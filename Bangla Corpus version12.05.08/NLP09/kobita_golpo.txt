<doc>
তুমি বড্ডো ভালোবেসেছিলে আমাকে। কিন্তু আমি বাসিনি। অবশ্য ভেবেছিলাম আমি বেসেছি। সেটা হয়তো সত্যি ভুল ছিলো। কিন্তু তবু কেন জানিনা, আজ তোমাকে আমাকে ছাড়া সোজা হয়ে দাঁড়াতে দেখে বড্ডো হিংসে লাগছে।
তোমাকে আমি ধ্বংস করেছি, কোন সাহসে তুমি মাথা তুলে দাঁড়াও???
তোমার সাথে আমার স্মৃতি গুলো বড্ড অন্যরকম। কথা না বলে আমাদের মতো হিংস্র ঝগড়া কেউ কি কখনো করেছে? কিংবা স্পর্শ না করে আমাদের মতো তীব্র আদর? আর দশটা সুখী জুটি’র সাথে আমাদের কোথায় যেন পার্থক্য ছিলো, সবচে’ বড় পার্থক্য হয়তো এটাই ছিলো, আর দশটা সুখী জুটির মত আমি তোমাকে ভালোবাসতাম না। কেবল তুমিই বাসতে, আমাকে, অ-নে-ক...
দু’জনের ভালোবাসা একা বেসে কি একটা জীবন কাটিয়ে দেয়া যায়?
তুমিও দিতে পারোনি, অতিষ্ঠ হয়ে গিয়েছিলে। চেয়েছিলে আমাকে আরো কাছে টানতে, আরো কাছে আরো কাছে... তোমার কাছে টানার আবেগে আমি যে কখন দূরে যেতে শুরু করেছি, সত্যি, টের পাইনি।
যখন টের পেলাম, তখন বড্ডো দেরী হয়ে গিয়েছিলো। আমার মনে তোমার প্রতি ভালোবাসা তো সম্ভবতঃ ছিলোই না, ক্রমে ক্রমে পুঞ্জীভুত ক্ষোভ যেন তখন ঘৃণা হয়ে গিয়েছিলো। অথচ দেখ, তোমাকে ঘৃণা করবার কোন কারণই আমার নেই, যেভাবে আমাকে ভালোবাসবার কোন কারণই তোমার নেই। কারণ ছাড়া এরকম কিছু অস্থির আবেগ তাই তোমাকে আমাকে দূরে ঠেলে দেয়, সরে গিয়ে বড্ডো দূরে সরে যাই আমরা। কিংবা হয়তো কেবল আমি।
তারপরও, নির্লজ্জের মতো তোমার কাছে ছুটে গেছি আমি বারবার, আমার আঘাতে যে প্রতিমা ক্ষত-বিক্ষত, তার পায়ে নিজেকে সঁপে বেহায়ার মতো আমি চেয়েছি তোমার সান্নিধ্য। তুমি দেবী, তুমি আমাকে নিরাশ করোনি। নিজের কষ্ট চেপে শুষে নিতে আমার সব কষ্ট। কিন্তু ঐ যে, আমি তো তোমাকে ভালোবাসিনি।
আজ তাই তোমাকে উঠে দাঁড়াতে দেখে বড্ড খারাপ লাগছে। তোমাকে যে আমি ঘৃণা করি, আমি যে চাই তুমি ধ্বংস হয়ে যাও। তোমার অসুরতাড়িনী মায়া দেখে তাই আমি গলির কুকুরটার মতো নিজের পায়ের ফাঁকে লেজ লুকোই। আমার কুদৃষ্টির সাধ্য নেই তোমার সোনার প্রতিমায় দাগ ফেলে।
তাই বলি বিদায়। লাথির আঘাতে করে ওঠা এই কেঁউ কেঁউ শব্দ কে নজরে নেবার দরকার নেই। এই কুকুর যে কৃতঘ্ন, নিচ।
</doc>

<doc>
স্মৃতির পাখিরা আজ উড়িয়া বেড়ায়-
সেই প্রত্যুষ যৌবনে তোমাতে আমাতে
হয়েছিলো পরিচয়; কতো কাল হায়!
চলে গেছে অগোচরে, সে চাঁদনী রাতে
বিজন পুকুর পাড়ে স্বপ্ন-জাল বুনে
কাটায়েছি সারারাত আমরা দু’জন;
পেঁচাদের ঘুম ভেঙ্গে, ফের গেছে ঘুমে -
তবুও হয়নি শেষ দোঁহের কথন।

আজ তুমি রাজপথে গ্রীবা উঁচু করে
হেটে যাও কতোদূর? তোমার শরীর
স্পন্দিত নদীর মতো দূরে যায় সরে;
অবাক নয়নে দেখি, অশান্ত অধীর
হৃদয় আমার কাঁদে, চোখে নাহি ঘুম;
তুমি চলে যাও একা- চৌদিকে নিঃঝুম।
</doc>

<doc>
ঢাকার পাশে টংঙ্গীর পেছনে গাজিপুর জেলার কালিগঞ্জ উপজেলার একটি বিশাল জালাধার জুড়ে।শুধু একটিই না এখানকার আশে পাশের ও ঢাকার চতুর্দিকের পঞ্চাশ কিলোমিটার জুড়ে যেখানে যত নদী, বিল, মাঠ, ধানক্ষেত সব জায়গায় দেখা যাবেএরকম শতশত প্রজেক্ট। নিঃসন্দেহে ঐতিহ্যগত ভাবে কুক্ষ্যত এদেশের ভূমি দস্যু, ভূমি দালাল, টাউটদের মধ্যে যারা সবচেয়ে সফল বৃহদ তারাই বাংলাদেশের আবাসন শিল্পের সাথে জড়িত।চিন্তা করুন তাহলে শিল্পের অবস্থা।এরা পারলে গনিমতের মাল হিসাবে পাওয়া পুরা দেশটা প্লট কেটে বিক্রি করে বউপুলাপান নিয়ে বিদেশ চলে যেতে।
এরা আবাসন করতে গিয়ে সরকারী জমি ও রেকর্ডীয় জমি নিয়ে জমির মালিক ও সাধারন মানুষকে কি পরিমান এ্যাক্সপ্লয়েট করছে তা একজন সাধারন মানুষের পক্ষে কল্পনা করারও সম্ভব নয়।কারন প্রথমত বাংলাদেশেভূমি ব্যবস্থাপনা বিশ্বের সবচেয়ে খারাপ অবস্থায় রয়েছে।প্রমান হিসেবে একটা তথ্যই যথেষ্ট, দেশে মামলা মোকাদ্দমার ৯০ শতাংশই নাকি ভূমি থেকে উৎপত্তি হয়। এখানে প্রতি ক্ষন্ড ভূমির সাথে জড়িয়ে আছে মানুষের জীবন জীবিকা ও পূর্বপুরুষের ইতিহাস।এরা রাজনীতি, পেশিশক্তি ও অর্থের জোড়ে কত লক্ষ হাজার শোষনের গল্প নিরবে রচনা করে যাচ্ছে তার খবর আমরা কেউ রাখিনা। 
</doc>

<doc>
আজ থেকে বিভিন্ন সময়ে "মুর্খের কথা" শিরোনামে সমাজের কিছু বাস্তব কথা নিয়ে লিখব। এসব ঘটনার বেশীরভাগই আমার অথবা আমার পরিচিত অনেকের বাস্তব অভিজ্ঞতা থেকে নেওয়া। যদি কারও আমার কথা ভাল লাগে তবেই তা সার্থক হবে।
প্রথম পর্ব (লিখিতঃ ২৪ অক্টোবর, ২০১০)
ঘটনা ১: আমার শ্রদ্ধেয় হুজুর যিনি আমাদের কোরান শেখাতেন (চল্লিশোর্ধ, বিবাহিত)। উনি নিয়মিত আমাদের বাসায় এসে আমাকে আর ভাইয়াকে কোরান শেখাতেন। আমরা স্বাভাবিকভাবেই তাকে অত্যন্ত শ্রদ্ধা করতাম। উনি কোরান শেখানোর পাশাপাশি আরও অনেক ধরনের গল্প বলতেন। সত্যি কথা বলতে সেগুলোর বেশীরভাগই আমার মনে নানান প্রশ্ন তৈরী করত এবং বেশীরভাগই আমার বিভিন্ন কারনে পছন্দ হত না। যাহোক, আমরা নিয়মিত উনার কাছে পড়ি। তখন আমি দিনাজপুর জিলা স্কুলের ক্লাস থ্রী এর ছাত্র। কাজেই তখন অনেককিছুই বুঝতাম না। কিংবা বুঝলেও না বোঝার ভান করতাম। কারন, আমার বোঝা বা না বোঝা দিয়ে তেমন কিছু আসত-যেত না।
প্রায়ই লক্ষ্য করতাম আমাদের হুজুরমশাই আমাদের পড়াতে আসার সময় একজন অল্প বয়স্কা মহিলাকে নিয়ে আসতেন। তিনি আমাদের কাছে তার পরিচয় দিতেন মেয়ে হিসেবে। আমরাও তাকে পরম শ্রদ্ধা করতাম। তাকে যথেষ্ট সম্মান দেখাতাম। তো একদিন শুনি আমাদের আর ঐ হুজুর পড়াবেন না। কারন, তিনি নাকি একজনকে বিয়ে করেছেন। আর পাত্রীটি হল তার মেয়ে বলে পরিচয় দেওয়া সেই মহিলা!!
ঘটনা ২: এটা গতরাতের ঘটনা। আমার শ্রদ্ধেয় শিক্ষক আমাকে বললেন তার মোবাইলে কিছু ভাল ভাল গান তুলে দিতে। আমি তার ফোনের মেমোরী কার্ড খুলে কম্পিউটারে লাগিয়ে দেখি অনেক পর্নো ভিডিও! আর সেগুলো সব এমপিইজি (.mpg) ফরম্যাটে রাখা। আর এই ফরম্যাট মোবাইল ফোন চালাতে পারে না। কাজেই, আপাতদৃষ্টিতে ফোনটি পরিষ্কার মনে হলেও আসলে তা নোংরা জিনিসে ভর্তি।
এবার বলি মূল কথা। উপরের ঘটনাগুলো আসলে আমাদের অসুস্থ মানসিকতারই পরিচয় দেয়। আমার সেই শিক্ষক (ইউনিভার্সিটি স্টুডেন্ট), যার ফোনে নীল ছবি পাওয়া গেল তাকে আমি দেখেছি, কোনদিন তিনি নামাজ কাজা করেন না। আমাদের বাসায়ও তাকে প্রতিদিন নামাজ পড়তে দেখি। তার ব্যবহার অতি ভদ্র এবং কথা অতি সুন্দর। তার চিন্তা চেতনাও আমার যথেষ্ট উন্নত মনে হয়েছিল। কিন্তু তার গতরাতের কাণ্ড আমাকে হতভম্ব করেছে।
আর, আমাদের হুজুরমশাইকে আমার কখনই পছন্দ হয়নি। সেই ছোট বয়সেই তাকে আমার অত্যন্ত স্থূল মানসিকতার লোক বলে মনে হয়েছিল। কাজেই তার সম্পর্কে মন্তব্য নিষ্প্রয়োজন।
আমরা বলি, মেয়েদের পর্দার আড়ালে রাখতে। আরও বলি, মেয়েরা পর্দার আড়ালে থাকলেই নাকি পুরুষদের আর দৃষ্টি তাদের দিকে পড়বে না! কথাটা শুনে মনে হয় যেন, পুরুষদের দৃষ্টিভঙ্গি সামাল দেওয়ার দায়িত্ব শুধুমাত্র নারীদের। তারা নিজেদেরকে পুরুষদের থেকে সরিয়ে রাখবে। যদিও আমরা বলি, পুরুষদেরও দায়িত্ব নিজেদের সামলে রাখার। তারপরেও, বাস্তবতা ঠিক তার উল্টো। আমরা সবাই আসলে ঈমানের মুখোশ পরে ঘুরছি। অর্থ্যাৎ আমাদের কেবল লোক দেখানো ঈমান। তাতে নেই কোন জোর, নেই কোন চর্চা। আমাদের ঈমান এমনই দুর্বল যে সামান্য ব্লু ফিল্ম থেকেও আমরা নিজেদের সরিয়ে রাখতে পারি না। অথচ, নামাজ-রোযা ইত্যাদি আচার-অনুষ্ঠান গাম্ভীরর্যের সাথে পালন করি। তাহলে, আমাদের ঈমান কি সম্পূর্ণ হল?
আমি নিশ্চিতভাবে বলতে পারি, আমাদের মাঝে এমন কেউ নেই যে দাবি করতে পারবে যে সে কখনই নীল ছবি দেখেনি। অথচ, উপরে উপরে আমরা সবাই ধর্মের কথা বলি, ঈমানের কথা বলি। ধর্ম নিয়ে যুক্তি, তর্ক করি, হাদীসের বাণী উপদেশ দেই। কিন্তু, হাদীসের বাণী চর্চা করি কয়জন?
যাহোক, আমার মনে হয়, নিজেকে যদি নিজে নিয়ন্ত্রন করতে না পারি, তবে হাজার হাজার ধর্মগ্রন্থ কিংবা ভাল ভাল উপদেশেও কোন কাজ হবে না। তাই, আমার মনে হয়, আমাদের দৃষ্টিভঙ্গিটার পরিবর্তন দরকার। তাহলেই আমাদের হৃদয় হবে নিষ্পাপ।
দ্বিতীয় পর্ব (১৪ নভেম্বর ২০১১)
ইদানীং দেখতে পাচ্ছি, ব্লগে দুই দলের উদ্ভব হয়েছে। একদল মুক্তমনা কথিত নাস্তিক। আর একদল মুক্তমনা কথিত আস্তিক। দুই দলই অত্যন্ত নিষ্ঠার সঙ্গে যথাক্রমে ধর্মের বিপক্ষে ও পক্ষে যৌক্তিক এবং অযৌক্তিক লেখা লিখেই চলেছেন।উভয়দলেরই রয়েছে কতিপয় গোড়া ব্যক্তবর্গ, যাদের কাজই হল স্থূল বিষয় নিয়ে মাথা ঘামানো এবং মানুষকে অস্থির করে তোলা।
মুক্তচিন্তা, আস্তিক-নাস্তিক নির্বিশেষে নিঃসন্দেহে হিতকর। কিন্তু, অনেক ক্ষেত্রেই দেখা যায়, লেখাগুলোর পেছনের যুক্তি, বিশ্লেষণ, চিন্তা তথা পড়াশোনা তেমন উন্নত নয় বরং আবেগাশ্রয়ী। অর্থ্যাৎ, বেশীরভাগ লেখাই হয় অতিরিক্ত আবেগ-আশ্রয়ী অথবা অপ্রয়োজনীয় যুক্তিতে ভর্তি। উদাহরণস্বরূপ, সম্প্রতি জাফর ইকবাল ইস্যুটিও তাই।
মুক্তচিন্তা, সেটা ধর্মের পক্ষেই হোক আর বিপক্ষেই হোক, কখনও আবেগ নির্ভর হওয়া উচিৎ নয় বলেই আমি মনে করি। বরং, বাস্তবতার নিরীখে কোন ঘটনার কারণ বিশ্লেষণ করাই মুক্তচিন্তা। এখানেও উদাহরণস্বরূপ বলা যায়, ধর্মের কথা বলতে গিয়ে আমরা কেমন যেন একটু আবেগ আপ্লুত হয়ে পড়ি। আমরা যদি দেখি একটি মেয়ে হিজাব পড়েছে, তবেই ভেবে নেই, বাহ্! মেয়েটি কি ভাল। অতঃপর সেটা নিয়েই কিছু না বুঝেই লিখে ফেলি হিজাব মেয়েদের জন্য কতটা উপাদেয় এবং খোদ মেয়েরাই এটাকে কতটাই না পছন্দ করে! ঘটনার গভীরে না গিয়েই আমরা একটা বক্তব্য দিয়ে ফেলি যা কখনই মুক্তচিন্তা হতে পারে না। হিজাব সম্পর্কে আবেগ-আপ্লুত হয়ে আমরা এমনসব কাণ্ড করি যেন হিজাব ব্যতীত শালীনভাবে থাকাই সম্ভব নয়। এগুলো মোটেও মুক্তচিন্তা নয়।
আবার অর্থহীন যুক্তি দিতেও আমরা পিছপা হই না। যেমনঃ সৌদি আরবের আইনের প্রতি ধর্মীয় আবেগের বশবর্তী হয়ে আমরা অনেকেই একে অত্যন্ত উপাদেয় বলে ঘোষণা দিয়েছি। অথচ, আমরা আবেগ বা যুক্তি যেটা দিয়েই বিবেচনা করি না কেন, ফলাফল একটাই- এটা অমানবিক। তাহলে মুক্তচিন্তা করব কিভাবে? মুক্তচিন্তা অবশ্যই কোন বিশেষ পক্ষের হয়ে প্রচারণা নয়, বরং, যা মানবতার পক্ষে কথা বলে সেটিই চিন্তা করা । যা কোন বিশেষ জাতি, ধর্ম বা মানুষকে মহিমান্বিত না করে সমগ্র মানবজাতির পক্ষে সমানভাবে কাজ করে - এমন চিন্তাই হল মুক্তচিন্তা।
তাহলে, অনেকেই বলতে পারেন, আপনার লেখার এখন পর্যন্ত নাস্তিক্যবাদের পক্ষেই মনে হল। তাহলে আমি বলব, আস্তিক্যবাদ বা নাস্তিক্যবাদ নিতান্তই ব্যক্তিগত ধারণা। এর সংজ্ঞাও জাতিবিশেষে আলাদা। কাজেই কোনটা আস্তিক্য আর কোনটা নাস্তিক্য সেটা সন্দেহাতীতভাবে প্রমাণিত নয়। তবে কথিত নাস্তিক্যবাদের অন্তর্গত কিছু বিষয় উদার মানসিকতার পরিচয় বহন করে। উদাহরণস্বরূপঃ কথিত নাস্তিক্যবাদ বলে, শুধুমাত্র হিজাব নয়, বরং, যার যার দেশের চিরায়ত পোশাকই সেই দেশের মানুষকে শালীন করে তোলে। আসলে শালীনতা যতটা না নিয়মতান্ত্রিক, তারচে বেশী আঞ্চলিক। যেমনঃ আমাদের দেশে শাড়ী এবং পুরুষদের ধুতি-পাঞ্জাবী হল সাধারণ এবং শালীন পোষাক। কিন্তু, আফ্রিকা অঞ্চলে এমনও জাতি আছে যারা জামা কাপড়ের ধার দিয়েও যায় না। তারা গাছের বাকল পরে লজ্জা ঢাকে। সেটাই তাদের কাছে সর্বোচ্চ শালীন পোষাক। এখন, আমরা যদি তাদের উপর জোর করে শাড়ী-পাঞ্জাবী চাপিয়ে দিতে চেষ্টা করি তবে তা কতটা গ্রহণযোগ্য বা উপযুক্ত হবে তা সন্দেহজনক। আসলে, তাদের শীলীনতা বোধ তাদের সামাজিক পরিবর্তনের সাথে সাথেই পরিবর্তিত হবে। কেউ সেখানে জোর করে চাপিয়ে দতে পরবে না। আর, এই সামাজিক পরিবর্তন কেমন হবে তা অনেকগুলো বিষয়ের উপর ভিত্তি করেই হবে। কিন্তু, আমাদের কাছে সেটা শালীন বলে গ্রহণযোগ্য নাও হতে পারে। আমার তো মনে হয় প্রতিটি মানুষেরই ধর্মসত্ত্বা প্রধান না হয়ে বরং জাতিসত্ত্বা প্রধান হওয়া উচিৎ। আপন আপন ধর্মের প্রথা সমূহকে শ্রেষ্ঠ প্রমাণের লড়াই কথনও মুক্তচিন্তার বিষয় হতে পারে না। কারণ, আপন আপন ধর্মকে শ্রেষ্ঠ প্রমাণ করতে গিয়ে কেবল স্বধর্মের মানুষদের প্রতি সুবিচার করা হয় (অনেকক্ষেত্রে তাও হয় না) আর অপর ধর্মের মানুষদের হেয় প্রতিপন্ন করার প্রচেষ্টা উন্মোচিত হয়। এখন, আপনি যদি নিজেকে একজন মুক্তচিন্তাকারী হিসেবে পরিচয় দিতে চান তবে আপনাকে নিজ ধর্মকে শ্রেষ্ঠ প্রতিষ্ঠার লড়াই বর্জন করতে হবে। আর যদি বলেন, নিজ ধর্মই শ্রেষ্ঠ, বাকি সবাই বিধর্মী তবে আপনি গোড়া।
তৃতীয় পর্ব (লিখিত ১৫ নভেম্বর, ২০১১)
হিজাব প্রসঙ্গে বলতে গেলেই একটা বিষয় আসলেই সবার যুক্তি বন্ধ হয়ে যায়। তখন বেশীরভাগই একবাক্যে স্বীকার করে নেয় (আস্তিক-নাস্তিক নির্বিশেষে) যে, কেউ যদি স্বেচ্ছায় হিজাব পড়ে তাহলে আর কিছুই বলার নেই। কিন্তু, এটা অত্যন্ত ভাবনার বিষয় এবং শঙ্কিত হবার বিষয়।
আমি নিজে সমাজবিজ্ঞানের ছাত্র নই, তবে সমাজবিজ্ঞানের সাধারণ ধারণা থেকে আমি জানি, সামাজিক পরিবর্তন বিভিন্ন পারিপার্শ্বিক বিষয়কে কেন্দ্র করে হয়। এই পরিবর্তন স্থায়ী নয় এবং এর গতি প্রকৃতিও অনুমেয় নয়। অর্থ্যাৎ, সামাজিক পরিবর্তন ভাল বা মন্দ - যেকোন দিকে যেতে পারে। তবে যেদিকেই যাক, আমরা আমাদের জ্ঞান, মূল্যবোধ, মানসিকতা ইত্যাদি দিয়ে সেটাকে নিয়ণ্ত্রণ করতে পারি। সুতরাং, বলা যায় যে, সামাজিক পরিবর্তন কোনদিকে ধাবিত হবে তা আসলে আমাদের অর্থনৈতিক ভিত্তি, সামাজিক সচেতনতা, মূল্যবোধ ইত্যাদি বিষয়ের উপর নির্ভর করে।
এখন, হিজাবের কথাই বলি আর মিনি স্কার্টের কথাই বলি, এগুলোর কোনটিই আমাদের সংস্কৃতির অংশ নয়। তাই এগুলো পড়ার নেতিবাচক প্রভাব আমাদের সমাজের উপর প্রতিফলিত হতে বাধ্য। উল্লেখ্য, উক্ত দুটি পোশাকই দুই ধরণের সত্ত্বার প্রতিনিধিত্ব করে। একটি বন্দীত্বের প্রতীক অপরটি উচ্ছৃঙ্খলতার প্রতীক। আমাদের দেশের জন্য দুটির কোনটিই উপযুক্ত - নয়। বরং, আমাদের রয়েছে অত্যন্ত পরিমার্জিত, শালীন পোষাক - শাড়ী, কামিজ প্রভৃতি। তাই যখনই আমাদের দেশের কোন নারী হিজাব বা খোলামেলা জামা পড়ে তখনই আমাদের শংকিত হওয়া উচিত এই ভেবে যে,আমাদের সামাজিক পরিবর্তন ভালোর দিকে ধাবিত না হয়ে বরং খারাপের দিকে ধাবিত হচ্ছে। আর সবচেয়ে ভয়াবহ বিষয় এটাই যে, গোড়া আস্তিক এবং গোড়া নাস্তিক উভয়েই যথাক্রমে হিজাব আর মিনি স্বার্টকে সমর্থন দিচ্ছে। একদল নারীকে বন্দী করে উপভোগ ও অপমান করতে চাইছে আর একদল উলঙ্গ করে উপভোগ ও অপমান করতে চাইছে। দুটি দলই মূলত গোড়া এবং ধর্ম অথবা আধুনিকপনার ভেকধারী কট্টরপন্থী।
হিজাব অথবা মিনি স্বার্ট, যেটাই বলি না কেন, দুটোর কোনটিই আমাদের সংস্কৃতির অংশ নয়। আর, বাস্তবতা হল, বেশীরভাগ মেয়েই হয় হিজাব পড়তে বাধ্য হয় অথবা কোন বিশেষ উদ্দেশ্য হাসিলের লক্ষে এটি ব্যবহার করে। এখন, এই কথার জের ধরে কেউ কেউ বলতে পারেন, অনেকেই আছে নিজ ইচ্ছাতেই হিজাব পড়ে। আমি কারও চাপে পড়ে (পিতা-মাতা বা স্বামী বা অন্যকারও) এবং স্বেচ্ছায় হিজাব পড়ার ব্যাপারে একই কথা বলতে পারি, ভেবে দেখুন তো, কেন একজন পিতা-মাতা, স্বামী বা অন্যকেউ তার কন্যাকে হিজাব পড়তে বাধ্য করে বা একজন নারী স্বেচ্ছায় হিজাব গ্রহণ করতে বাধ্য হয়? এর কারণ নিশ্চয়ই পুরুষের লোলুপ দৃষ্টি। আবার, অনেকে বলবেন লজ্জাবোধ বা স্রষ্টার ভয় থেকে। তাহলে, একজন মেয়ের দিকে লোলুপ দৃষ্টি দিতে আপনাদেরও (পুরুষদের) লজ্জাবোধ করা উচিৎ অথবা স্রষ্টার ভয় থাকলে এটি থেকে বিরত থাকা উচিৎ। তাহলেই তো আর কাউকে স্বেচ্ছায় হিজাব পড়তে হয় না। কিন্তু না, আমাদের নাকি মেয়ে দেখলেই যৌন আকাঙ্খা মাথাচাড়া দিয়ে ওঠে। আর যদি না ওঠে তবে নাকি সে পুরুষই নয়। কি অসুস্থ মানসিকতা! একবার ভেবে দেখেছেন যে, আপনার কদর্য দৃষ্টির হাত থেকে বাঁচতেই একজন নারী হিজাব ধারণে বাধ্য হয়েছে! এ গ্লানি তো আপনারই হওয়া উচিৎ। আত্মসংযমের জন্য সাধু হতে হয় না। আত্মবিশ্বাস প্রয়োজন হয়। যৌনতাকেই যদি আপনার প্রাত্যহিক জীবনে সবচেয়ে প্রাধান্য দিয়ে থাকেন তাহলে আপনি মানসিকভাবে অসুস্থ।
আবার, হিজাবের কথা আনলেই অনেকে বলেন, তাহলে কি মিনি স্কার্ট পড়ে নগ্ন হয়ে মেয়েরা রাস্তায় ঘুরবে? অবশ্যই সেটা কাম্য নয়। এটাও নারীর জন্য ততটাই অপমানজনক যতটা অপমানজনক হিজাব। আসলে হিজাব এবং স্বল্প বসন দু্টিই নারীকে ভোগ্যপণ্য করে তোলে। আর, আমাদের একচক্ষু যৌনতার ধারণা কেবল মনে করে যে, পুরুষদেরই কেবল যৌন চাহিদা থাকতে পারে। কিন্তু, সত্য হল, পুরুষদের যেমন যৌন চাহিদা রয়েছে, ঠিক তেমনই চাহিদা রয়েছে নারীদেরও। কিন্তু, দুজনের কারও যৌন চাহিদাই উগ্রতায় পরিণত হওয়া কাম্য নয়।
আবার, আমাদের সমাজে যদি কোন তরুণী স্বল্প বসনে (আমি তেমন কাউকে দেখিনি) বা আপত্তিজনক পোশাকে চলাফেরা করে তবে সেটিও হবে অত্যন্ত শংকার বিষয়। কারণ, এর মানে আমাদের সামাজিক পরিবর্তন ভালোর দিকে ধাবিত হচ্ছে না। হিজাব বা স্বল্প বসন দুটিই নির্দেশ করে আমাদের সমাজে নারীগণ ব্যক্তিত্বে, জ্ঞানে ও প্রজ্ঞায় উন্নত হয়ে উঠছে না। বরং, তারা তাদের স্বাধীনসত্ত্বাকে হয় বিসর্জন দিচ্ছে অথবা দিতে বাধ্য হচ্ছে।আমরা যখনই দেখি যে একজন হিজাব পড়েছে তখনই ভেবে বসি যে দেশে মূল্যবোধ প্রতিষ্ঠিত হচ্ছে। আর, যখনই স্বল্প-বসনা নারী দেখি তখনই ভেবে বসি যে মূল্যবোধের অবনতি হচ্ছে। আসলে, দুটোই সামাজিক পরিবর্তনকে মন্দের দিকে ধাবিত করে সেটা ভেবে কেউ চিন্তিত হই না।
সামাজিক এই পরিবর্তন তখনই সঠিকপথে ধাবিত হবে যখন নারীগণ প্রকৃত শিক্ষিত হবেন এবং জ্ঞানে, প্রজ্ঞায় ও ব্যক্তিত্বে আলোকময় হয়ে উঠবেন, শুধুমাত্র যৌনতার আধার হিসেবে ব্যবহৃত হবেন না। নতুবা দেশ পেছনের দিক ছাড়া কখনও সামনে এগিয়ে যাবে না
পাদটীকাঃ নারীরা কি পড়বে সেটা অবশ্যই তারাই ঠিক করবে। কিন্তু, তারা ঠিক কোনটা পছন্দ করবে সেটার উপরেই ভিত্তি করবে আমাদের সামাজিক পরিবর্তনের প্রকৃতি। এবং সেইসাথে তাদের মানসিক বিকাশও। আর এটা সঠিকভাবে বিকশিত হবে তখনই, কেবলমাত্র যখন প্রতিটি নারী এবং পুরুষ শিক্ষিত হবে।
আর সংস্কৃতি পরিবর্তনশীল, একথা সত্য। কোন সমাজই তাদের নিজস্ব সংস্কৃতি ধরে রাখতে পারবে না একথাও সত্য। কিন্তু, এই মিশ্রণ যেন কোনভাবেই দূষিত না হয়, মানে অন্য সংস্কৃতির দৃর্বল এবং খারাপ দিকগুলো এবং সেই দিকগুলো যেগুলো আমাদের সমাজের বিশেষ কোন শ্রেণীকে (যেমনঃ তরুণ, নারী বা পুরুষ) প্রভাবিত করে সেগুলো যেন আমরা গ্রহণ না করি সেদিকে সচেতনতা বৃদ্ধি করতে হবে। আর সেটা বৃদ্ধি করার একমাত্র উপায় হল শিক্ষা।
</doc>

<doc>
 বছর খানেক প্রচেষ্টা ছিল পৃথিবীর দীর্ঘতম সমুদ্র সৈকত কক্সবাজারকে ঘিরে। আমাদের চেষ্টার কোন কমতি ছিল না কক্সবাজারকে প্রাকৃতিক সপ্তাশ্চার্য হিসেবে সেভেন ওয়ান্ডার্স প্রতিযোগীতায় টিকিয়ে রাখার। কত রকম প্রচারণা, কত ভোট কত কিছু। আর বরাবরের মতো সর্বোচ্চ ভোট নিয়ে এগিয়ে ছিল আমাদের প্রাকৃতিক এই সৌন্দর্যটি। কিন্তু সব হিসেবকে পাল্টে দিয়ে চূড়ান্ত প্রতিযোগীতায় নাম লেখালো সুন্দরবন। আমাদেরও ভোটের নাম পাল্টে গেল। নানা রকম প্রচারণা চলল। যেকোন ইমেইল একাউন্ট থেকে সর্বোচ্চ একটি আর মোবাইল থেকে যত খুশি তত ভোট দেয়া যাবে। প্রথম দিকে তেমন তোড়জোড় না থাকল্ওে শেষ এক মাসে এসে সারা দেশ ব্যাপী প্রচারণা আর তোলপাড় ফেলে দিল এই ভোটিং। সবচেয়ে চমৎকার লাগল যখন দেখলাম ঢা.বি.’র টিএসসি চত্বরে পুলিশ আর মানুষ এক কাতারে এসে ভোটিং নিয়ে ক্যাম্পেইন করা শুরু করলো। ইতিমধ্যে দেশে বড় বড় কনসার্টও হয়ে গেছে ভোট ফর সুন্দরবন নামে। একটা বেসরকারি টিভি চ্যানেল আবার মাঝেমাঝে সেই কনসার্টের অংশবিশেষও প্রচার করেছে ক্ষণে ক্ষণে। আর এদিকে মোবাইল কোম্পানীগুলো তাদের গ্রাহকদের কাছে নিয়মিত এসএমএস পাঠিয়েছে কিভাবে তার অপারেটরটিকে ব্যবহার করে ভোট দেয়া যাবে পৃথিবীর সর্ববৃহৎ ম্যানগ্রোভ বনাঞ্চলটিকে সেরা সাতে টিকিয়ে রাখার জন্য। দেশের বড়বড় শিক্ষাবিদ, রাজনৈতিক, এমনকি সাধারণ শিক্ষার্থী কেউই বাকি ছিল না প্রায় এই হিসেবটিকে সামনে এগিয়ে নিয়ে যেতে। এত লোকের এত প্রচেষ্টা শেষ পর্যন্ত বৃথা গেল মাঝ রাত্তিরের ফলাফল ঘোষণায়। সেরা ১৪ তে সুন্দরবন জায়গা করে নিতে পারলেও সেরা ৭-এ থাকতে পারেনি। অনেকের মাঝে চূড়ান্ত হতাশা বিরাজ করছে ফলাফল ঘোষণার পর থেকে। আমি চেষ্টা করেছিলাম কে কত ভোট পেয়েছে তা জানার জন্য। কিন্তু কোন তথ্য পাইনি এখন পর্যন্ত। (এই লেখাটি চলাকালীন)
যারা মনে কষ্ট পেয়েছে, তারা সবাই দেশ প্রেমের তাড়নায় কষ্ট পেয়েছে। কারণ একটি সুন্দরবন শুধুমাত্র বাংলাদেশের একটি অংশ না হয়ে এক্ষেত্রে সমগ্র বাংলাদেশ হয়ে গিয়েছিল। সুন্দরবন হয়ে গিয়েছিল বাংলাদেশের প্রতিনিধি। সারা পৃথিবীর প্রাকৃতিক সৌন্দর্যের সাথে লড়াই করা আমাদের রয়েল বেঙ্গল টাইগার।
এখন প্রশ্ন হচ্ছে, আমাদের দেশের প্রায় প্রতিটি মানুষ যখন মনোকষ্টে ভুগছে তখন সেভেন ওয়ান্ডার্স কর্তৃপক্ষ আর আপামর জনসাধারণের মাঝে সেতুবন্ধন তৈরি করা মোবাইল কোম্পানীগুলো কি মুখ গোমড়া করে বসে আছে? বোধহয় না। কারণ, তাদের ব্যবসা যা হবার তা হয়ে গেছে। মানুষ দেশকে ভালবেসে তাদের ভান্ডারে উজার করে দিয়েছে কষ্টার্জিত অর্থের এক একটি অংশ। তাদের এই দেশের প্রতি কতটা দায় আছে সে প্রশ্ন করার যোগ্যতা আমার হয়ত নেই। তবে যেখানে ব্র্যান্ডিং এর সুযোগ ছিল সেখানেই তারা ছিল। তবে কোন এক আশ্চার্য কারণে কেউই সুন্দরবনকে ভোট দেয়ার জন্য এসএমএস খরচ ফ্রি তো দূরের কথা বরং এক পয়স্ওা কমায়নি। আর তার চেয়েও অবাক বিষয় হচ্ছে, যেখানে সরকারের বড় বড় ব্যক্তি বা মন্ত্রীরা এই প্রচারণায় কখনো কখনো অংশ নিয়েছেন সেখানে তারা সরকারী খরচে চলা টেলিটক থেকেও এসএমএস ফ্রি করতে পারেনি, সুন্দরবনকে ভোট দেয়ার ব্যপারে। যে দেশের বৃহত্তর অংশ এখনো পরের বেলা চাল কেনার অর্থ যোগর করতে পারে না, সে দেশের জনগণ কিভাবে কিভাবে ভোট দেবে মোবাইলের মাধ্যমে? এতো আর আঞ্চলিক নির্বাচন নয় যে গেলাম ভোট দিলাম চলে আসলাম। এখানে ভোট মানে পকেটের পয়সা খরচ। তবুও আমি দেখেছি, টিএসসির মোড়ে রিক্সাওয়ালাকে মোবাইলের মাধ্যমে ভোট দিতে (অপরের সাহায্য নিয়ে)।
আমি ব্যক্তিগতভাবে খুশি সুন্দরবন সেরা সাতে না থাকায়। কারণ সুন্দরবন যদি সেরাতে টিকে থাকতো, তবে এখানে অনেক পর্যটক আসতো। তাদের জন্য সুন্দরবনে থাকা-খাওয়ার ব্যবস্থার জন্য রিসোর্ট নামে অট্টালিকা নির্মাণ হতো। যেমনটা হয়েছে কক্সবাজারের ক্ষেত্রে। কক্সবাজারে আর কিছুদিন পর হয়ত উন্মুক্ত সমুদ্র সৈকত থাকবে না। সেগুলো হয়ে যাবে না না হোটেল আর রিসোর্টের নামে। সেখানে এখন বিরাজ করছে প্রকৃতির মাঝে অট্টালিকার বস্তি। ফলে সেই হোটেলের ড্রেনেজ, বর্জ কোথায় যাচ্ছে তা নিয়ে আমার সন্দেহ হয়। একই ভাবে সুন্দরবন হয়ে উঠতো উন্নয়নের ভাগাড়। পর্যটকবান্ধব করতে গিয়ে তার প্রাকৃতিক বিকাশ হতো বিনষ্ট আর পর্যটকদের আপ্যায়নে হরিণ হতো গ্রিল। কারণ আমার অনেক বন্ধু বিশ্ববিদ্যালয় শিক্ষা সমাপনী উপলক্ষে সুন্দরবন গিয়ে বন রক্ষীদের আঁতাতে হরিণের মাংস ভক্ষণ করার কথা আমাকে জানিয়েছিল ছাত্রজীবনে।
তাই, আধুনিকতার বৈরিতার হাত থেকে সুন্দরবন বেঁচে য্ওায়ায় আমি ব্যক্তিগতভাবে খুব আনন্দিত। তব্ওু প্রশ্ন থাকে, সরকারী বা বেসরকারী মোবাইল কোম্পানীগুলো কি ব্যবসার বাইরে একটু দায়বোধ অনুভব করতে পারল না দেশের প্রতি, সরকার কি একবারও ভাবতে পারলো না ফ্রি এসএমএস’র ব্যপারে? না কি তারাও আমার মতো সুন্দরবনকে তার মতো বেড়ে উঠার সুযোগ দিতে চেয়েছিল?
</doc>

<doc>
আমার টেস্ট পরীক্ষা চলছে তবু অনেক কষ্ট নিয়ে লিখতে বসলাম।আমার মনে হয় সমস্যাটা আমার একার না,আমার মত অনেকের...
আমাদের কলেজ সংক্রান্ত আনুষ্ঠানে যখন কোন বড় নেতাকে আমন্ত্রন জানানো হয় তখন প্রতিবার প্রায় একই ঘটনা ঘটে যেটা বেশ মজার।প্রথমে সে তার বক্তিতায় দেশের বিভিন্ন আন্দোলনে ছাত্রদের ভূমিকা নিয়ে বিস্তর আলোচনা করেন এর পর নানা ভাবে প্রমান করার চেষ্টা করেন যে,সেই সব ছাত্র তাদের দলেরই সাহসী কর্মী ছিলো!তাই আমাদের সকলের উচিত সেই সব সাহসীদের অনুসরন করা তবে সেটা অবশ্যই দলীয় ভাবে!এর পর নানা কাহিনীর পর,পাতি নেতাদের পাম পট্টি দেওয়া ডাইলোগের পর অনুষ্ঠান শেষ।পরদিন কলেজে ব্যাপক আলোচনা চলে নেতাজি কোন কলেজ নেতার(!) ব্যানারে মুগ্ধ অথবা কারা বেশি হাইলাইটেড।মাঝে মাঝে এই বিষয় নিয়েও মারামারি অস্বাভাবিক কিছু না!আর এর ভেতর শোডাউন,মিছিল,নিজেদের ভেতর মারামারি,অল্প ক্ষমতার অধিক তাপে শিক্ষকদের সাথে বেয়াদবি,পরীক্ষার আগে প্রশ্ন নেতাদের মাধ্যমে ফাঁস,ভর্তি নিয়ে রাজনীতি তো প্রতিদিনের ঘটনা।ক্লাস হোক আর না হোক এগুলা হবেই!এটাই কি সেই সব সাহসী সৈনিকদের অনুসরন?
এস.এস.সি তে জিপিএ ৫ পাওয়ার পর অনেক আশা স্বপ্ন নিয়ে কলেজে ভর্তি হই।ওরিয়েন্টেসন ক্লাসে সবার সামনে বলি আমি সফটওয়ার ইঞ্জিনিয়ার হতে চাই।ব্যাস এটাই প্রথম এবং শেষ!এর পর কয়েকদিন ঠেলেঠুলে ক্লাস হলেও পরে একদম বন্ধ।স্যার থাকলে ছাত্র থাকে না অথবা ছাত্র থাকলে স্যার থাকে না!শেষ পর্যন্ত কলেজের আশা বাদ দিয়ে প্রাইভেটের দিকেই সবাই ঝুকে গেলো।কিন্তু এটাও খুব বেশি দিনের জন্য না।আমি প্রতিদিন কলেজের এরিয়ায় যেতাম আর প্রতিদিন কেও না কেও আমাকে এসে বলতো,”সেতু বাড়ি চলে যা...পোলাপাইন তোকে মারবে”
আমি বলতাম,”মারবে মানে??কেনো??আমি কি করলাম!“
”তুই কিছু করিস নাই কিন্তু পোলাপাইন তোর উপরে ক্ষেপা!”
”আরেহ আজব!কেনো??”
এর উত্তর শুধু পেতাম আমাকে নাকি দেখতে পারে না!এর কারনটা আরো অবিশ্বাস্য।আমার স্টাইল নাকি তাদের পছন্দ না!এভাবে বেশ কিছুদিন যাওয়ার পর ব্যাপাটা যখন নিয়ন্ত্রনের বাইরে চলে যাচ্ছে তখন বাসায় জানালাম।বাসা থেকে আমাকে বললো কলেজে এরিয়ায় যাওয়ার দরকার নাই।কিন্তু এভাবে তো হবে না কারন আমার সব প্রাইভেট কলেজ এরিয়ায়।তাও সাহস করে প্রাইভেট যেতাম।একদিন প্রাইভেট থেকে বের হবার সময় এক ছেলে আমার হাত ধরে টেনে নিয়ে গেলো মারার জন্য।সেদিন ভাগ্য ক্রমে বেঁচে গেলাম আমার এক বন্ধুর জন্য।ঐ দিন নিজেকে খুব ছোট লাগলো।বুঝলাম আমার জন্য কেউ নেই।
এরপর আরেকটি ঘটনা ঘটলো।আমার এক বন্ধু(!) এক মেয়েকে পছন্দ করতো যার সাথে আমি প্রাইভেট পরতাম।আমার বন্ধুটি ভাবলো আমার সাথে সেই মেয়েটির কোন সম্পর্ক না হয়ে যায়!তার এই ভাবনার একটাই কারন,আমার রেজাল্ট।সে দল নিয়ে এসে আমাকে ডেকে অনেক হুমকি ধামকি দিলো!সেদিন চোখে পানি নিয়ে বাসায় চলে আসলাম।আমি আবার বুঝলাম আমার কেউ নেই।
আমার পাশের রোলের ছাত্রটাও আমাকে ফোন দিয়ে বলতো,”পরীক্ষায় আমাকে না দেখালে আঙুল নিয়ে বাড়ি ফিরতে পারবি না!”আমি আবারো দেখলাম আমার কেউ নেই।তার একটাই কারন আমি কোন দলে নেই।আমি মারামারি করি না।তাদের ভাষায় আমি “ভ্যাস্তা পোলাপাইন” এর ক্যাটাগরিতে পরি।আমি পুরোপরি আমাকে নিয়ে হতাশ হয়ে পড়লাম।
এরপর আমাদের পাশের বাসার একজন বন্ধু আমাকে নিয়ে তার এক নেতার সাথে দেখা করিয়ে দিলো।সেই দিন সেই নেতার কথায় প্রথম মারামারি।যাকে সবাই মিলে মারলাম তার মাথা ফেটে গেলো।ব্যাস শুরু হলো নতুন একটা সময়।দিন কাটতে লাগলো কলেজ মারামারি আর ক্ষমতার চিন্তায়।যারা আমাকে মারার জন্য সবসময় তৈরী থাকতো তারা তখন বন্ধু বন্ধু করতে লাগলো।সব সিনিয়ার আমাকে চিনতে লাগলো।যে বন্ধু তার পছন্দ করা মেয়ের জন্য সবার সামনে আমাকে অপমান করেছিলো সেই মেয়েকে নিয়ে সারা কলেজ ঘুরেছি।যে ফোন দিয়ে আঙুল কাটতে চেয়েছিলো তাকেই বলেছি সাহস থাকলে আঙুলটা ধরতে।এভাবে আরো কিছু দিন গেলো।আস্তে আস্তে কলেজ কমিটির পদে সাইন্স থেকে পদের জন্য একাই ফর্ম জমা দিলাম।আর কাউকে দিতেও দেই না।একটা সময় দেখলাম,এখন সবাই আমার!
এভাবে করতে করতে ফার্স্ট ইয়ার চলে গেলো।আমার প্রিপারেসন শুন্য।কিন্তু প্রতি পরীক্ষার প্রশ্ন ঠিকই পেতাম!খালি খাতা জমা দিয়ে নেতাদের একটা ফোন দিতাম ব্যাস আমার কাজ শেষ!নেতাদের কাছ থেকে দাম বেশি পেতাম স্রেফ আমার এস.এস.সি গোল্ডেন এর কারনে।তাদের বিশ্বাস আমি কিছু করবো!
এভাবে সেকেন্ড ইয়ারের কিছুটা চলে গেলো।আমার মনে হলো যা করতাছি এটাতে কলেজে পার্ট নিয়া চলা ছাড়া আর কিছুই পাবো না।এর পর এইসব হুট করে ছেড়ে দিলাম।কথা বলতে শুরু করলাম এইসব নোংরা রাজনীতির বিপক্ষে।আরো কয়েক জনের সাথে যুক্ত হলাম দেশের সনপদ রক্ষার আন্দোলনে।এখন আর কিছু না হলেও আলাদা রকম ভালোলাগা কাজ করে।এখন আমি আবার দেখতাছি আমার কেউ নাই!সবাই যে যার মত আমি আলাদা।আবার হুমকি শুরু হতে হতেও হয় না শুধু ১১-১২ মাসের রাজনীতি অথবা মারামারির কারনে!এগুলাই আমাদের মহান ছাত্র রাজনীতি যেটা আমাদের কলেজ থেকে শেখা!
এই রাজনীতি কি বন্ধ করা যায় না??কলেজ গুলা জি এই সব নোংরা রাজনীতির হাত থেকে বাঁচতে পারে না।আমাদের প্রধানমন্ত্রীকে সামনে পেলে বলতাম,”ম্যাডাম আপনার না আমাদের নিয়ে অনেক স্বপ্ন।তো আমাদের কি এই ক্যাডার রাজনীতি থেকে মুক্ত করতে পারেন না?আমরা আর মারামারি দলাদলি করে টিকে থাকতে চাই না।এই আবর্জনা গুলা ভার্সিটি পর্যন্ত আমাদের থেকে দূরে রাখেন।লাখ লাখ ছাত্রের স্বপ্ন গুলা নষ্ট হতে দিয়েন না।আপনাকে কথা দিলাম,আপনারা চাইলে এই আমরাই এই নোংরা রাজনীতিকে পরিষ্কার করবো।প্রমান করে দেবে অতীতের সূর্য সন্তানরা আমাদের মতই কেউ ছিলো এবং আমরাও তাদের মতই হবো.........”
</doc>

<doc>
ূর্ব শত্রুতার জেরে প্রতিবেশীর বর্বরতার শিকার হয়ে জাকির হোসেনের (৪৫) মৃত্যু হয়েছে বলে জানা গেছে। গত ১৯ নভেম্বর সন্ধ্যা সাড়ে ৭টায় ঢামেক হাসপাতালে চিকিৎসাধীন অবস্থায় জাকির হোসেন মারা যায়।
নিহত জাকির হোসেনের মামা এনামুল হক জানান, পূর্ব শত্রুতার কারণে প্রতিবেশীরা জাকিরকে হত্যার উদ্দেশ্যে রাস্তা থেকে ধরে নিয়ে তাদের বাড়িতে আটক রাখে। এ সময় তাদের বাড়ির চার গৃহবধূ জাকিরকে হত্যার উদ্দেশ্যে হাত, পা, মুখ বাঁধা অবস্থায় বর্বরীয় নির্যাতন চালায়।
জাকিরকে প্রতিবেশীরা রাস্তা থেকে আটক করেছে-এ খবর জানাজানি হলে গ্রামবাসী সম্মিলিতভাবে ওই বাড়ি আক্রমণ করে জাকিরকে মারাত্মক আহত অবস্থায় উদ্ধার করা হয়। গুরুতর আহত অবস্থায় জাকিরকে প্রথমে কুমিল্লা মেডিকেল কলেজ হাসপাতালে ভর্তি করা হয়। অবস্থার অবনতি হলে পরবর্তীতে ঢামেক হাসপাতালে ভর্তি করা হয়। এ ঘটনা ঘটে গত ১১ নভেম্বর কুমিল্লা জেলার মুরাদনগর থানাধীন জারেরা-জাড্ডা গ্রামে। এ বিষয়ে থানায় মামলা হয়েছে।
মামলা নং : ২০, তারিখ : ১৩-১১-১১।তিনি আরো জানান, ঘটনার রাতে জাকির হোসেন গ্রামের জাড্ডা সরকারি প্রাথমিক বিদ্যালয় মাঠ থেকে সালিস শেষ করে বাড়ি ফেরার পথে প্রতিবেশী শেখ সাদী (৩৫), সালাউদ্দিন (৩২), গোলাম জিলানী (৫০) ও কুদ্দুস মিয়া (৫৫)সহ ১০-১৫ জন জাকিরকে অস্ত্রের মুখে জিম্মি করে তাদের বাড়িতে নিয়ে যায়। এরপর হাত, পা, মুখ বেঁধে হত্যার পর লাশ গুম করার পরিকল্পনায় বাড়ির অদূরে গোপন বৈঠকে মিলিত হয় ওই সংঘবদ্ধ চক্র।
এর মাঝে ওই বাড়ির দুর্ধর্ষ চার মহিলা অবরুদ্ধ জাকিরের ওপর চালায় বর্বরতা। হাত, পা, মুখ বাঁধা অবস্থায় ওই মহিলা জাকিরকে লোহার রড, দা, বটি দিয়ে উপর্যুপরি কুপিয়ে তার গায়ে ফুটন্ত পানি ঢালতে থাকে। খবর পেয়ে এলাকার লোকজন ওই বাড়িটি ঘেরাও দিয়ে জাকিরকে উদ্ধারের চেষ্টা চালালে প্রতিবেশীদের মারমুখী পাল্টা আক্রমণের কাছে গ্রামবাসী পর্যন্ত পিছু হটে। এরপর প্রশাসনের হস্তক্ষেপে মুমূর্ষু অবস্থায় জাকিরকে উদ্ধার করা হয়।
এনামুল আরো বলেন, জাকিরের প্রতিবেশী ঘাতক চক্রের হোতা শেখ সাদী। তার নেতৃত্বাধীন ১৫-১৬ জন পুরুষ ও ৪-৫ জন মহিলা বরাবরই বেপরোয়া। এ চক্রের চার দাঙ্গাবাজ নারী জাকির হত্যাকা-ে সক্রিয় থাকায় গ্রামবাসী এসেও তাকে রক্ষা করতে পারল না।অন্যদিকে মামলার বাদী গোলাম মস্তোফা জানান,
এ ঘটনার পর পরিকল্পিতভাবে হত্যার উদ্দেশ্যে মারধর ও মারাত্মক জখম হওয়ায় থানায় মামলা হলেও পুলিশ কোনো আসামি তো ধরেইনি অধিকন্তু গ্রামে গিয়ে বাদীর লোকজনের অবর্তমানে বিবাদীদের সাথে সখ্যতা বজায় রেখেছে। তাছাড়া বিবাদীরা স্থানীয় প্রভাবশালীদের ম্যানেজ করে তাদের ছত্রছায়ায় নির্বিঘেœ ঘুরে বেড়াচ্ছে বলে জানা
</doc>

<doc>
জীবন সম্পর্কে ইতিবাচক ধারণা পোষণ করেন যারা, তাদের বেঁচে থাকার হার অন্যদের তুলনায় বেশি। অর্থাত্ বলা যায়, যারা সুখী মানুষ তাদের আয়ু বেশি হয়। পৃথিবীতে তাদের পদচারণা হয় অসুখীদের চেয়ে একটু হলেও বেশি। এই একটুর পরিমাণ অন্তত ৩০ শতাংশ। যুক্তরাজ্যের ইউনিভার্সিটি কলেজ অব লন্ডনের বিজ্ঞানীরা গবেষণার পর এ তথ্য জানিয়েছেন।
বিজ্ঞানীরা জানান, ৫২ থেকে ৭৯ বছর বয়সী প্রায় ৪ হাজার মানুষের ওপর এ গবেষণাটি করা হয়। তাদের কাছে সুখ, হতাশা বা উদ্বেগ সম্পর্কে ৪ বার তাদের অনুভূতি জানতে চাওয়া হয়। একই সঙ্গে ৫ বছরে মৃত্যুর হার রেকর্ড করা হয়। গবেষণায় অংশ নেয়াদের বয়স, লিঙ্গ, হতাশা, নির্দিষ্ট কিছু রোগ, স্বাস্থ্যসম্পর্কিত আচরণ লিপিবদ্ধ করা হয়। পর্যবেক্ষণে দেখা যায়, যারা নিজেদের সুখী বলে মনে করছেন, তাদের অকালে মরে যাওয়ার হার অসুখী মানুষদের চেয়ে ৩৫ শতাংশ কম।
গবেষক দলের প্রধান অধ্যাপক অ্যান্ড্রু স্টেপটো বলেছেন, গবেষণার এই ফল ভবিষ্যতে বয়স্কদের আরও ভালো থাকার উপায় অনুসন্ধানে সহায়তা করবে।
ইলিনয় বিশ্ববিদ্যালয়ের বিজ্ঞানীরা অবশ্য এর আগে গবেষণা করে দেখেছেন, ইতিবাচক মানসিকতা চাপকেন্দ্রিক হরমোন নিঃসরণ কমাতে সাহায্য করে এবং প্রতিরোধক্ষমতা বাড়ায়।
আরেকটি গবেষণায় অধ্যাপক এডওয়ার্ড ডায়েনার ও তার দল দেখিয়েছেন, সুখ মানুষের দীর্ঘায়ু ও সুস্বাস্থ্যের ওপর ইতিবাচক প্রভাব ফেলে। অন্যদিকে উদ্বেগ, হতাশা, দুঃখবাদিতা শরীরে রোগব্যাধি বাড়িয়ে দেয়, যা দীর্ঘজীবী হওয়ার জন্য অন্তরায়। সূত্র : ডেইলি মেইল। 
</doc>

<doc>
মানবতা বিরোধী অপরাধের জন্য গঠিত আন্তর্জাতিক অপরাধ ট্রাইব্যুনালের চেয়ারম্যান নিজামুল হক নাসিম আগামী বুধবার ২৩ নভেম্বর তাঁর চেয়ারম্যান পদে থাকার জবাব দিবেন। ৭ই ডিসেম্বর পর্যন্ত সাঈদীর আইনজীবীদের প্রস্তুতি ও সাক্ষীদের তালিকা ট্রাইব্যুনালে জমা দানের নির্দেশ দেয়া হয়েছে। রোববার সকালে ট্রাইব্যুনালের এক আদেশে এসব বলা হয়।
২০ নভেম্বর সকাল ১০ টা বেজে ৫৫ মিনিটে চেয়ারম্যান নিজামুল হক নাসিম সহ তিন সদস্য বিশিষ্ট আন্তর্জাতিক অপরাধ ট্রাইব্যুনাল বসে। শুরুতে ট্রাইব্যুনালের সম্মুখে বক্তব্য রাখেন জামাতের আইনজীবী ফোরামের প্রধান ব্যারিস্টার আব্দুর রাজ্জাক । তিনি সংক্ষিপ্ত বক্তব্য দিয়ে সাঈদীর আইনজীবী এডভোকেট তাজুল ইসলামকে বক্তব্য রাখার কথা বলেন। তাজুল ইসলাম বলেন, বিচার স্বচ্ছ করার জন্য ট্রাইব্যুনাল চেয়ারম্যানকে সরে যেতে হবে। ট্রাইব্যুনাল চেয়ারম্যান অভিযুক্ত সম্পর্কে ইতিপূর্বে তদন্ত করেছেন। তিনি ১৯৯৪ সালে গঠিত গন তদন্ত কমিশনের ২৫ তম সদস্য ছিলেন। তিনি পূর্ব থেকেই সাঈদী সম্পর্কে বায়াসড( পক্ষপাতদুষ্ট)। তিনি নিরপেক্ষ হয়ে বিচার কাজ চালাতে পারেন না। তাই ন্যায় বিচারের স্বার্থে তাকে তার পদ থেকে সরে যেতে হবে। কিন্তু তিনি সরেননি। তাকে বলা হয়েছিলো তিনি নিজে থেকে সরে যেতে। যেহেতু তিনি সরে যাচ্ছেন না এবং বিচার কাজ চালিয়ে যাচ্ছেন। তাই আমরা জানতে চাই কোন বিবেচনায় তিনি এই বিচার কাজে দায়িত্ব পালন করে যাচ্ছেন।
তাজুল ইসলামের বক্তব্য শেষে বিএনপির আইনজীবী ব্যারিস্টার মওদুদ আহমেদ ঝটিকা আসেন। একটি সংক্ষিপ্ত শুনানি করে তিনি আদালত কক্ষ ত্যাগ করেন। তিনি ট্রাইব্যুনালের চেয়ারম্যানকে সরে যেতে বলেন। তিনি বলেন, নিজামুল হক নাসিম গন আদালতের সদস্য ছিলেন। এ বিচার কাজে তিনি পূর্বে যুক্ত ছিলেন। তাই তার সরে যাওয়া উচিত।
ব্যারিস্টার আব্দুর রাজ্জাক ট্রাইব্যুনালে তার বক্তব্য পেশ করেন। তিনি বিচার কাজ থেকে বিচারক সরে গেছেন এমন কয়েকটি মামলার ভারতীয় নজির আদালতে উল্লেখ করেন। পাশাপাশি তিনি সাঈদীর বিরুদ্ধে যে অভিযোগ আছে তা আমলে নেওয়া থেকে অভিযোগ গঠন পর্যন্ত ট্রাইব্যুনাল তার বিবেচনা যা যা নিয়েছে তার সম্পর্কে প্রশ্ন তুলেন। তাদের মতে অভিযোগ গঠন সম্পর্কে ট্রাইব্যুনাল সঠিক বিবেচনা করেনি। সাঈদীকে দীর্ঘ দিন ধরে আটক রাখার ব্যাপারেও তিনি প্রশ্ন তুলেন।
আব্দুর রাজ্জাকের বক্তব্য শেষে সুপ্রিম কোর্ট আইনজীবী সমিতির সভাপতি খন্দকার মাহাবুব হোসেন আসেন। তিনি বলেন, আমি ট্রাইব্যুনাল চেয়ারম্যান বায়াসড এ ধরনের কোনো বক্তব্য দিচ্ছি না। আমি চাই তিনি সুপ্রিম কোটের ভাবমূর্তি রক্ষার্থে চলে যাবেন।
আসামী পক্ষের বক্তব্য শেষ হলে প্রসিকিউশনের পক্ষে বলার জন্য এটর্নি জেনারেল তার বক্তব্য দেন। তিনি বলেন কোনো আইনজীবী বিচারককে বলতে পারেন না তিনি কেনও বিচার করছেন এর ব্যাখ্যা দিতে হবে। এটা অবমাননাকর। এ ধরনের আবেদন করা যায় না। আব্দুর রাজ্জাকের নজির সম্পর্কে এটর্নি জেনারেল বলেন, নজির গুলো অপ্রাসঙ্গিক। এ ঘটনার সাথে এর কোনো সম্পর্ক নেই। ভূমি অধিগ্রহণ সংক্রান্ত মামলার নজির এখানে কেনও টেনে আনা হয়েছে তা বোধগম্য নয়। বিচারকে বিলম্বিত করার জন্যই এসব দাবি উঠানো হচ্ছে। বিচারকে বাধাগ্রস্ত করার জন্য এসব করা হচ্ছে।তিনি আরো বলেন, গন আদালত একটি প্রতীকী বিচার কাজ। আমি নিজেও সেই বিচারকে সমর্থন করেছিলাম। পুরো দেশ জাহানারা ইমাম ও বেগম সুফিয়া কামালের নেতৃত্বে সেই বিচারকে সমর্থন দিয়ে আসছিলো। সেখানে কারোর উপস্থিত থাকা বা না থাকা এই ট্রাইব্যুনালের বিবেচনার বিষয় হতে পারে না। ওটা কোনো প্রাতিষ্ঠানিক আদালত ছিলো না। ওই ধরনের আদালতের সাথে মানুষের আবেগ জড়িত ছিলো। ১৯৭১ সালে ২৫ মার্চ থেকে ১৬ ডিসেম্বর পর্যন্ত যে নৃশংসতা ও হত্যা যজ্ঞ এ মাটিতে হয়েছিলো তার বিচার চাইলেই কেউ পক্ষপাত দুষ্ট হয়না।
আদালত উভয় পক্ষের বক্তব্য শুনে আগামী ২৩ নবেম্বর বুধবার ট্রাইব্যুনাল চেয়ারম্যান নিজামুল হক নাসিম তার চেয়ারম্রান পদে থাকা সংক্রান্ত সাঈদীর আপত্তির আদেশ দিবেন। অন্য দিকে আসামী পক্ষের প্রস্তুতি ও তাদের সাক্ষীদের তালিকার জমা দানের জন্য আগামী ৭ই ডিসেম্বর ধার্য করা হয়। অন্যদিকে প্রসিকিউশন কে তাদের সাক্ষ্যদানের কাজ শুরু করার জন্য আদেশ দেন ট্রাইব্যুনাল। খবরের সূত্র এই লিংকে ক্লিক করুন।
</doc>

<doc>
তখন ক্লাশ ফাইভে পড়ি। জলবসন্তে আক্রান্ত আমি সারাদিন বই পড়ে শুয়ে- কাটাই। আমাকে তিন গোয়েন্দার বই যোগান দিতে দিতে ত্যাক্ত-বিরক্ত আমার বোন আমাকে 'দেবী' বইটা ধরিয়ে দেয়।কি করবে বোন আমার! বেচারি! একে তো আমি মায়ের আদরের ছোট ছেলে, তার উপরে জলবসন্তের রোগী। মুখ বুজে আবদার মেনে নিতে নিতে না পেরে শেষে বাচ্চাদের জন্য আমাদের পরিবার মতে নিষিদ্ধ বই-ই হাতে দিয়ে দেয়। বুভুক্ষ আমি জানালা দিয়ে মাঠে বন্ধুদের খেলা দেখতে দেখতে বিরস বদনে শুরু করলাম 'দেবী'।
বিশ্বাস করুন আর নাই করুন তার আগে পর্যন্ত তিন গোয়েন্দা ছাড়া আর কোনো বই আমার সহ্য হয়নি। অথচ, দেবী পড়ার পর থেকে লেখকের বাকী বইগুলো শেলফ থেকে নিয়ে পড়া শুরু করলাম। যতই পড়ি ততই মনে হয় আরো কিছু পড়ি। এরমধ্যেই পরিচিত হয়ে গেলাম মিসির আলী আর হিমুর সাথে। পেয়ে গেলাম এক নতুন জগতে সন্ধান। শুরু হলো আমার 'বই গেলা'।
'বই গেলা' শব্দটা আমার মায়ের। আমি নাকি বই পড়তামনা শুধুই গিলতাম। খাওয়ার সময় বই, শোয়ার সময় বই এমনকি বাথরুমে গেলেও বই। গল্পের বই পাওয়ার জন্য ক্লাশের বই তাড়াতাড়ি শেষ করে ফেলার দরুন রেজাল্ট হতে লাগলো দূর্দান্ত। অথচ, তার আগে আমাকে পড়ার টেবিলে বসাতে ক্রেন নিয়ে আসতে হতো। পরীক্ষায় পাশ করানোর জন্য মা্য়ের মাজারে মানত করা লাগতো। সেই আমি গুন্ডা গরু থেকে শান্তশিষ্ট লেজবিশিষ্ট হয়ে গেলাম শুধু এক দেবীর কল্যাণে।
দেবীর কল্যাণে শুধু এক লেখকেরই না, পরিচিত হলাম আরো আরো অনেকের সাথে। ভান্ডার পরিপুর্ন হতে লাগলো। একসময় জীবিকার সন্ধানে বিদেশে আসলাম। কি্ন্তু সেই পিপাসা মিটেনি। ব্রিক লেইনে গিয়ে নতুন বইয়ের সন্ধান করি। ভাইয়েরা কিছু পাঠালে বই পাঠাতে ভুলেনা। এমনকি শ্বাশুড়িও আমার জন্য বই নিয়ে আসেন।
সেই দেবীর স্রষ্টা হুমায়ুন আহমেদ স্যার, যিনি একটা বইয়ের মাধ্যমে পাল্টিয়ে দিয়েছেন আমার জীবন।নয়তো আমি হতে পারতাম বল্টু রফিক, কিরিচ মিলন কিংবা কোপা শামসু'র মতো কেউ একজন। মাঝে মাঝে বসে ভাবি আজকের যেখানে আমি তারজন্য দায়ী কে? হুমায়ুন আহমেদ নাকি আমার জলবসন্ত??? সেই প্রশ্নের উত্তর মিলানো কঠিন।তারপরও স্যারের কাছে আমি অনেক অনেক কৃতজ্ঞ। এই অভাজনের কোনোদিন সৌভাগ্য হয়নি স্যারের সাথে দেখা করার। স্যারের বইয়েরই মতোই তার স্বপ্ন আমাকে ছুঁয়ে গেছে। ‘ক্যানসার রিসার্চ সেন্টার’ দিয়েই বাংলাদেশ হবে দক্ষিণ এশিয়ার ক্যানসার শিক্ষা বা চিকিৎসার তীর্থ। আমার মেয়েকে কিংবা কোনো ব্রিটিশ বন্ধুকে যখন বলি বাংলাদেশে কক্সবাজার আছে, সুন্দরবন আছে; তখন গর্বে বুক ফুলে উঠে। হয়ত অদূর ভবিষ্যতে আরো গর্ব করে বলতে পারবো দক্ষিণ এশিয়ার সেরা ক্যানসার রিসার্চ সেন্টার আমাদের বাংলাদেশেই।
এই স্বপ্ন বাস্তবায়ন না করে আপনি কোথাও যাচ্ছেন না স্যার। আপনাকে শেষ করতেই হবে। আপনার স্বপ্নের বীজ আমাদের ভিতরে আজ মহীরুহ হয়ে ডাল-পালা ছড়িয়ে গেছে। তাইতো মিরাক্কেলের মীর আলীর মতোই নেচে গেয়ে বলছি: আপনি থাকছেন স্যার! আপনি থাকছেন স্যার!! আপনি থাকছেন স্যার.... আপনি.... আপনি......আপনি থাকছেন স্যার
</doc>
<doc>
সবার জন্য আমি অপেক্ষা করে আছি। কখন দেখা পাবো। অপেক্ষা করতে করতে যখন আমি অস্থির হয়ে উঠি তখনই তোমার দেখা পাই। সবার জন্য আমি অপেক্ষা করি অথচ আমার জন্য কেউ বোধ হয় অপেক্ষা করে না।কেনই বা অপেক্ষা করবে। আমি তো তাদের কোন কাজে লাগবো না।
সবাই মুখ ফিরিয়ে নিলেও আমার জন্ম হবার পর থেকে একজন আমার জন্য অপেক্ষা করে বসে আছে। সে আমার সাথে দেখা করতে চায়। আমি তাকে সময় দিতে পারি নি। সে সব সময় আমার সাথে দেখা করবে বলে অপেক্ষা করছে। আমি দেখা করছি না বলে সে রেগে যাচ্ছে না। সে অপেক্ষা করছে কেবল আমার জন্য। আমি বুঝি সে আমায় ভীষণ ভালোবাসে। আমার সাথে দেখা না করে সে যাবে না। সে কে ? কি তার পরিচয় ?
শুনেছি আমার জন্ম হবার পর থেকে সে আমার সাথে দেখা করবে বলে অপেক্ষা করছে। আম সারাদিন এত কাজের মধ্যে ব্যস্ত থাকি যে তাকে আমার কাছে আসতে বলতে পারছি না।
তাই তাকে বলে পাঠিয়েছি যে যখন আমার আর কোন কাজ থাকবে না কিংবা তুমি ছাড়া আর কেউ আমার জন্য অপেক্ষা করবে না তখন তুমি আমার সাথে দেখা করো।
আমার জন্য আর অপেক্ষা করো না। দেখা করো।সে দেখা করলো।সে হলো মৃত্যু।
</doc>
<doc>
আমার অনেক দোষ। একজন লেখক-সাংবাদিক হিসেবে শুদ্ধ করে লেখার চেষ্টা করি, তাতেও দোষ খুঁজে পান অনেকে। কিন্তু এ চেষ্টা তো সকলেরই করা উচিত। সেরকম চেষ্টা-চরিত্র আমিও করি, এর বেশি কিছু নয়। তবে আমি যে কাণ্ডটি করে বসি তাহলো অশুদ্ধ কিছু দেখলে সঙ্গে-সঙ্গে বড্ড চেঁচামেচি শুরু করি। তবে তা করলেও কাজের কাজ হয় না কিচ্ছু। সকল প্রকাশনাতেই নিজস্ব বানানবিধি-প্রয়োগবিধি আছে। তাই আমি ‘মোহ্যমান’ লিখলেও স্বয়ংক্রিয়ভাবে হয়ে যায় ‘মুহ্যমান’। এভাবে ‘আশিস্’ লিখলেও তা হয়ে যায় ‘আশীষ’। যতবার লিখি ‘শয়িত’, ততবার হয়ে যায় ‘শায়িত’। অথচ দু’টি শব্দের অর্থ আলাদা। ‘শায়িত’ অর্থ যাকে শোয়ানো হয়েছে, আর ‘শয়িত’ অর্থ যে শুয়েছে। এরকম উদাহরণ দিতে পারি অজস্র। এভাবে শুদ্ধ ভাষা, নির্ভুল বানান নিয়ে হৈচৈ করলেও পদে-পদে আমি হেরে যাই ক্ষমতাবানদের কাছে। তবে সবচেয়ে বেশি হারি রবীন্দ্রনাথের কাছে। কেউ ‘অশ্রুজল’ লিখলে রেগে যাই, কেটে দেই সঙ্গে-সঙ্গে। কিন্তু রবীন্দ্রনাথ যখন লেখেন (“... তাই তো তোমায় শুধাই অশ্রুজলে”) (‘প্রশ্ন’) কিংবা “... কেন হেরি অশ্রুজল হূদয়ের হলাহল, রূপ কেন রাহুগ্রস্ত মানে অভিমানে” (‘পুরুষের উক্তি’ ) কিংবা “অশ্রুজলে অন্তরের সমস্ত কঠিনতাকে গলাইয়া...” (‘চোখের বালি’) তখন গলা খুসখুস করলেও বলতে পারি না কিছু। ‘শিশিরজল’ও লিখেছেন তিনি (“... মুছে গেছে রাত্রির শিশিরজলে,...” (‘৭’, ‘প্রান্তিক’)।
‘শ্রেষ্ঠ’ কথাটির অর্থ ‘অতি উত্কৃষ্ট, উত্তম, প্রধানতম, সর্বপ্রধান’। অথচ রবীন্দ্রনাথ লিখেছেন ‘সর্বশ্রেষ্ঠ’ (“প্রভু, দণ্ডিতের সাথে / দণ্ডদাতা কাঁদে যবে সমান আঘাতে / সর্বশ্রেষ্ঠ সে বিচার”) ( ‘গান্ধারীর আবেদন’)। ‘শ্রেষ্ঠতম’-ও লিখেছেন ( “বন্ধু এক আছে শ্রেষ্ঠতম” (‘মালিনী’)। রবীন্দ্রনাথ কলেজকে ‘কালেজ’ (‘গোরা’), হাসপাতালকে ‘হাঁসপাতাল’ (‘রসময়ীর রসিকতা’) লিখেছেন। অশুদ্ধ শব্দও লিখেছেন অনেক। যেমন :
কেবলমাত্র: “... ইহার রহস্য কেবল একজনমাত্রই ভেদ করিতে পারিবে,...” (‘গুপ্তধন’); “কেবলমাত্র তপস্যার মধ্য দিয়ে সে হয়েছে জ্ঞানী মানুষ” (‘শেষ কথা’)। ইতিপূর্বে: “... এমন শৌখিন নাম ইতিপূর্বে কখনো শোনা যায় নাই” (‘দেনাপাওনা’)।
ইতিমধ্যে: “ইতিমধ্যে নবদ্বীপ তাহার বুদ্ধিমান বন্ধুদের সহিত...” (‘রামকানাইয়ের নিবুর্দ্ধিতা’); “ইতিমধ্যে কিছুদূরে আমাদের অর্ধসমাপ্ত কয়লার খনিতে মজুরদের হল স্ট্রাইক” (‘শেষ কথা’)।
এভাবে তাঁর কারণে অনেকে লেখেন ‘নটিনী’ (শুদ্ধ: নটী), ‘কাঙালিনী’ (শুদ্ধ: কাঙালী), ‘অনাথিনী’ (শুদ্ধ: অনাথা), ‘নীলিমা’ (শুদ্ধ: নীলিম), সকৃতজ্ঞ, সকাতর, সশঙ্কিত, সলজ্জিত (“স্মিতহাস্যে নাহি চল সলজ্জিত বাসরশয্যাতে স্তব্ধ অর্ধরাতে”), ‘মন্থিত’ (শুদ্ধ: মথিত), ‘সৃজন’ (শুদ্ধ: সর্জন, সৃষ্টি), ‘নিরপরাধী’, ‘নিরপরাধিনী’ (শুদ্ধ: নিরপরাধ), ‘নিশি’ (শুদ্ধ: নিশা), ‘নিশীথ রাত্রি’ (নিশীথ অর্থ রাত, মধ্যরাত, অর্ধরাত, গভীর রাত) প্রভৃতি।
ক্রিয়াপদ ‘জাগ্রত’কে রবীন্দ্রনাথ ব্যবহার করেছেন বিশেষণ হিসেবে। ‘প্রশ্বাস’ অর্থে ‘নিশ্বাস’ ব্যবহার করেছেন ( “... বুক ভরিয়া একটি মাত্র শেষ নিশ্বাস গ্রহণ করিয়া মরিতে পারি তাহা হইলেও জীবন সার্থক হয়”) (‘গুপ্তধন’)। ‘চীর’ অর্থ জীর্ণবস্ত্র। অথচ রবীন্দ্রনাথ লিখেছেন, “কত শিক্ষা পৃথিবীর / খসে পড়ে জীর্ণচীর/জীবনের সনে,...” (‘মৃত্যুর পরে”)। ব্যাকরণসম্মত নয়, অনাভিধানিক অনেক শব্দ তিনি তৈরি করে নিয়েছেন কবিতায় নানা প্রয়োজনে। দাহনা, যামী, স্থকিত, স্পর্শন, উজ্জ্বালিত, মৈতালি, শিথিলিত এগুলি কয়েকটি উদাহরণ মাত্র। রবীন্দ্র-গবেষকদের ভাণ্ডারে আছে আরও অনেক কিছু। সেখান থেকে আহরণ করতে পারি আরও। তবে বানানের কথা কিছু বলা দরকার। এ নিয়ে লিখেছি অনেক। আজ সে সবের একটি সারসংক্ষেপ দিতে চাই।
এ প্রসঙ্গে দুই একাডেমী’র কথাই আসবে বেশি করে (ঢাকার বাংলা একাডেমী ও কলকাতার পশ্চিমবঙ্গ বাংলা আকাদেমি’র। বাংলা লিপি, বানান ও অন্যান্য অনেক ক্ষেত্রে একাডেমী ও আকাদেমি’র চিন্তা ও উদযোগ, বলতে গেলে, প্রবাহিত হচ্ছে একই ধারায়। একাডেমী বলছে, “এ মুহূর্তে যা আশু প্রয়োজন তা হলো বাংলা লিপির নতুন ডিজাইন (সংস্কার নয়), যাতে সকল ব্যঞ্জন ও যুক্তব্যঞ্জনের সঙ্গে অভিন্ন চিহ্ন যুক্ত করা যায়।” আকাদেমি-ও মনে করে, “আধুনিক মুদ্রণে যেহেতু আর পূর্ব-থেকে-প্রস্তুত-করা ঢালাই হরফের প্রয়োগ বা ব্যবহার অপরিহার্য নয়, তাই হরফের সমতাবিধান বর্তমানে সম্ভব ও সংগত। কেবল সামান্য অভ্যাসেই তা চোখে মানানসই ও ব্যবহারে সন্তোষজনক হতে পারে।” তবে আকাদেমি যে লিপি গ্রহণ করেছে তার সঙ্গে একাডেমী’র নয় ( বেশি মিল আমাদের পাঠ্যপুস্তক বোর্ডের লিপি’র)। অ-কারের স্বতন্ত্র চিহ্ন নেই বাংলায়। আকাদেমি বলছে, এর প্রয়োজন নেই বলে কোনও চিহ্ন উদ্ভাবনের কথা ভাবেননি তাঁরা। এ নিয়ে কোনও ভাবনা একাডেমী’রও নেই। কিন্তু ‘প্রয়োজন নেই’? শ’-শ’ উদাহরণ দিয়ে প্রমাণ করা যাবে অ-কারের প্রয়োজন কত তীব্র। এখানে তিনটি উদাহরণই দিচ্ছি : ‘প্রস্তুত’ ও ‘বস্তুত’; ‘ক্রমশ’ ও ‘অবশ’; ‘পণ্ডিত’ ও ‘খণ্ডিত’। বানান এক রকম, উচ্চারণ অন্য রকম। অ-কার থাকলে কি সুবিধা হতো না? এছাড়া মান্য বাংলা উচ্চারণে অ্যা অন্যতম স্বতন্ত্র স্বরধ্বনি হলেও এর নিজস্ব বর্ণরূপ নেই কোনও। এরও প্রয়োজন অনুভব করেনি আকাদেমি, আর ভাবনাও ভাবেনি একাডেমী। কিন্তু অ্যা’র বর্ণরূপ, অ্যা-কারের স্বতন্ত্র চিহ্ন যে কত প্রয়োজন তা প্রমাণ করা যাবে অনেক উদাহরণ দিয়ে। এখানে একটিই দিচ্ছি : ‘ব্যাখ্যা’। এর উচ্চারণ কি? “ব্যা+খ্যা” না “ব্যাক্+খা”? আরও দেখুন ‘্যা’র ব্যাপারস্যাপার ‘খ্যাত’, কিন্তু ‘বিখ্যাত’ (-ক্খ্যা-); ‘ধ্যান’, কিন্তু ‘অধ্যাদেশ’, ‘অধ্যাপক’, ‘অধ্যায়’ (-দ্ধা-)।
রেফ থাকলে ব্যঞ্জনের দ্বিত্ব হবে না কোথাও। এ ব্যাপারে কিন্তু আবার ক্ষমাহীন একাডেমী ও আকাদেমি। এমনকি কৃত্তিকা থেকে উত্পন্ন ‘কার্ত্তিক’ হবে কার্তিক, বৃদ্ধ থেকে ‘বার্দ্ধক্য’-ও হবে বার্ধক্য! আরও এমনকি ‘আচার্য্য’ পর্যন্ত হবে আচার্য! এতে তো আচার্য্যদের প্রায় কেঁদে ফেলার যোগাড়। তাঁদের একজন লিখেছেন:
“চর—চয়ন বা চলন রয় যাতে। চার— চর থেকে জাত।
আচার—চার-এর আশ্রয় বা আচরণসমূহের আশ্রয় যাতে। আচার্য—আচার ধরা থাকে যাতে (অর্থাত্ কাগজ, বই)। আচার্য্য—আচার্য ধরা থাকে যাতে (অর্থাত্ সেই বই, নির্দেশাদি যিনি মুখস্থ রাখেন)। একটি য-ফলা পূর্ব অর্থকে সম্পূর্ণ বিপর্যস্ত করে দেয়। এখানে য-ফলাহীন আচার্যের অর্থ বই বা কাগজ এবং য-ফলা যুক্ত আচার্য্যের অর্থ শিক্ষক।” এখানে প্রশ্ন: কার্ত্তিক, বার্দ্ধক্য, আচার্য্য প্রভৃতির শুদ্ধতার প্রতি এমন জবরদস্তির প্রয়োজন আছে কি? একাডেমী ও আকাদেমি বহু বানানেরই তো বিকল্প মেনে নিয়েছেন, ‘প্রচলন মেনে লেখা’র কথা বলেছেন, ‘অভ্যাসের মধ্যে এসে গেছে’ বলেও স্বীকার করে নিয়েছেন।
ওদিকে উদ্যোগ ও উদেযাগ দু’রকম বানান ও উচ্চারণ চায় একাডেমী ও আকাদেমি। কেবল উচ্চারণের কারণেই কি এই বোঝা বাড়ানো? আর কোনও প্রয়োজন আছে কি? একইভাবে হাজারো পবিত্র-অপবিত্র যুক্তি দিয়ে ‘কি’ ও ‘কী’ চান তাঁরা। যেন বাংলায় অসংখ্য সমোচ্চারিত ভিন্নার্থক শব্দ নেই, অভিন্ন বানান কিন্তু ভিন্ন অর্থের অজস্র উদাহরণ নেই! অব্যয় হলে ‘কি’, আর সর্বনাম, বিশেষণ, বিশেষণের বিশেষণ ও ক্রিয়াবিশেষণ হলে ‘কী’। আর কোথাও কি এমন হয়? ক্রিয়া, বিশেষণ বা বিশেষ্যরূপেও ‘কাটা’ থাকে ‘কাটা’। ‘কাঠ’ বিশেষ্যরূপেও কাঠ, বিশেষণরূপেও কাঠ। এরকম উদাহরণ অনেক—যেখানে কোনও সমস্যা হয়নি কিছুমাত্র। একাডেমী ও আকাদেমি’র কারণে আমাদের লিখতে হবে ‘কী রূপ’, কিন্তু ‘কিরূপে’। অথচ সংস্কৃত ‘কিম্’ থেকে প্রাকৃত ‘কিং’ হয়ে ‘কি’ হওয়ার দীর্ঘ পথে ‘কী’ নেই কোথাও। ‘বেশি জোর দিতে’ দীর্ঘ উচ্চারণে ‘কি’র ‘কী’ হওয়ার ব্যাখ্যা আছে ‘চলন্তিকা’য়। কিন্তু বেশি, কম-বেশি বা বেশি-বেশি জোর দেয়া বোঝাতে নতুন-নতুন বানান যদি অভিধানে ঠেসে দেয়া হয়,তাহলে কি অবস্থা দাঁড়াবে শেষ পর্যন্ত? আবার আছে ‘কি না’ (সংশয়, প্রশ্ন) এবং ‘কিনা’ (যেহেতু)। অবশ্য ‘কী’র উত্পাত নেই এখানে। কিন্তু আছে ‘এমনকি’ আর ‘এমন কী’। এখানে বিবেচনার বিষয় উচ্চারণে বল বা শ্বাসাঘাত! কোমলমতি নবীন শিক্ষার্থীদের কথা ভাবুন।
সকল অ-তত্সম শব্দে ‘ই’ ও ‘উ’ এবং এদের-কার চিহ্ন ( িও ু) হবে। কিন্তু ‘গাভী, পরী, রানী’ অব্যাহত রাখতে চায় একাডেমী। তবে ‘ও’ ও ‘ও-কার’ নিয়ে খুব সমস্যা উভয়েরই। ‘অভ্যাসের মধ্যে এসে’ গেলেও তাঁরা ছোট, বড়, বড়দিন, ভাল, ভালবাসা, এগার, তের, চোদ্দ, পনের, ষোল, সতের, আঠার লিখতে চান না। আবার ‘এখনও, কখনও, আরও, আজও, আবারও’ লেখা গেলেও ‘কোনও’ লেখা যাবে না! বোঝা কমাবার নামে বাড়াবার কাজটা না করলেই কি নয়? ‘অর্থ অনুধাবনে ভ্রান্তি বা বিলম্ব’ ঘটার প্রশ্নে তো ‘বলল বলত বলব হল হত পৌঁছল’ প্রভৃতির ো-কার যুক্ত হওয়াই ভাল!
আকাদেমি ‘মৌলানা’ চায়, তবে একাডেমী ‘মওলানা’ও চায় ( যদিও ‘মাওলানা’র প্রচলনই বেশি)। একইভাবে ‘মওসুম’, ‘মওসুমি’ চালু হয়ে গেলেও তাঁরা ৌ-কার নিয়ে আছেন এখনও। ‘রাঙা, রঙিন, রঙের’ চাইলেও তাঁরা ‘রঙ’ চান না, ‘রং’ চান! আকাদেমি ‘জো’ চাইলেও একাডেমী ‘যো’-ও চায়। ওদিকে তাঁরা না চাইলেও ‘যোগ’ সূত্রে ‘যোগাড় যোগান’ এসে গেছে ‘অভ্যাসের মধ্যে’।
‘আযান ওযু কাযা নামায মুয়াযিযন যোহর রমযান’ প্রভৃতি বানানে ‘কেউ ইচ্ছা করলে য-এর পরিবর্তে জ ব্যবহার করতে পারেন’—এ মত একাডেমী দিলেও আকাদেমি বলেছে, “বাংলায় য দিয়ে Z উচ্চারণ বোঝানোর রীতি মান্যতা পায়নি, তাই এই রীতি গ্রহণযোগ্য হয়নি।”
“বিদেশী শব্দের বানানে যুক্তবর্ণকে বিশি­ষ্ট করার প্রবণতা” সম্পর্কে একাডেমী আশঙ্কা প্রকাশ করলেও সমর্থনও দিয়েছে কিছু। ‘অকটোবর ইসরাফিল মার্কস সেপটেম্বর’ প্রভৃতি বানান মেনেছে, কিন্তু সরকারি প্রতিষ্ঠানের নামের ‘মাদরাসা’ মানতে চায়নি। বলেছে, ওটা ‘মাদ্রাসা’। ওর উচ্চারণ ‘মাদ্দ্রাসা’! আকাদেমি-ও মানতে রাজি নয় ‘উরদি উরদু ওসতাদ কারতুজ গরদান গিরজা জরদা জারমানি তুরকি পরদা মারকিন মারকেট সরদার’ প্রভৃতি বানান। তাঁরা চান রেফ।
‘না নি নে’র মধ্যে ‘নে’ নিয়ে মাথাব্যথা নেই একাডেমীর। এর ব্যবহার নেই বুড়িগঙ্গা-পাড়ে। আকাদেমি বলেছে ‘নি’ যুক্ত থাকবে ক্রিয়ারূপের সঙ্গে, ‘না’ পৃথক থাকবে। তবে অনুরোধে, আহলাদে যুক্ত হবে (‘যাওনা, বলোনা, দেখোনা’)। একাডেমী দু’টিকেই পৃথক রাখার পক্ষে। রবীন্দ্রনাথও তা-ই ছিলেন। মনে হয় ‘তো’ নিয়েও কিছু একটা করতে হবে তাঁদের।
সংস্কৃত ব্যাকরণের নিয়মে অনেক শব্দ িথেকে ী, আবার -িকারে ফিরে যায়। যেমন ( মন্ত্রিন্, গুণিন্, একাকিন্ ( মন্ত্রী, গুণী, একাকী) ( মন্ত্রিসভা, গুণিজন, একাকিত্ব প্রভৃতি)। এই একই শব্দের দু’রকম বানান থেকে বাঁচতে ী-কারান্তগুলোকে বাংলা শব্দ ধরে নেয়ার প্রস্তাব দিয়েছে আকাদেমি। তারপরও দেখছি দু’রকম বানান (মন্ত্রীগণ/ মন্ত্রিগণ; মন্ত্রীপরিষদ / মন্ত্রিপরিষদ; মন্ত্রীবৃন্দ / মন্ত্রিবৃন্দ; মন্ত্রীসভা / মন্ত্রিসভা ইত্যাদি)। তবে ‘মন্ত্রীত্ব’ নয়, ‘মন্ত্রিত্ব’। একাডেমী ‘মন্ত্রীদের’ ও ‘মন্ত্রীরা’ পর্যন্ত সহ্য করে, তারপর সব ।ি ‘প্রতিদ্বন্দ্বিতা, প্রতিযোগিতা, স্থায়িত্ব’ ইত্যাদি যে কবে বাংলা হবে, বাংলায় ‘প্রতিদ্বন্দ্বীতা প্রতিযোগীতা স্থায়ীত্ব’ হবে কে জানে!
কাজটা সহজ হবে না খুব। হবে না নানা কারণেই। আগে যে ‘আচার্য্য’র উল্লেখ করেছি সেই ‘আচার্য্য’ অমরেন্দ্র গণাই লিখেছেন—“বাঙলা ভাষা বর্ণার্থমূলক বহু অর্থধারী সংস্কৃত’র উত্তরাধিকারী। বিদ্যার নামে কিছু লাঠিয়াল একে ভাঙতে চাইছে। এরচেয়ে বড় অন্তর্ঘাত আর কি হতে পারে? বাঙলা ভাষা সরকারের তৈরি করা তথাকথিত কয়েকজন ভণ্ড’র মাতৃভাষা নয় (২৫ কোটি মানুষের মাতৃভাষা। ওপার বাঙলা জীবন দিয়ে, রক্ত দিয়ে মাতৃভাষার প্রতিষ্ঠা করে গেছে! ২৫ কোটি বাঙলাভাষীর আত্মসম্মান ও নাড়ির যোগকে যারা ধুলোয় মিশিয়ে দিতে চাইছে, ইতিহাস কখনও তাদের ক্ষমা করবে না।”
আচার্য্য গণাই-এর ‘উত্তরাধিকার’-তত্ত্বটি যা-ই হোক ‘লাঠিয়াল’দের ব্যাপারটা বুঝতে পারি বেশ। আকাদেমি অবশ্য বলেছে, “... এগুলিকে পুরোপুরি পছন্দ করবেন না, এমন দু’-চারজন জেদি ও প্রত্যয়বান মানুষ থাকতেই পারেন। কিন্তু এঁরা সমস্যা নন।” এ ধারণাটি সমন্বয়বিরোধী। সমাজে বড় শক্তি হিসেবে ‘লাঠিয়াল’ নয়, ওই ‘জেদি ও প্রত্যয়বান’ মানুষই দেখা দেন শেষ পর্যন্ত।
সমালোচক-গবেষক পাঁচুগোপাল বক্সি লিখেছেন, “অনুভূতির তীব্রতা, রস সৃষ্টির সামর্থ্য তথা কবিত্বগুণের অভাব উদ্ভট চিত্রকল্প, অলঙ্কারবাহুল্য বা বাকচাতুরির আড়ম্বরে ঢাকা যায় না। মুখ আর মুখোশের পার্থক্যটা মনে পড়িয়ে দিয়ে কবি (রবীন্দ্রনাথ) মহাপ্রয়াণের প্রায় সাড়ে সাত মাস আগে... আশঙ্কা প্রকাশ করেছেন: ‘মানুষের কবিত্বই হবে শেষে কলঙ্কভাজন অসংস্কৃত যদৃচ্ছের পথে চলি’।” (‘অরাবীন্দ্রিক রবীন্দ্রনাথ’, কলকাতা, ২০০৭)
</doc>

<doc>
বর্তমান দুনিয়ায় জ্বালানি সম্পদের রাজনীতি একেবারেই নতুন কিছু না। গত শতকের শেষ পঞ্চাশ বছরের নয়া ঔপনিবেশিক পশ্চিমা সাম্রাজ্যবাদী রাজনীতির মূল লক্ষ্যবস্তুই ‘জ্বালানি সম্পদ’। আধুনিক পশ্চিমা সভ্যতা জ্বালানি নির্ভর সভ্যতা, তেল-গ্যাস-কয়লা ছাড়া এখন পর্যন্ত এই সভ্যতা টিকে থাকার রাস্তা তৈরি করতে পারেনাই। এই সভ্যতার কেন্দ্রভূমি ইউরোপ আমেরিকার বিলাসবহুল ভোগবাদী জীবনাচার নির্ভর করে তাবৎ দুনিয়ার জ্বালানি সম্পদের উপর কর্তৃত্ব টিকিয়ে রাখার উপর। জ্বালানি সম্পদের উপর কর্তৃত্ব হারিয়ে ফেলা মানে এই সভ্যতার দৈনন্দিন জীবনযাপনই হুমকির মুখে পরে যাওয়া। জ্বালানি সম্পদের রাজনীতি তাই এই মুহুর্তে দুনিয়ার সবচেয়ে জরুরি রাজনীতি। গত শতাব্দির একেবারে শুরুর দিকেই মধ্যপ্রাচ্যের বিভিন্ন অঞ্চলে বিপূল পরিমাণ তেল এবং অন্যান্য জ্বালানি সম্পদের খোজ পাওয়ার সময় থেকেই অধিকাংশ জ্বালানি সম্পদের উপর মার্কিন যুক্তরাষ্ট্র এবং তার দোসরদের কর্পোরেট এবং রাজনৈতিক আধিপত্ব ও কর্তৃত্ব বহাল আছে, বহাল আছে মধ্য এশিয়া এবং দক্ষিন আমেরিকার বিভিন্ন জ্বালানি সম্পদের ক্ষেত্রগুলোর উপরও। কিন্তু তাতেই পশ্চিমা সভ্যতার কর্পোরেট লোভ আর ভোগবাদের তাবৎ চাহিদা পুরণ হয় কি? এই প্রশ্নের উত্তর খুঁজতে বিগত শতকের একেবারে শেষের বছরে সেই ১৯৯৯ সালে তৎকালিন মার্কিন ভাইস প্রেসিডেন্ট ডিক চেনি’র একখানা বক্তব্য তুলে ধরতে চাই। সেই বছর আয়োজিত ইনস্টিটিউট অফ পেট্রোলিয়ামের এক ভোজসভায় চেনি বক্তব্য রাখেন যে -
“বিভিন্ন হিসাবে জানা গেছে যে সারা বিশ্বে তেলের চাহিদা আগত বছর গুলোতে প্রতি বছর শতকরা দুই শতাংশ করে বারবে এবং এর বিপরীতে তেলের রিজার্ভগুলো থেকে উৎপাদন কমতে থাকবে প্রতিবছর শতকরা ৩ শতাংশ হারে। অর্থাৎ, আগামী ২০১০ সালে আমাদের দরকার হবে বর্তমানের চেয়ে ৫০ মিলিয়ন বেরেল বেশি তেল, প্রতিদিন। এই তেল কোথা থেকে আসবে?......দুনিয়ার অনেক জায়গাতেই তেল আছে বটে, তারপরও পৃথিবীর দুই তৃতিয়াংশ তেলের মজুদ এবং সবচেয়ে কমদামি তেলের উৎস মধ্যপ্রাচ্যই এই মুহুর্তে সবচেয়ে আরাধ্য। যদিও তেল কোম্পানিগুলো মধ্যপ্রাচ্যে আরো বেশি অংশিদারিত্ব চাচ্ছে, কিন্তু অগ্রগতি অত্যন্ত ধির”।
উল্লেখ্য, মার্কিন যুক্তরাষ্ট্রের এই সাবেক ভাইস প্রেসিডেন্ট ছিলেন বিশ্বের অন্যতম ক্ষমতাধর জ্বালানি কর্পোরেশন হালিবার্টনের সিইও। ডিক চেনি এরপরে তেল কর্পোরেশনগুলোকে আরো বেশি রাজনীতিতে অংশগ্রহণ করতে উৎসাহ দেন। সেই উৎসাহের ফলাফল কি হয়েছে তা ইতিহাসই বলে দেয়। বিগত দশকের পুরো সময় জুরেই ইরাক এবং আফগানিস্তানে মার্কিন এবং সহচর রাষ্ট্রসমূহের রাজনৈতিক আগ্রাসনের পেছনে সন্ত্রাসের জুজু যতই দেখাক না কেনো পশ্চিমা প্রোপাগান্ডা মেশিন, মূল লক্ষ্য যে ছিল এইসব রাষ্ট্রের জ্বালানি সম্পদের উপর পরিপূর্ণ কর্তৃত্ব প্রতিষ্ঠা সেইটা এখন কম বেশি সবার কাছেই পরিস্কার। লিবিয়ার জ্বালানি সম্পদএর ভাগ্যেও হয়তো একি পরিণতি অপেক্ষা করছে।
সাম্প্রতিক কালে জ্বালানি সম্পদের রাজনীতি গুরুত্বপূর্ণ হয়ে উঠেছে বাংলাদেশে। কৃষি নির্ভর বাংলাদেশে বিপূল পরিমান গ্যাস, কয়লা এবং সম্ভাব্য তেলের মজুদের কারণেই বেশ কিছুদিন ধরেই জ্বালানি সম্পদ নিয়া পশ্চিমা বহুজাতিক আগ্রাসনের শিকার হচ্ছে বাংলাদেশ। আর এই পশ্চিমা আগ্রসনের দালালি করছে পূজিবাদী উপনিবেশের তল্পিবাহক ক্ষমতাসীন রাজনৈতিক শ্রেনীগুলো। ধিরে ধিরে হলেও এই আগ্রাসনের বিষয়ে সচেতন হচ্ছে বাংলাদেশের সাধারণ জনগণ। দেশের জ্বালানি সম্পদ পশ্চিমা প্রভুদের উপহার দিতে সদা ব্যতিব্যস্ত ক্ষমতাসীন রাজনৈতিক শ্রেনীগুলোর একেবারে বিপরীত অবস্থান দিনে দিনে পরিস্কার হচ্ছে দেশের খেটে খাওয়া সাধারণ জনগন এবং শিক্ষিত মধ্যবিত্ত্ব তরুন সমাজের মাঝে। জাতীয় সম্পদ রক্ষার স্বার্থে তৈরি হচ্ছে নানান ঐক্যবদ্ধ প্লাটফর্ম। সরকারী গোপনিয়তা, মিথ্যাচার, মূলধারার গণমাধ্যমের শত্রুসূলভ আচরণ ইত্যাদির পরেও ক্রমেই শক্তিশালী হচ্ছে বাংলাদেশের জ্বালানি সম্পদের উপর জনগণের মালিকানা প্রতিষ্ঠার রাজনীতি। রূখে দেয়া গেছে বিবিয়ানা গ্যাস ক্ষেত্র থেকে গ্যাস পাচার, ফুলবাড়ির কয়লা লুট। ফুলবাড়িতে খেটে খাওয়া গনমানুষ জীবন দিয়েছে, নেত্রকোনার গামছা বিক্রেতা বলছেন, ‘সরকাররে ভোট দিছি, দেশ দেই নাই’, সুনামগঞ্জের কৃষক হাতের কাস্তে বাগিয়ে হুংকার দিচ্ছেন, ‘গ্যাস নিতে কে আইবো? হাসিনা খালেদা বুঝিনা, যেই আইবো কল্লা নামায়া ফালামু’। ব্লগ, ফেসবুক নানান সোস্যাল মিডিয়ায় ক্রমেই শক্তিশালী হয়ে ওঠা বিকল্প মিডিয়া জগতে তরুনরা স্লোগান দিচ্ছে ‘আমার মাটি আমার মা, নাইজেরিয়া হবেনা’, রাজপথে স্লোগান উঠছে, ‘রক্ত দেবো, জীবন দেবো, তেল গ্যাস দেবোনা’। জ্বালানি সম্পদের উপর পশ্চিমা আধিপত্ববাদী রাজনীতির বিপরীতে বাংলাদেশের সাধারণ জনগণের এই ক্রমেই জেগে ওঠা আশা জাগানিয়া বটে, তবে এই রাজনীতির চরিত্র, এই রাজনৈতিক লড়াইয়ে আমাদের পক্ষ, বিপক্ষ এবং লক্ষ্য বুঝে নেয়া দরকার আছে। ডিক চেনিরা নিজেদের পক্ষ, বিপক্ষ এবং লক্ষ্য বিষয়ে শতভাগ সচেতন আছে। আমরা আছি কি?
আমাদের ভোটে নির্বাচিত প্রতিনিধিরাই দল মত নির্বিশেষে কেনো পশ্চিমা কর্পোরেট আগ্রাসনের দালালি করতে নামছে, দেশের আপামর জনসাধারণের স্বার্থের বিপরীতে অবস্থান নিচ্ছে, কেনোই বা দেশের জাতীয় সম্পদ রক্ষায় মূল ধারার বড় রাজনৈতিক দলগুলোর অবস্থান জনস্বার্থ বিরোধী তার পরিস্কার এবং চুলচেরা বিশ্লেষন করা দরকার। তা না করা গেলে বর্তমান নয়া ঔপনিবেশিক ক্ষমতাকাঠামোয় বাংলাদেশের মতো তৃতীয় বিশ্বের রাষ্ট্রের জনগণ আর এই রাষ্ট্রের শাসক শ্রেণীর চরিত্রগত পার্থক্য বুঝা আর সেইসাথে শত্রু মিত্র নির্নয় করা, এবং সবশেষে জনস্বার্থের পক্ষ নির্ধারণ করা সম্ভব হবেনা, সফল হবেনা জনস্বার্থের এই রাজনৈতিক লড়াইও।
জ্বালানি সম্পদের পশ্চিমা রাজনীতির ঔপনিবেশিক চরিত্রঃ
বাঙলায় ঔপনিবেশিক শাসনের শুরুর ভাগে দেশীয় শাসক শ্রেণীর কাছ থেকে নানান বানিজ্যিক সুবিধা আদায় করে নেয়ার চেষ্টা করতো পশ্চিমা ঔপনিবেশিক কোম্পানিগুলো। কোন কোন নওয়াব এমনকি তোষামদিতে খুশি হয়ে বিনা করে বানিজ্য করারও সুযোগ করে দেন পশ্চিমা বেনিয়াদের। আর এইসব অন্যায় সুযোগ সুবিধা পেয়ে একদিকে যেমন বানিজ্যের নামে তারা চালিয়েছে লুটপাট অন্যদিকে ক্ষতিগ্রস্থ হয়েছে দেশীয় বনিকশ্রেণী এবং জাতীয় অর্থনীতি। দেশীয় যেই শাসকরা এধরণের অন্যায় সুযোগ সুবিধা দিতে রাজি হন নাই এবং বাঙলার ব্যাবসা ক্ষেত্রে তাদের অবৈধ কর্তৃত্ব মেনে নেন নাই তাদের সাথেই লড়াই হয়েছে পশ্চিমা বেনিয়াদের। সিরাজ উদ্দৌলার সাথে ব্রিটিশ ইস্ট ইন্ডিয়া কোম্পানির মরণপন যুদ্ধ এই ধরণের বানিজ্য কর্তৃত্ব কেন্দ্র করেই। পলাশির যুদ্ধে সিরাজউদ্দৌলার পরাজয়ের পর মিরজাফরের কাছ থেকে যাবতিয় বানিজ্যিক সুযোগ সুবিধা এবং বিপূল পরিমান টাকা উপহার এবং কোলকাতা যুদ্ধের ক্ষতিপূরণ হিসাবে বাগিয়ে নেয় ব্রিটিশ ইস্ট ইন্ডিয়া কোম্পানি। কোলকাতা যুদ্ধের ক্ষতিপুরণের পরিমান জানা যায় ১৭ কোটি ৭০ লক্ষ টাকা। এতসব অন্যায় বানিজ্য সুবিধা নিয়ে বাঙলার শাসন ক্ষমতা দখল করতে সময় লাগেনাই ব্রিটিশ ইস্ট ইন্ডিয়া কোম্পানির, ১৭৬৪তে পেয়ে যায় বাঙলার দেওয়ানী। কর দেওয়া না, বরং এবার তাদের কর তুলে নেয়ার পালা। ঔপনিবেশিক শাসনের চরিত্রই লুটেরা, কম সময়ে অধিক লাভ তুলে নেয়ার ব্যাবসাই এই শাসনের আসল লক্ষ্য। প্রায় ৫ গুন কর বারিয়ে আর ধানের জমিতে জোর করে কৃষকদের দিয়ে আফিম চাষ করিয়ে ৭৬এর মন্বন্তর তৈরি করেছিল আধুনিক পশ্চিমের প্রতিনিধী ইস্ট ইন্ডিয়া কোম্পানি। বাঙলার ১ কোটি জনগণ সেই দুর্ভিক্ষে না খেতে পেরে মৃত্যুবরণ করেছিল, যা ছিল পুরো বাঙলার মোট জনসংখ্যার ৩ ভাগের ১ ভাগ।
প্রায় আড়াইশ বছর আগের ঔপনিবেশিক লুটপাটের এই কাহিনী স্মরণ করলাম সাম্প্রতিক কিছু খবরাখবরকে মাথায় রেখেই। একবিংশ শতকে দাঁড়িয়ে আমাদের এখন বিহবল হয়ে দেখতে হচ্ছে পশ্চিমা বহুজাতিক জ্বালানি কর্পোরেট সংস্থাগুলো স্বাধীন বাংলাদেশে কর অবকাশ সুবিধা ভোগ করছে। মার্কিন কোম্পানি শেভরন এমনকি আগ্রিম আয়কর অবকাশ সুবিধা পাচ্ছে, গাড়ি ছাড়া অন্য কোন কিছু আমদানির জন্যে ৩ শতাংশ হারে কোন অগ্রিম আয়কর দিতে হচ্ছেনা তাদের। শুধু শেভরনই না, কর অবকাশ সুবিধা পাচ্ছে কম বেশি সবগুলো জ্বালানি কর্পোরেট সংস্থাই, পাচ্ছেনা শুধু নিজের দেশের কোম্পানি বাপেক্স। এদের হয়ে কর পরিশোধ করছে খোদ পেট্রোবাংলা। ২০০৯ সালে শেভরণের পক্ষ হয়ে ২০০ কোটি টাকার বেশি কর পরিশোধ করেছে পেট্রোবাংলা। কর অবকাশ সুবিধা গ্রহণের মাধ্যমে প্রতিবছর ৩০০ কোটি টাকারও বেশি পেট্রোবাংলার কাছ থেকে তুলে নিচ্ছে বহুজাতিক কোম্পানিগুলো। আর এই সবই সম্ভব হচ্ছে সাম্প্রতিক পিএসসি চুক্তিগুলোর মাধ্যমে। অংশিদারিত্ব চুক্তি না বলে এইসব চুক্তিকে ঔপনিবেশিক গোলামি চুক্তি বললে খুব বেশি ভুল হবে কি?
হিসাব, পরিসংখ্যান ইত্যাদি দিতে গেলে অনেককিছুই দেয়া যায়। এও বলা যায় যে, যেখানে বাপেক্স গ্যাস তুলে পেট্রোবাংলার কাছে বিক্রি করছে ২৫টাকা দরে সেখানে বিদেশী কোম্পানি গুলো গ্যাস তুলে বিক্রি করছে ২১০টাকা দরে। এ হিসাব মতে বিগত ৭ বছরে ১৬ হাজার কোটি টাকা শ্রেফ পাচার হয়ে গেছে দেশের বাইরে। তারপরেও বাংলাদেশের শাসক শ্রেনীর কাছে বিদেশী কর্পোরেট কোম্পানিগুলোই বেশি প্রিয়। কেনো?
পিএসসি চুক্তিগুলো অনুযায়ী উৎপাদন খরচ তুলে নেয় বিদেশী কোম্পানিগুলো, আর এই উৎপাদন খরচের নাই কোন গাছ পাথর, একের পর এক সংশোধনিতে তা বারতেই থাকে। এমনকি উৎপাদন খরচ তুলতে তুলতে সব গ্যাস খরচ করে ফেলার মতো ঘটনাও ঘটিয়েছে কেয়ার্ন এনার্জি। মাগুরাছড়ায় অক্সিডেন্টাল ১ কোটি ৮৮ লাখ ডলারের হিসাব দিয়ে বারবার সংশোধনের মাধ্যমে শেষ পর্যন্ত উৎপাদন খরচ বাবদ আদায় করে নেয় ৪ কোটি ৯১ লাখ ৪০ হাজার ডলার। মাগুরাছড়ায় ভয়াবহ দুর্ঘটনা ঘটিয়েও এদের কোন ক্ষতিপূরণ দিতে হয়না, মন্ত্রীকে একটা গাড়ি দিলেই সবকিছু চুকে যায়। এই মন্ত্রীদের কাছে বিদেশী কোম্পানিগুলোই প্রিয়, জনস্বার্থ গোল্লায় যাক। এরা বলে বাংলাদেশের নাকি টাকা নাই, বাপেক্সের নাকি যোগ্যতা নাই। অথচ বাঙ্গুরায় সাব কন্ট্রাক্টর হিসাবে মাত্র ৫৩ লাখ টাকা খরচে কূপ খনন করে দিয়েছে বাপেক্স, আর মূল দায়িত্বে থাকা তাল্লো উৎপাদন খরচের ভেতরে এই খননের জন্যেই খরচ দেখিয়েছে ৭ কোটি ৭০ লাখ টাকা। তারপরও আমাদের সরকারগুলোর কাছে বিদেশী কোম্পানিগুলোই অগ্রাধিকার পায়, পাচ্ছে। কেনো?
এইসব কেনোর উত্তর খুজতে হলে আমাদের অবশ্যই জ্বালানী সম্পদের উপর সাম্রাজ্যবাদী আগ্রাসনের ঔপনিবেশিক চরিত্র বুঝতে হবে, সেইসাথে বুঝতে হবে বাংলাদেশের শাসক শ্রেনীর নয়া উপনিবেশের কড়ি-বর্গা চরিত্র।
আজকের ইউরোপিয় সভ্যতা, এর শিল্পন্নত নগর, ভোগবাদী বিলাশবহুল জীবন এইসবই গড়ে উঠেছে উপনিবেশকে কেন্দ্র করে। পূজিবাদ আর উপনিবেশ হাত ধরাধরি করে বড় হয়েছে, বেরে উঠেছে পশ্চিমা সভ্যতা। উপনিবেশ মোটামুটি তিন দিক দিয়ে পশ্চিমা শিল্প বিপ্লবে প্রত্যক্ষ ভুমিকা রেখেছে –
১। উপনিবেশ থেকে উপনিবেশক পেয়েছে কাঁচামাল। ২। উপনিবেশ থেকে উপনিবেশক পেয়েছে সস্তা শ্রম। ৩। উপনিবেশগুলোতে উপনিবেশক পেয়েছে নিজেদের প্রক্রিয়াজাত পণ্যের বাজার।
পশ্চিমা প্রথম দুনিয়ার সাথে বাংলাদেশের মতো তথাকথিত তৃতীয় দুনিয়ার রাষ্ট্রগুলোর অর্থনৈতিক সম্পর্ক এখন পর্যন্ত এই কাঠামো ঘিরেই আবর্তিত হচ্ছে। এক কালে মশলা আর মসলিন কাপড়ে ধনী বাংলাদেশকে গোলাম বানিয়ে সম্পদের পাহাড় গড়ে তুলেছে ব্রিটিশ উপনিবেশ। শুরুতে দেশীয় মশলা শিল্পের উপরে কর্তৃত্ব প্রতিষ্ঠা, দেশীয় পোষাক শিল্প ধ্বংস করে দেয়া, তারপরে বিরাট লাভের আফিম ব্যবসার জন্যে জোর করে আমাদের মাটি আর কৃষকের স্বস্তা শ্রম ব্যবহার করা, ইউরোপের শিল্প বিকাশের জন্যে দরকারি কাঁচামাল ‘নীল’ আমাদের মাটিতে আমাদের কৃষকদের দিয়ে চাষ করিয়ে নেয়া এবং সবশেষে নিজেদের উৎপাদিত পণ্যের বাজার হিসাবে আমাদের দেশকেই ব্যবহার করে ব্রিটিশরা দুনিয়ার সর্বশ্রেষ্ঠ শক্তিতে পরিণত হতে পেরেছিল। আমাদের রক্ত চুষেই ব্রিটিশ সাম্রাজ্য বেরে উঠেছিল, আমাদের রক্ত চুষেই মার্কিন সাম্রাজ্যবাদের টিকে থাকতে হবে। আর তাই আমার দেশের খনিজ সম্পদ আমার দেশের শ্রমিকদের দিয়ে স্বস্তায় তুলে নিয়ে বিপূল পরিমান লাভে আবার আমার দেশের বাজারেই তা বিক্রি করছে শেভরন, তাল্লো, অক্সিডেন্টালএর মতো নয়া ইস্ট ইন্ডিয়া কোম্পানিগুলো। আর সেই কাতারে যুক্ত হয়ে আরো বড় ধরণের লুটপাটের পায়তারা করছে কনকো ফিলিপস, এশিয়া এনার্জির মতো কোম্পানিগুলো। আর এদের যাবতিয় লুটপাটে সামান্য ভাগের বিনিময়ে জনগণের স্বার্থকে জলাঞ্জলি দিতে উঠেপরে লেগেছে আমাদের তথাকথিত গণতান্ত্রিক শাসক শ্রেনী। পশ্চিমা লুটপাটের সহযোগী এই নয়া মিরজাফর শ্রেণীর চরিত্র আমাদের উদঘাটন করতে হবে, বুঝে নিতে হবে নয়া উপনিবেশের সাথে এর খায় খাতিরের পেছনের কাহিনী।
নয়া উপনিবেশের কড়ি-বর্গাঃ
বাংলাদেশের যেইসব রাজনীতিবিদ আর আমলা শ্রেণী আজকে জাতীয় স্বার্থের তোয়াক্কা না করে, দেশের সাধারণ জনগণের লাভ লোকসানের হিসাব না করে জাতীয় সম্পদ লুটপাট হতে দিচ্ছেন, দেশের টাকা বিদেশে পাচার হতে দিচ্ছেন, আর যেইসব বুদ্ধিজীবী শ্রেণী এইসব লুটপাটকে বৈধ করার জন্যে ‘বাংলাদেশের জন্যে নিজে নিজে গ্যাস তোলা লাভজনক না’, ‘সমুদ্রের গ্যাস তোলা আর উড়জাহাজ তৈরি করা একই রকম’ ইত্যাদি ডিসকোর্স তৈরি করার চেষ্টা করছেন, এদেরকে মেইনস্ট্রিম মিডিয়াতে খুব বেশি কড়া সমালোচনার মুখোমুখি না হতে হলেও পথে ঘাটে, ব্লগে, ফেসবুকে তরুন প্রজন্ম নানান ব্লগ পোস্ট, স্ট্যাটাস আর পোস্টারে এদের গালি দিচ্ছে ‘দালাল’ , ‘কমিশনভোগী’ ইত্যাদি বলে। এই ‘দালাল’ শব্দটা কি শুধুই গালি? এর কি কোন তাত্ত্বিক অবস্থান নাই? আছে বৈকি। বাংলাদেশের জ্বালানি উপদেষ্টা তৌফিক ইলাহী কেনো মার্কিন মরিয়ার্টির নির্দেশ মোতাবেক কনকো ফিলিপসএর হাতে সমুদ্রের গ্যাস তুলে দেন, ম তামিমএর মতো বুদ্ধিজীবী কেনো কনকো ফিলিপস এর সাথে পিএসসি চুক্তির পক্ষে সাফাই গেয়ে প্রথম আলোয় লেখেন, আর সরকারদলীয় পাতি নেতারাও কেনো “সমুদ্রের গ্যাস ফেলে রেখে লাভ কি? ফেলে রাখলে তো পঁচে নষ্ট হবে” জাতীয় অলিক রূপকথা শোনান সেইটা বুঝার জন্যে এই ‘দালাল’ শব্দের ঐতিহাসিক এবং তাত্ত্বিক গুরুত্ব বুঝতে হবে।
‘নয়া উপনিবেশ’ শব্দটার প্রথম ব্যবহার করেন স্বাধীন ঘানার প্রথম প্রেসিডেন্ট কাওমে নক্রুমা। নক্রুমা তার নিও কলোনিয়ালিজমঃ দা লাস্ট স্টেজ অব ইম্পেরিয়ালিজম (১৯৬৫) পুস্তকে স্বাধীন ঘানার উপর প্রাক ঔপনিবেশিক শক্তিগুলার ক্ষমতার বলয় এবং কর্তৃত্ব করার প্রক্রিয়াগুলা আলোচনা করেন। তিনি দাবি করেন যে খাতা কলমে স্বাধীনতা অর্জন করার পরও বিভিন্ন আর্থ সামাজিক প্রতিষ্ঠান এবং সাংস্কৃতিক সংস্থার মাধ্যমে প্রাক ঔপনিবেশিক শক্তিগুলা ঘানার উপর কর্তৃত্ব বহাল রাখতে সচেষ্ট ছিল। নক্রুমা এই পদ্ধতির নাম দেন ‘নয়া উপনিবেশ’। নয়া উপনিবেশের অস্তিত্ব সম্পর্কে সচেতনতা সত্ত্বেও এর ক্ষমতা সম্বন্ধে নক্রুমার পুরা ধারণা ছিলনা, ছিলনা এর কর্মপদ্ধতি এবং খোদ ঘানার ভেতরেই এর দালাল শ্রেণী এবং দালালির কলকব্জা সম্বন্ধে। ফলস্বরূপ এই পুস্তক প্রকাশিত হওয়ার মাত্র ১ বছর পরই ১৯৬৬ সালে সিআইএর মদদে এক সামরিক অভ্যুত্থানে ক্ষমতাচ্যুত এবং দেশান্তরি হন। ব্রিটিশ উপনিবেশ বিরোধী ঘানার স্বাধীনতা সংগ্রামের মহান নেতা নক্রুমা মৃত্যুবরণ করেন বিদেশের মাটিতে।
তবে নক্রুমারই সমসাময়িক, ফরাসি উপনিবেশ মার্টিনিকে জন্ম নেয়া এবং আলজেরিয়ার ফরাসি উপনিবেশ বিরোধী মুক্তি সংগ্রামের বিপ্লবী বুদ্ধিজীবী ফ্রাঞ্জ ফানো নয়া উপনিবেশ এবং এর দেশীয় দালাল শ্রেণীর চরিত্র উদঘাটন করেন খোলামেলা ভাবে, সেইসাথে উপনিবেশ থেকে খাতা কলমে স্বাধীন হওয়া রাষ্ট্রগুলোর রাজনৈতিক ভবিষ্যত সম্বন্ধে কিছু ভবিষ্যতবানী করেন। বাংলাদেশের বর্তমান সময়কার ‘দালাল’ শ্রেণীর চরিত্র ভালোভাবে বুঝতে গেলে এবং বাংলাদেশের সাম্প্রতিক দুরবস্থা বুঝতে গেলে ফ্রাঞ্জ ফানোর এইসব বিশ্লেষন আর ভবিষ্যতবানীর কোন বিকল্প নাই। বাংলাদেশের বর্তমান ক্ষমতাসীন রাজনৈতিক দল, আমলা শ্রেণী এবং তাদের দোসর বুদ্ধিজীবী শ্রেণীর কাজ কারবারগুলা ঠিক সেইরকমই, যেইরকম ভবিষ্যতবানী করে গেছেন ফানো তার ‘রেচেড অফ দা আর্থ’ পুস্তকে, আজ থেকে প্রায় ৫০ বছর আগে। এই পুস্তকটির ‘জগতের লাঞ্চিত-ভাগ্যাহত’ নামের একটি পুরনো এবং ‘জগতের লাঞ্চিত’ নামের একটি নতুন বাংলা সংস্করণ পাওয়া যায়, সবাইকে পড়ে দেখার আনুরোধ রইল।
ফানো তার রেচেড অফ দি আর্থ পুস্তকে উপনিবেশ থেকে খাতা কলমে স্বাধীনতাপ্রাপ্ত রাষ্ট্রের ক্ষমতাসীন শাসক শ্রেণীকে অভিহিত করেন ‘জাতীয় বুর্জোয়া’ নামে। ফানো’র এই জাতীয় বুর্জোয়া আর মার্ক্সিয় পাঠের জাতীয় বুর্জয়ায় উল্লেখযোগ্য পার্থক্য আছে। মার্ক্সিয় তত্ত্বে আলোচিত জাতীয় বুর্জোয়া শ্রেণী মূলত জাতীয় পূজি, জাতীয় শিল্পায়ন এবং জাতীয় অর্থনীতির বিকাশে নেতৃত্ব প্রদানকারী শ্রেণী। পূজিবাদী দুনিয়ায় এরাই রাষ্ট্রের ক্ষমতাসীন শাসক গোষ্ঠি, গণতান্ত্রিক বিপ্লবের নায়ক কিন্তু সমাজতান্ত্রিক বিপ্লবের ভিলেন। কিন্তু মার্ক্সিয় পাঠে উপনিবেশক রাষ্ট্রের জাতীয় বুর্জোয়া এবং উপনিবেশিত রাষ্ট্রের জাতীয় বুর্জোয়ার কোন পার্থক্য নির্নয় করা হয় নাই। এই পার্থক্যটা করেছেন ফ্রাঞ্জ ফানো। উপনিবেশিত রাষ্ট্র এবং উপনিবেশ থেকে স্বাধীন হওয়া নয়া উপনিবেশের কর্তৃত্বের মুঠোয় থাকা রাষ্ট্রগুলোর নেতৃস্থানীয় জাতীয় বুর্জোয়াদের চরিত্র উপনিবেশক রাষ্ট্রগুলোর জাতীয় বুর্জোয়ার চেয়ে বহু দিক থেকেই ভিন্ন, এমনকি কিছু কিছু ক্ষেত্রে পুরাপুরি বিপরীত। অবশ্য এই ভিন্নতা এবং বৈপরিত্ব এই দুই জাতীয় বুর্জোয়ার মধ্যকার নয়া ঔপনিবেশিক ক্ষমতাকাঠামোর অন্তর্গত সম্পর্কের কারনেই, এই সম্পর্ক পারস্পরিক সহযোগিতা ও বন্ধুত্বের, সমস্বার্থের।
ফানো দাবি করেন যে, পশ্চিমা উপনিবেশক রাষ্ট্রের জাতীয় বুর্জোয়াদের মতো উপনিবেশ থেকে স্বাধীনতা প্রাপ্ত এইসব রাষ্ট্রের জাতীয় বুর্জোয়ারা উৎপাদনশীল অর্থনীতির নেতৃত্ব দেয় না। জাতীয় শিল্পায়নের বদলে এদের মূল ব্যাবসা হলো ঠিকাদারি, কমিশন এজেন্সি, মধ্যসত্বভোগী এক কথায় দালালী। দ্রুত মুনাফা তুলে সম্পদের পাহার গড়া আর যতটুকু সম্ভব পশ্চিমা ভোগবাদী জীবন যাপনের চেষ্টা করাই এদের প্রধান লক্ষ্য। কিন্তু জাতীয় অর্থনীতিতে কোন মানসম্পন্ন উৎপাদনমুখি ব্যবসা বা পেশায় এদের আগ্রহ নাই। বরং নানান উপায়ে নিজের দেশকে পশ্চিমা অর্থনীতির বাজারে পরিণত করাই এদের যাবতিয় কাজ কামের মধ্যে প্রধান। আর এই প্রক্রিয়ায় পশ্চিমের দালালি করে কমিশন কামিয়ে দ্রুত বড়লোক হয়ে ওঠার প্রচেষ্টা এদের মজ্জাগত। এই দালাল শ্রেণীর রাজনৈতিক শাসন পদ্ধতি সম্পর্কে এই পুস্তকের ‘দি পিটফল অব ন্যাশনাল কনশাসনেস’ অধ্যায়ে ফানো বলেন-
‘এইসব দরিদ্র অনুন্নত দেশে সম্পদের পাহাড়ের পাশেই থাকে চরম দারিদ্রও...পুলিশ এবং সেনাবাহিনী সেখানে শাসকশ্রেণীর খুঁটি...বাৎসরিক ঋণ প্রদানের মাধ্যমে সুযোগ-সুবিধা হাতিয়ে নেয় বিদেশীরা...মন্ত্রীরা দিনদিন ধনী হয়, তাদের বউয়েরা হয়ে ওঠে এক একজন ফুলবিবি। সংসদ সদস্যরা তাদের বাড়িগুলোকে প্রাসাদ বানিয়ে ফেলে। সাধারণ সেপাই থেকে শুরু করে কাস্টম কর্মকর্তা পর্যন্ত এমন কাউকে খুঁজে পাওয়া যাবে না যিনি দুর্নীতির বিশাল মিছিলে শরীক নন’।
এই জাতীয় বুর্জোয়া শ্রেণী, এই দালাল শ্রেণী নিজে থেকে কিছু তৈরি করেনা, করতে পারেনা। দেশ শাসন, দেশের শিক্ষা ব্যবস্থা, আইন, গনতান্ত্রিক প্রক্রিয়া, উন্নয়ন সবকিছুতেই এরা শ্রেফ অনুকরণ করে যায় প্রাক্তন উপনিবেশক প্রভুদের। এরা নিজেদেরকে পশ্চিমা বুর্জোয়াদের পরিচয়েই পরিচিত করতে চায়, আর তাই উপনিবেশক বুর্জোয়াদের দেখানো পথেই এরা হাটে। ফলস্বরূপ টিকে থাকে ঔপনিবেশিক শিক্ষা ব্যবস্থা, আইন, শাসন পদ্ধতি ইত্যাদি, টিকে থাকে খোদ উপনিবেশ। এই দালালদের চরিত্র বুঝার জন্যে ‘পিটফল অব ন্যাশনাল কনশাসনেস’ অধ্যায়ের আরো কিছু লাইন তুলে ধরছি-
‘জাতীয় আয়ের সাথে তুলনায় যে বিশাল মুনফা এরা হাতিয়ে নেয়, সেই মুনাফা এরা পুনর্বিনিয়োগ করেনা...মাঝে মাঝে, বিশেষ করে স্বাধীনতার পরপরই এরা নিজেদের দেশের মাটি থেকে কামিয়ে নেয়া টাকা বিদেশী ব্যাংকএ বিনিয়োগ করার নামে পাচার করে। এর বাইরে বিপূল পরিমান টাকা এরা খরচ করে গাড়ি, বাংলো থেকে শুরু করে উন্নয়নশীল দেশের বুর্জোয়া হিসাবে নিজেকে জাহির করার জন্যে যা যা লাগে সেইসবের পেছনে’। (চলবে) 
</doc>

<doc>
আরে সকাল তো হয়ে গেছে দেখি! কি করি এখন? রোজকার মতো আজ আর খাবারের পেছনে ছোটাছুটি করবো না। আজ শহরটা দেখবো আমি।
ইশ কত্ত সুন্দর এই সকাল, কোন গাড়ি ঘোড়া নাই, কোন জ্যাম নাই, কোন আহাজারি নাই, সব মানুষগুলো নিশ্চিন্তে ঘুমাচ্ছে। শুধু আমার মতো পাখিরাই জেগে আছে এখন। যা ভাবছেন আমি তা নই। আমি একটা পাখি। আমাকে সবাই এক নামেই চেনেন আপনারা। আমি কাক। শুধুই একটা কাক।
জানি একটু পরেই মতি নামের ফুটপাতের দোকানদার ঘুম থেকে জেগে উঠবে। প্রস্তুতি নিবে প্রতিদিনের মতো, আর ফজরের নামাজ ফেরত মানুষ গুলো এই তীব্র শীতে চা খাওয়ার প্রস্তুতি নিবে। আমি বুঝি না এই মানুষগুলোর প্রতিদিন সকালে এক কাপ চা না হলে কেন চলবে না? একটু পরেই শুরু হবে সিগারেট। এর গন্ধ আমার একদম পছন্দ না। শুধু আগুন মুখে নিয়ে ধোঁয়া গেলা আবার সেই ধোয়া বের করে দেয়া। এইসকল মনুষ্য প্রজাতির কাছে এর মুল্য এতো বেশি যা আমি ভেবে কোনদিন বের করতে পারবো না। থাক আমি বরং ওদিকটা দেখি। রোজ না চাইলেও এদিকটা আমার এমনিতেই দেখা হয়ে যায়।
কেউ যদি ঢাকা শহরের সৌন্দর্য দেখতেই চায় তাকে নিশ্চিত আমার মতো এতো সকালে ঘুম থেকে জাগতে হবে। সম্পূর্ণ রাস্তা ফাঁকা। আহা যেই শহরে মানুষের ভীরে পা রাখার জায়গা হয় না সেখানে এখন কোন মানুষের চিনহ নেই। আহা কতো প্রশান্তি। এখানে ওখানে পরিছন্নতা কর্মীরা আছে অবশ্য, তারা রাস্তা গুলো পরিস্কারের কাজে লেগে গেছে। প্রতিদিন যে কতো ময়লা জমা হয় এই শহরে সেটা শুধু আমি আর ওই পরিছন্নতা কর্মীরা জানি। আচ্ছা ওরা যে এতো পরিশ্রম করে শহরটা বাস যোগ্য করে রেখেছে কেউ কি ওদের একবারের জন্য ধন্যবাদ দেয়? মনে তো হয় না।
আরে সকাল তো দেখি হয়ে গেছে, ইশ আমার একটা ঘড়ি থাকলে কতো ভালো হতো। আচ্ছা ঘড়ি শুধু মানুষেরাই ব্যবহার করবে এটা কেমন কথা? আমাদের কি ঘড়ি ব্যবহার করতে নেই? নাহ এটা আর মেনে নেয়া যায় না। ভাবছি লাগাতর আন্দোলনে যাবো কিনা। কি কি দিবো সেই আন্দোলনে? ধর্মঘট, জ্বালাও পোরাও আর কি কি দেয়া যায়? ভাবতে হবে এ নিয়ে অন্যকোনো একদিন। আজ থাক।
আরে ওই তো ছোট ছোট বাচ্চারা কাধে স্কুল ব্যাগ নিয়ে বের হয়ে এসেছে। কেন যেন মনে হচ্ছে ওরা সবাই খুব বিষণ্ণ। আর ওদের আব্বু আম্মুরা ওদের হাত ধরে অনেকটা জোর করে ধরে নিয়ে যাচ্ছে। আমার যেখানে জন্ম হয় সেটা ছিলও একটা গ্রাম সেখানে এর চেয়ে বেশি বয়সের বাচ্চারও সারাদিন মাঠে ঘাটে দুষ্টুমি করে বেড়াতো আর এই পিচ্চিগুলোকে খুব সকাল অথবা মধ্যদুপুর ছাড়া দেখাই যায় না। অবশ্য এখানে অমন মাঠ এরা পাবে কোথায়? কোথায় পাবে অমন খোলা আকাশ আর কোথায় সেই প্রান্তর, বিজন বন কিংবা নদী? থাক বাপু মানুষের বাচ্চা নিয়ে নাহয় আরেক দিন ভেবে দেখা যাবে আমি বরং অন্য কিছু দেখি।
একদিন দুপুরে লাইট পোস্টের নিচে দাড়িয়ে ছিলাম তখন এক লোক বলছিল তার বন্ধুকে শুধু চোখ খোলা রাখলেই নাকি অনেক কিছু পর্যবেক্ষণ করা যায়। কথাটা কতো সুন্দর। আসলেই তো তাই। এই যে আমি এতদিন ধরে এই শহরে ঘুরে বেড়াচ্ছি কখনো তো আগে আজকের মতো করে দেখিনি। আরে এই তো ব্যস্ত মানুষগুলো বের হয়ে এসেছে বাসা থেকে, একটু পরেই পুরো শহরের ব্যস্ততা শুরু হয়ে যাবে, তখন আর পা ফেলার স্থান থাকবে না। এই মানুষগুলো সবাই অফিসে যাবে আর কাজ করবে শুধু। আমার তো এদের জন্য মায়া লাগে আহারে সারাদিন ধরে বন্দি। কয়েদখানায় যেমন দিন রাত বন্দি এরা শুধু দিনে বন্দি থাকে।
আমার সবচেয়ে অবাক লাগে ঠিক মধ্যদুপুরে। এই সময়ে এতো মানুষ যে কোথা থেকে আসে এই শহরে সেটা বুঝি আমার জানার কথাই না। কি কাজ এদের? কোথা থেকে এরা আসে? আর কোথাই বা যায়? আর এখন ঠিক মধ্যদুপুর। আমি বসে আছি একটা ল্যাম্প পোস্টের মাথার উপর। অবশ্য এখনি স্কুল ফেরত বাচ্চাগুলোর দুষ্টামিতে রাস্তাগুলো মুখর হয়ে উঠবে। সারাদিন স্কুল এ কি হয়েছে না হয়েছে সব তারা আব্বু আম্মুর কাছে বলবে। বেশ ভালো লাগে কচিকাচাদের এই কথামালা। এছাড়া ক্যানভাসারদের মানুষ ফুসলানো আমার খুব ভালো লাগে। কথা কথা আর কথা বলে যায় তারা। বেশ মজার মজার কথা বলে আর মানুষ সেই কথায় মুগ্ধ হয়। শুনতে পাই এরা নাকি সপ্নে পাওয়া ওষুধ বিক্রয় করে। বুঝি না এরা সপ্নে কীভাবে ওষুধ দেখে আমরা কখনোই খাবার ছাড়া আর কিছুই দেখিনা স্বপ্নে। মানুষ তো তাই তাদের ব্যাপার স্যাপারি আলাদা।
দেখতে দেখতে আমার তো খুদা লেগে গেলো। নাহ এবার তাহলে কিছু খাবার খেতে হয়। আজকে একটু ভালো খাবার খেতে হবে আমাকে। এর একটা বিশেষ কারন আছে। আজ আমার জন্মদিন। শুনলে মানুষেরা হয়তো অবাক হবে যে কাকের আবার জন্মদিন। কিন্তু আমরা কাক বলে কি আমাদের জন্মদিন থাকতে নেই? এক কাজ করি ওদিকের ওই বস্তিতে আজ না যাই। ওখানে সব গরীবেরা বাস করে। সেখানে ওদের সকাল সন্ধ্যা খিস্তি খেউরের মুখরতা বড্ড শ্রুতিকটু লাগে আমার। কিন্তু ওখানেই আমার উপযুক্ত খাবার সব চেয়ে বেশি। কারন ওখানে পরিচ্ছনতা কর্মীদের ভ্যান পৌছায় না। কিন্তু তবুও আজ ওখানে নয়। আজ আমি যাবো কোন সুন্দর আবাসিক এলাকায়। যেখানের মানুষগুলো মুখে খারাপ খিস্তি করে না, ইংরেজিতে খিস্তি করে তাও ভালো আমি তো আর সেসব বুঝি না। ওরা যে কেন ঝগড়া করে বুঝি না। তবে ওদের ঝগড়াগুলো চার দেয়ালের বাহিরে যেতে পারে না। চুপ করে করে ওরা যে কতো অপকর্ম করে তার কি শেষ আছে? বস্তির ওই নোংরা মানুষগুলোর সাথে ওদের পার্থক্য হচ্ছে ওরা খায় মাংস-পোলাও আর বস্তির মানুষ গুলো খায় পান্তা। ওরা খায় হুইস্কি-বিয়ার আর বস্তির মানুষেরা খায় সস্তা ফেন্সিডিল। তবুও আজ ওদের ওখানেই যাবো আমি। আজ আমারও ইচ্ছে হয় ওদের মতো একটু চাকচিক্য। একটু বিলাসি খাবার।
আহ অবশেষে খাওয়াদাওয়া করে ফেললাম। কি ভয়ে ভয়ে যে আমি ওই সুন্দর ফ্ল্যাটে ঢুকেছিলাম সে আমি জানি শুধু তবে সেটা পুষিয়ে দিয়েছি খাবার দিয়ে। এখন একটু গাছপালা দেখে কাটিয়ে দেই। এটাই আমার সবচেয়ে ভালো লাগে। এখন যদি রাস্তায় দাঁড়াতাম তবে দেখতে পেতাম অফিস ফেরত ক্লিষ্ট মুখগুলো। কারো চোখে বসের ঝাড়ি খাওয়া অপমানিত ভাব, কারো বা বসকে খুশি করা চেহারা। কেউবা আজ অনেক টাকা ঘুষ পেয়ে খুশি আবার কেউবা মানুষ ঠকিয়ে টাকা পেয়ে খুশী। কখনো সখন সৎ মানুষের দেখাও পেয়ে যাই আমি। তখন বেশ ভাললাগে আমার। আর এখন আমি বসে আছি ধানমন্ডি লেকের একটা গাছে। এখানে এসে মন যেমন ভালো হয়ে যায় তেমনি হয় খারাপ। কারন এখানেই পথ শিশুদের কাতর করুন মুখগুলো চোখে পরে আমার। আবার তার বিপরীতে রয়েছে স্নিগ্ধ বাতাস।
এই যা সন্ধ্যা হয়ে এসেছে এক্ষুনি বাসায় ফিরতে হবে আমাকে। যেই গাছ থেকে যাত্রা শুরু করেছিলাম আমি ঠিক সেখানে। সেখানে আমার গোত্রের অন্য কাকেরা আমার জন্য অনেক অপেক্ষা করছে। আমাকে ডাকছে তারা। একটা জিনিস আমাকে খুব ভাবায় আমরা কাকেরা কখনো আমাদের নিজেদের খুন, জখম কিংবা ধর্ষণ নির্যাতন করিনা কিন্তু এই বুদ্ধিমান মানুষগুলো নিজেরা নিজেদের যেভাবে মেরে ফেলে, নির্যাতন করে সেটা সত্যি আমার জন্য খুব বিস্ময়কর। কেন যেন খুব মনে হয় এই শহরের মানুষেরা সুখে নেই, শুধু সুখী হবার ভান করে। পরস্পরের প্রতি এদের নেই কোন মমতা শুধুই স্বার্থ এদের। আর এদের চেয়ে আমরা অনেক ভালো আছি, সুখে আছি। শুধু আমাদের মধ্যে তখনি দুঃখ নেমে আসে যখন আমাদের কোন কাক ছানা গাছ থেকে নিচে পরে যায় অথবা আমাদের গোত্রের কোন কাক মারা যায়।
আজ সারাদিন ঘুরে আমার মনে হল আমরা মানুষের চেয়ে অনেক উন্নত প্রজাতির প্রাণী, ওদের আরও সহনশীল হতে হবে। 
</doc>

<doc>
শৈশবের কবরস্থান থেকে আসা একরাশ স্মৃতি
হঠাত্‍ নিয়ে গেল অনেক পিছনে অতীতের ঘোরে
তার আশ্চর্য বাহন নিমিষেই নিয়ে যায় বহুদুরে
মনে পড়ে বাবার হাত ধরে প্রথমদিন স্কুলে যাওয়া
কি আদুরে ছিলাম আব্দারের আগেই সব যেত পাওয়া
ফাঁকি দিতাম স্কুল জ্বর মাথাব্যথা ছিল আরো নানান ছল
একটু পরেই মার্বেল ডাঙ্গুলী গোল্লাছুট খেলতাম কখনো ফুটবল
একটু সুযোগ পেলে ঝাঁপ দিতাম বিলে
শাপলা শালুক তুলতাম নিত্য মাছ ধরত জেলে
পড়ার জন্য মা ফিরত খুঁজে এ পাড়া ও পাড়া
টু টু আর লুকোচুরি খেলতাম হয়ে যেত দিন সারা
সন্ধ্যাবেলা মায়ের বকুনীতে ধরতাম নিজের কান
কথা দিতাম আর হবে না ভুল আজ থেকে বল্লাম
পরের দিনই যেতাম ভুলে মায়ের কড়া শাসন
মুক্ত বিহঙ্গ হয়ে বেড়াতাম ঘুরে ছিন্ন করে বাঁধন
কখনোবা বাঁশবাড়িতে খুজতাম বকের ছানা
কখনো আবার ধরতে ঘুঘু তার বাসায় দিতাম হানা
দখিনা বাতাসে যখন দোল খেত ধানের শীষ
নাটাই নিয়ে ছুটতাম মাঠে ওড়াতাম ঘুড়ি আকাশ পানে
অন্যের ঘুড়ির কাটতে সুতা হাত করত নিশপিশ
শীতের সকালে ধান নিয়ে ছুটতাম পিঠাআলার বাড়ি
কলার পাতায় ভাঁপা পিঠা সেথায় থাকত সারি সারি
গ্রীষ্মকালে রাতের বেলা ঘুরে বেড়াতাম শুধু
করতাম চুরি আম জাম কাঁঠাল আর লিচু
বর্ষাকালে উঠোনে বসে দাদীর রূপকথা শুনতাম
রাক্ষোসের গল্পে ভয়ে জড়োসড়ো আর জোলার গল্পে হাসতাম
শরতে ছুটতাম নানাবাড়ি নদীর খুবই কাছে
কাশফুল তুলে ছুড়ে দিতাম সুদুর ঐ নীল আকাশে
নানী শুধু বলত দাদা নিত্য লেখাপড়া চাই
বাবা মায়ের কষ্ট ঘুচে যাতে করবি কিন্তু তাই
এ কানে ঢুকিয়ে অন্য কানে বের করে জুড়ে দিতাম খেলা
হাসি আনন্দ কান্নার মাঝে ধীরে ধীরে হয়ে গেছে অনেক বেলা
দাদী নানী হারিয়ে গেছে ভবের লীলা শেষে
চলে গেছে আরো অনেকে না ফেরার সেই দেশে
বাল্যকালের বন্ধুরা আজ জানিনা কোথায় আছে ?
তোদের কথা পড়লে মনে চোখ জলে ভাসে ।
হারিয়ে ফেলেছি সোনালী সময় নানা দুষ্টুমির মাঝে
সব কথা যেন রূপালী খামে আছে ভরা হৃদয়ের প্রতি ভাঁজে ।
</doc>

<doc>
ইন্ডিয়ার মত 'বন্ধু দেশ' থাকলে আর শত্রুর প্রয়োজন হয় না।
'টিপাইমুখে এমন কোনো পদক্ষেপ নেওয়া হবে না, যাতে বাংলাদেশের ক্ষতি হয়।' এই অঙ্গীকার করেছিলেন খোদ ইন্ডিয়ার প্রধানমন্ত্রী মনমোহন সিং।
অথচ টিপাইমুখ বাঁধ নির্মাণে চুক্তি গত ২২ অক্টোবর দিল্লিতে সই হয়ে গেছে। এ ধরনের চুক্তি করার আগে বাংলাদেশকে জানানোর প্রতিশ্রুতি দেওয়া হলেও তা মানেনি ভারত।
'ভ্রমনে সেন্চুরিয়ান' আমাদের পররাষ্ট্রমন্ত্রী দীপু মনি এখন কি বলবেন ?
অবশ্য বাংলাদেশের একটি সংসদীয় প্রতিনিধিদল টিপাইমুখে গিয়ে সরেজমিনে ঘুরে দেখার চেষ্টা করেছিল। তবে খারাপ আবহাওয়ার জন্য দুই দিন ধরে চেষ্টা করেও নাকি তাদের হেলিকপ্টার টিপাইমুখে নামতে পারেনি। কথা হচ্ছে আবহাওয়া কি এখনও খারাপ রয়েছে ?
পরিবেশবাদীরা আশংকার কথা শুনিয়েছেন। তারা বলছেন, টিপাইমুখে জলাধার ও বিদ্যুৎ প্রকল্প হলে বিরাট এলাকার পাহাড়-জঙ্গল পানিতে ডুবে যাবে এবং অনেক লুপ্তপ্রায় প্রাণিসম্পদ ধ্বংস হবে। ঘর আর জীবিকা হারাবে বহু মানুষ। তা ছাড়া টিপাইমুখ বাঁধ নির্মাণের পরে সেটি ভূমিকম্পে ধসে পড়লে আসাম ও বাংলাদেশের বড় ধরনের ক্ষতি হয়ে যেতে পারে।
ইন্ডিয়ার বেইমানির ইতিহাস অনেক পুরানো ! ১৯৭৫ সালে ইন্ডিয়া গঙ্গা নদীর ওপর একতরফা ভাবে ফারাক্কা বাঁধ চালু করে। 'পরীক্ষামূলকভাবে' কিছুদিনের জন্য ফারাক্কা বাঁধ চালু করা হলেও, ঐ পরীক্ষার আজও চলছে এবং তার মাশুল আজও আমরা দিয়ে চলছি। আমার দেশের ১২১,৪১০ হেক্টর চাষযোগ্য কৃষি জমির ক্ষতি হয়েছে। দেশের অভ্যন্তরের ৮০টি নদী শুকিয়ে গেছে এবং ১৭টি নদীর মৃত্যু ঘটেছে।
এদিকে সরকার কিনা ইন্ডিয়াকে পূর্ণাঙ্গ ট্রানজিট দিয়ে দিয়েছে, তাও একদম ফ্রীতে ! ট্রানজিট থেকে আমাদের লাভ হওয়া তো দূরের কথা, বরং অবকাঠামো উন্নয়নে ৪৭ হাজার ৩৫ কোটি ৯৩ লাখ ২০ হাজার টাকা খরচ করতে হবে। তারপরও কেন ট্রানজিট দেওয়া হচ্ছে? ওরা টিপাইমুখে বাধ নির্মান করলে, বন্ধ করে দেয়া হোক ট্রানজিট।
জানতে চাই, তিস্তা চুক্তির কি হলো ? বলা হয়েছিল, 'তিস্তা চুক্তি হয় নি বলে ট্রানজিট দেই নি'। এখন কি ট্রানজিটের সাথে 'একটা কিনলে আরেকটা ফ্রী' - এর মত, তিস্তাও দিয়ে হেওয়া হলো নাকি ?
ভারতে বাংলাদেশী পণ্যের শুল্কমুক্ত প্রবেশাধিকারের কথা বলবেন ? এইটা অনেকটা এই রকম যে, গরু (বাংলাদেশের নদী) মেরে জুতা (ভারতে বাংলাদেশী পণ্যের শুল্কমুক্ত প্রবেশাধিকার) দান !!! শুল্কমুক্ত প্রবেশের কথা বলা হলেও, এইখানেও অনেক ঘাপলা রেখেছে ইন্ডিয়া। বাস্তবে আমরা এর থেকে তেমন লাভবানও হচ্ছি না।
প্লীজ, কেউ আমাকে এই গীত শুনাবেন না যে, 'ইন্ডিয়া আমাদের স্বাধীনতা যুদ্ধে সাহায্য করেছিল'। ইন্ডিয়া আমাদের কেন সাহায্য করেছিল, তা কি এখনো টের পাচ্ছেন না ? একাত্তরে স্বাধীনতার পর তারা অস্রসহ অনেককিছু লুট করেছিল, এত দূর যেতে হবে না, ২০১১ তে তারা কি করছে একটু চোখ খুলে দেখুন না। ব্যপারটা অনেকটা এই রকম যে, সুন্দরী রমনীকে ধর্ষকের হাত থেকে বাঁচিয়ে নিজেই আবার সুযোগের অপেক্ষায় থাকা।
আওয়ামিলীগ সরকার 'ভারত বান্ধব' বলে পরিচিত। এমন 'একতরফা সুবিধা' যে নেয়, তাকে কি বন্ধু বলা যায় ?
'সব আদায় করে নিব, কিন্তু কিছুই দিব না', এটা কি রকম বন্ধুত্ব ?
ইন্ডিয়া আমাদের সাথে যে ব্যবহার করছে, তাকে অনেকটা 'দাসের সাথে প্রভুর আচরণ' বলা যায়।
আশ্চর্যজনক হলেও, ইন্ডিয়ারই প্রদেশ মণিপুরের অনেক বিজ্ঞানী ও পরিবেশবিদরা এই টিপাইমুখ বাঁধ নির্মাণের বিরোধিতা করছেন। এমনকি তারা রাজপথেও নেমেছেন। অথচ আমাদের দেশে আন্দোলন নেই! বাড়ির জন্য হরতাল ডাকেন, তো বিরোধী দল এখন চুপ কেন ? অবশ্য বিরোধী দল এই নিয়ে প্রতিবাদ করলেই তাকে 'যুদ্ধাপরাধীদের বাঁচানোর ষড়যন্ত্র' বলে দোষারোপ করবে সরকার।
আর একশ্রেনীর সাংবাদিকদের ও বুদ্ধিজীবিদের নীরবতা লক্ষ্য করার মত। তারা এই ব্যপারে একদম চুপ! তাদের সাংবাদিক ও বুদ্ধিজীবী না বলে, 'সাংঘাতিক' ও 'পরজীবী' বলাই শ্রেয় হবে।
এ বাঁধ ঠেকানোর দায়িত্ব তরুণদেরই নিতে হবে। ‍এখনই দেখা যাবে স্বাধীনতা, সার্বোভৌমত্বের প্রতি সত্যিকার কতটা প্রেম।
আর, সরকারের ঘুম ভাঙ্গবে কে ? সরকারের যেই দুই একজন উপদেষ্টা ইন্ডিয়ার পক্ষে রীতিমত দালালি করছেন, তারা ক্ষমতা শেষে তপ্লিতপ্লা বেধে ইন্ডিয়া বা আমেরিকা পালাবেন, ভুগতে হবে আমাদেরই।
তাই জাগতে হবে আমাদের।
আমরা আরেকটি ফারাক্কা চাইনা, আমরা টিপাইমুখে বাধ চাই না !
যারা এতক্ষণ লেখাটি পড়েছেন, তাদের অনুরোধ করব এই লেখাটি শেয়ার করুন, ছবিটিকে প্রফাইল পিকচার হিসেবে দিন।
'টিপাইমুখে বাঁধ, আমরা প্রতিরোধ করবই।'
</doc>

<doc>
আগে পাঠ্যপুস্তকে ভাষা আন্দোলনের ইতিহাস ছিল কিনা জানি না। তবে স্বাধীনতার পর থেকে এ বিষয়টি যে পাঠ্যবইয়ের অন্তর্ভুক্ত হয় সে বিষয়ে আমার সন্দেহ নেই। সে হিসেবে বলা যায় স্বাধীনতা উত্তর প্রজন্ম ভাষা আন্দোলনের কথা পড়েছে একথা নিশ্চিত। অবশ্য পরীক্ষা পাশ করার বা শুধু ভাল ফলাফল করার মনোভাব নিয়ে লেখাপড়া করে যেসব শিক্ষার্থী তারা যদি সিলেবাস ছোট করার মতলবে অধ্যায়টা না পড়ে সেটা ভিন্ন কথা।
"৪৮ সালে ঢাকা বিশ্ববিদ্যালয়ের সমাবর্তন অনুষ্ঠানে মুহাম্মদ আলী জিন্নাহ ঘোষণা করেন "Urdu, Urdu and Urdu will be the only state language of Pakistan"। উপস্থিত ছাত্র জনতা এর প্রতিবাদে বলে উঠে, "No, No, No"।" এই কথাগুলো ভাষা আন্দোলনের ইতিহাসে স্থান করে নিয়েছে চূড়ান্তভাবে। পাকিস্তানি শাসকগোষ্ঠী যা করতে চেয়েছিল তা নিঃসন্দেহে অন্যায়। পাকিস্তান মূলত ধর্মের ভিত্তিতে সৃষ্টি হলেও এটি বহুভাষাভাষী জনগোষ্ঠীর আবাসস্থল। এখানের পূর্ব ও পশ্চিম অংশের ভাষার যেমন মিল নেই তেমন পশ্চিম অংশ যা আজকের পাকিস্তান তার বিভিন্ন অংশের মধ্যেও ভাষার মিল নেই। সমগ্র পাকিস্তানে বাংলা,পাঞ্জাবী, পশতুন, বালুচ আরো বিভিন্ন ভাষার লোক থাকত। এতগুলো ভাষার লোক নিয়ে গঠিত একটি দেশে শুধু উর্দুকে রাষ্ট্রভাষা হিসেবে মর্যাদা দেয়ার চেষ্টা করা হচ্ছিল তাও আবার উর্দু ছিল পাকিস্তানের খুব কম লোকের মুখের ভাষা।
যাইহোক, এমন অন্যায্য দাবির প্রতিবাদ বাঙালীরা করেছে। বাংলাকেও রাষ্ট্রভাষা করার দাবি শেষ পর্যন্ত আদায় হয়, যদিও মূল্যটা রক্তের মাধ্যমে পরিশোধ করতে হয়েছিল। কথা হল এই অর্জনের সঠিক মূল্যায়ন কি আমরা করছি?
কেন একথা বললাম? কারণ সেইসময় উর্দু যে অবস্থানে ছিল আজ হিন্দি সে অবস্থানে আছে। ভেবে দেখুন তো উর্দু যদি তখন একমাত্র রাষ্ট্রভাষা হত তাহলে কী হত? সেটা হত বাংলার উপর সরাসরি হুমকি। কারণ অফিস আদালত সব স্থানেই উর্দু ব্যবহার করতে হত ফলে বাংলার অগ্রযাত্রা হুমকির মুখে পড়ত সন্দেহ নেই। ভাষার আগ্রাসন খুব ভয়াবহ। পৃথিবীতে এমন অনেক উদাহরণ দেয়া যাবে যেখানে দেখা যায় একভাষার কারণে অন্য ভাষা পৃথিবী থেকে হারিয়ে গেছে। একসময় উর্দু আগ্রাসীর স্থানে ছিল আজ হিন্দি সে স্থানে আছে।
টিভি খুললেই হিন্দি চ্যানেলের দৌরাত্ম। আমাদের মা বোনেরাই মূলত এসব চ্যানেলের দর্শক। এসব চ্যানেলে শেখার মত তো কিছু নেই বরং পারিবারিক জীবনে হিংসা বিদ্বেষ কিভাবে সৃষ্টি করা যায় তা শেখার জন্য এটি একটি উত্তম স্থান। আমাদের মায়েরা যদি এসব শেখে তবে তাদের সন্তানেরা কিভাবে উত্তম হবে? এজন্যই হয়তো নেপোলিয়ান বলেছিলেন,"আমাকে একটি ভাল মা দাও, আমি একটি ভাল জাতি উপহার দেব"।
শিশুরা দর্শকদের দলে আছে তবে তারা অবশ্য কার্টুন দেখতেই বেশী আগ্রহী। সেসব কার্টুনও আবার হিন্দিতে। ফল হল এই তারা হিন্দি শিখছে বিনামূল্যে। আমার এক ছোট বোন, বয়স ৬, খুব অনায়াসেই হিন্দি বোঝে। ব্যাপারটা একদিন তাকে পরীক্ষা করতে গিয়ে বুঝতে পারলাম। বললাম যে আমি হিন্দি বুঝি না তাই আমাকে যেন কার্টুন বুঝিয়ে দেয়। একটু একটু আটকে গেলেও ভালভাবেই বুঝিয়ে দিতে পেরেছে।
ব্যক্তিগতভাবে উর্দু বা হিন্দির প্রতি আমার কোনো আক্রোশ নেই। বাংলা যেমন একটি ভাষা হিন্দি, উর্দু এসবও ভাষা। যদি আমরা তাদের ভাষাকে ঘৃণা করি তবে যারা বাংলাকে ঘৃণা করত তাদের সাথে আমাদের পার্থক্য কোথায়? আমি ঘৃণা করি ভাষার আগ্রাসী রুপকে, একভাষার উপর অন্যের আক্রমণকে। উর্দুকে আমরা ঠেকিয়েছিলাম কিন্তু ঘৃণা করিনি। ভাষা আন্দোলনের সময় কিন্তু বাংলাকে একমাত্র রাষ্ট্রভাষা হিসেবে দাবি করা হয়নি, করা হয়েছিল অন্যতম রাষ্ট্রভাষার দাবি। বাংলাপিডিয়ার তথ্য অনুযায়ী স্বাধীনতার পূর্বেও আমাদের দেশে উর্দু সাহিত্যের আসর বসত। উর্দু কবি সাহিত্যিকরা এসবে আসতেন। এতে কিন্তু বাংলা হারিয়ে যায়নি। কারণ আমাদের সচেতনতা। কিন্তু এখন আমাদের অসচেতনতার কারণে হিন্দি আজ আগ্রাসী ভূমিকায় চলে আসছে। বিভিন্ন পণ্যের বিজ্ঞাপনে যথেচ্ছ হিন্দি শব্দের ব্যবহার, ফেসবুকে বন্ধুবান্ধবদের হিন্দিতে স্ট্যাটাস দেয়া (অবশ্য রোমান অক্ষরে, হিন্দি অক্ষরগুলো জানলে হয়ত হিন্দিতেই লিখত) এসবকে আগ্রাসন ছাড়া আর কীই বা বলা যায়। বোঝাতে গেলে উল্টো বলে, "বেটা একটা খ্যাত, আতেল।" ভাবতে অবাক লাগে এই জাতির লোকেরাই একদিন ভাষা আন্দোলন করেছিল।
আমার মত হল হিন্দি চ্যানেলের উপর নিয়ন্ত্রণ আরোপ করা হোক। হিন্দি চ্যানেল বলতে সেসব চ্যানেলকে বলছি যেগুলোর অনুষ্ঠান শুধুমাত্র হিন্দিতে প্রচারিত করা হয়। ভারতীয় চ্যানেলের মধ্যে বাংলা চ্যানেলও আছে সেগুলোর ব্যাপারেও একই সিদ্ধান্ত নেয়া উচিত বলে আমি মনে করি। কারণ ভাষা বাংলা হলেও এসব চ্যানেলে এমন কিছু অনুষ্ঠান দেখায় যা আমাদের দেশের বিচারে অশালীন। ডিসকভারি বা এই জাতীয় চ্যানেলগুলো যাতে কিছু শিক্ষণীয় বিষয় আছে সেগুলো চালানোর অনুমতি দেয়া যেতে পারে। কারণ এতে শেখা যায় তাছাড়া ডিসকভারি এখন শুধু বাংলায় প্রচারিত হয় এবং অনুষ্ঠানগুলো আমাদের সমাজের বিপরীত নয়।
মাঝে মাঝে মনে হয়, আমরা কি নিজের ভাষা রক্ষা করতে ব্যর্থ হচ্ছি? হয়ত। যদি তাই হয় তবে ৫২ এর শহীদদের প্রতি আহ্বান জানাই, তোমরা আবার ফিরে আসো। একবার রক্ষা করেছিলে আবার করো। আমরা পারছি না তা আমাদের লজ্জা, তোমরা অন্তত রক্ষা কর।
অনেকে আছে যারা এখনো বাংলাকে হিন্দুদের ভাষা বা এজাতীয় কথা বলে অবজ্ঞা করে। কথাটা বলার সময় একটা ' ইসলামী ' মেজাজ থাকে। তাদের বিষয়ে না লিখলে পোস্ট অসম্পূর্ণ থেকে যাবে। তাদেরকে কুরআনের একটা আয়াত বলি। সূরা রুমের ২২ নং আয়াত, "আর তাঁর নিদর্শনগুলোর মধ্যে অন্যতম নিদর্শন, আকাশ ও পৃথিবীর সৃষ্টি এবং তোমাদের ভাষা ও বর্ণের বৈচিত্র্য। এতে জ্ঞানীদের জন্য অবশ্যই নিদর্শন আছে।" মানে হল ভাষার বৈচিত্র্য আল্লাহর নিদর্শন। এটাকে ঘৃণা করা মানে আল্লাহকেই ঘৃণা করা। তাই তাদের প্রতি অনুরোধ কথাগুলো বলার সময় ভেবে বলবেন। 
</doc>

<doc>
ফাহিম বেচারা 'পদ্মা নদীর মাঝি' বইখানার জন্য আমার মাথা খাইবার উপক্রম করিয়াছিল।কোথাও বইখানা ফ্রিতে না পাইয়া অবশেষে তাহার জন্য কিনিয়া নিয়া গেলাম।বইটাতে সে কি জেন তন্য তন্য করিয়া খুঁজিতেছে।এক সময় সে স্বস্তির ফেলিল।একটা জায়গা সে কয়েকবার পড়িল।যাহার সারমর্ম হইল,দুইটা ছোট শিশু সামান্য খাবার লইয়া মারামারি করিতে থাকিলে তাহাদেরকে ছাড়াইয়া দিবার উদ্যোগ নেওয়া হইল।তাহাদের বাবা তখন বলিয়াছিল ছাড়িয়া দাও।তাহাদেরকে নিজেদের অধিকার আদায় করিয়া লইতে দাও।এ বাক্যটি কয়েকবার পড়ল ফাহিম।তাহার পরে ঝড়ের গতিতে আগের পরের আরো কয়েক পাতা পড়িল।অতঃপর তাহার সুযোগ হইল আমার দিকে তাহার নেকদৃষ্টি দিবার।
আচ্ছা দোস্ত ,এই যে শিশু দুইটিকে যে তাহাদের পিতা মারামারি হইতে বাঁধা দিল না,তাহদের অধিকার বুঝিয়া নিবার সুযোগ দিল,তাহাতে তোর কি মনে হয়?
কিছুই মনে হয় নাই।বইয়ে আরো কতকিছু থাকিতে পোলাপান দুইটার ঝগড়া লইয়া ভাবিবার মত সময় আমার নাই।
ভাল।ফাহিমের সংক্ষিপ্ত উত্তর।
ভাল তো ঠিক আছে।কিন্তু ইহা নিয়া তোর এত মাথা ব্যাথা কেন ?আর আমাকেও এভাবে অস্থির হইয়া বইখানা যোগাড় করিতে বলিয়াছিলি কেন?
না ভাবিতেছিলাম তাহারা মারামারি করিবার শক্তিটা পাইল কোথা হইতে ?
কথার মাথামুন্ডু আমি কিছুই ধরিতে পারিলাম না।মেজাজ গরম হইলে তো আর কোন কিছুরই দরকার হয় না।সেই জায়গায় মারামারি করিবার জন্য আলাদভাবে প্রস্তুতি নিতে হইবে ইহার কোন মানে আমার বুঝে আসিল না।
ফাহিম বেটা যেন কাঁটা ঘায়ে মরিচমাখা লবণ ছিটাইয়া দিল।বুদ্ধিজীবীর মত মাথা ঝাঁকাইতে ঝাঁকাইতে বলিল ,নিশ্চয়ই কিছুই বুঝিস নাই । অবশ্য না বুঝিবারই কত্থা।
এই একটি কথা শুনিলেই আমার মাথার তাপমাত্রা বাড়িয়া যায় অটোমেটিক।বুঝাইয়া বলিবার পরও বুঝি নাই এমন রেকর্ড আমার নাই।ফলে স্বাভাবিকভাবে ক্ষেপিয়া গেলাম আমি।বলিলাম,বুঝাইয়া বল।বুঝা না বুঝা ইহা আমার একান্তঅই ব্যাক্তিগত ব্যাপার।
বেটা আমার কথা শুনিয়া একখানা শুস্ক হাসি দিল।
জিজ্ঞাসা করিল,তুই এই বইখানা পড়িয়াছিস?
হ্যাঁ।
ভালভাবে পড়িয়াছিস তো?
হ্যাঁ,ভালভাবেই পড়িয়াছি।বেশ ভাল করিয়াই পড়িয়াছি।
আচ্ছা দোস্ত,এই বইয়ের কোথাও কি উল্লেখ আছে যে,তাহারা মারামারি করিবার আগে এনার্জি ড্রিঙ্ক বা এই জাতীয় কিছু শক্তিবর্ধক কিছু পান করিয়াছিল?
কী বলিতেছিস পাগলের মত?
পাগলামী নয় রে।সত্যিই জিজ্ঞাসা করিতেছি। আমিও অবশ্য খুঁজিয়াছি।পাই নাই।
না থাকিলে,না ঘটিলে তুই পাইবি কোথা হইতে?বলিলাম আমি।চেষ্টা করিলাম, কিন্তু তাহার কথার মোড় কোনদিকে যাইতেছে বুঝিতে পারিলাম না।
আচ্ছা দোস্ত ৫২-এর ভাষা আন্দোলনে এই যে এত বড় একটা অর্জন হইয়াছিল তাহাতো তুই জানিস?
ইহা তিন বছরের বাচ্চাও জানে।নতুন করে কী জানিতে চাস তাহা বলিয়া ফেল।
আচ্ছা তোর কি ইহা জানা আছে যে,তাহারা এই আন্দোলনের সময় কোন প্রকার এনার্জি ড্রিঙ্ক পান করিয়াছিল কিনা।দেখতো তোর মেমোরীখানা একটু ঝাঁকাইয়া।
না তো?
আচ্ছা আমাদের দেশের স্বাধীনতা যুদ্ধের সময় লাখ লাখ মুক্তিযোদ্ধা যুদ্ধ করিয়াছিল।তাহারা দেশ স্বাধীন করিয়া তবেই থামিয়াছিল।আচ্ছা তাহারা কোন প্রকার এনার্জি ড্রিঙ্ক পান করিয়াছিল বলিয়া কি তোর কাছে কোন প্রকার তথ্য আছে?
আসলে বেটার কোন কথাই বুঝে আসিতেছে না।ইহার জন্য অবশ্য আমার চেয়ে এই বেটাই বেশী দায়ী।
শোন, দোস্ত রাগ করিস না।কয়েকদিন ধরিয়া আমার মাথায় কেবল একটা চিন্তাই ঘুরিতেছে।এই যুগের ছেলেমেয়েদের এত বেশী এনার্জি ড্রিঙ্ক পান করিতে হয় কেন?উহা ছাড়া যেন তাহারা কোন কাজে স্প্রী্ড পায় না।ইহার কারণখানা কী?বেশ কদিন ধরিয়াই চিন্তা চালাইতেছি কিন্তু কোন ফল পাইতেছি না।একবার মনে হইল যে সব যুগেই হয়তো মানুষ এনার্জি ড্রিঙ্ক পান করিয়াই এনার্জি যোগাড় করিত।এই রকম সুন্দর সুন্দর বোতল হয়তো ছিল না।কিন্তু ঘাটিয়া তেমন কিছু পাইলাম না ।কারণ আমাদের স্বাধীনতার যুদ্ধে যদি এইভাবে এনার্জি সঞ্চয় করিয়া নামিতে হইত তাহা হইলে অবশ্যই ইহা আলোচনায় আসিত।।ইতিহাসে ইহা লিপিবদ্ধ হইয়া যাইত।কিন্তু নিরেপক্ষ,দলীয় কোন রকম ইতিহাসে ইহা পাইলাম না।
একসময় মনে হইল তুই পন্ডিত মানুষ।কিছু জানিতে পারিস।হয়তো মানিকচন্দ্র বাবুও কিছু জানিতে পারে।যেহেতু সে মারামারির পক্ষে।কিন্তু দেখিলাম,লেখক মহাশয়ও কিছু জানেন না।আর তুই পাঠক মশাইও কিছু জানিস না।
একটু দম নিল ফাহিম।এরপর আবার শুরু করিল,তুই যতক্ষণ রাগ করিয়াছিলি,ততক্ষণে আমি একখানা সিদ্ধান্ত পাকা করিয়া ফেলিলাম।আর সেটি হইল আসলে তখন মানুষ কোন ধরনের এনার্জি ড্রিঙ্কই পান করে নাই।তারপরেও কেউ নিজের অধিকার আদায় করিয়াছে,কেউ ভাষার অধিকার ছিনাইয়া নিয়াছে,আবার কেউ স্বাধীনতার রক্তিম সূর্য আদায় করিয়া নিয়াছে।কিন্তু এই যদি হয় মূল অবস্থা,তাহা হইলে আমাদের যুগের এই অবস্থা কেন?জিজ্ঞাসা করিতেই হইল আমাকে।
বর্তমানে যাহারা এনার্জি ড্রিঙ্ক পান করে ,তাহা কেন পান করে তা তাহারা নিজেরাই জানে না।অন্যরা পান করে বলিয়াই হয়তো তাহদের পান করিতে হয়।
আমি বলিলাম,হয়তো ফ্যাশন করিয়াও কেউ কেউ ইহা পান করিয়া থাকে।
এইতো তোর মাথা খুলিয়াছে দেখিতেছি।জানি ইহার জন্য তোকে কোন এনার্জি ড্রিঙ্ক পান করিবার প্র্য়োজন হয় নাই।
ঠিক।ঐসব দেখিলেই আমার কেমন জানি মনে হয়।মনে হয় ঐ বোতলের কাছে আমি নিজের অসহায়ত্ব প্রকাশ করিব?বলিব আমাকে কিছু এনার্জি দাও? আমার কাছে মনে হয় ইহা মনুষ্য প্রজাতির জন্য খুবই লজ্জাজনক একখানি ব্যাপার।বলিলাম আমি।
ঠিক বলিয়াছিস।এই নে লেবুর শরবত ।আর বল লেবুর শরবত জিন্দাবাদ।এনার্জি ড্রিঙ্ক মুর্দাবাদ।
এত সময় ধরিয়া কথাবার্তা যাহাই হউক না কেন, এ কথা স্বীকার করিতেই হইবে যে,শরবতখানা ফার্স্ট ক্লাস হইয়াছে।
</doc>

<doc>
মহাবিশ্বের অন্য কোথাও বসতি স্থাপনের তাগিদ দিয়েছেন বিখ্যাত তাত্ত্বিক পদার্থ বিজ্ঞানী এবং জ্যোর্তিবিদ স্টিফেন হকিং। মানব সভ্যতাকে দীর্ঘদিন টিকিয়ে রাখতেই অন্য কোথাও বসতি স্থাপন জরুরী বলেই তার মত। খবর সিনেট-এর।
ওয়াটারলুতে রিসার্চ ইন মোশনস (রিম) আয়োজিত একটি অনুষ্ঠানে স্টিফেন হকিং মানুষের ভবিতব্য বিষয়ে মন্তব্য করেছেন।
স্টিফেন হকিং বলেছেন, ‘পৃথিবীতে আরেকটি ওয়াটারলু নেমে আসার আগেই মহাশূন্যে বা অন্যকোথাও কলোনি স্থাপন করা প্রয়োজন।
স্টিফেন হকিং আরো বলেছেন, মানুষ পৃথিবীতে স্বাচ্ছন্দ্যে বসবাসের উপযোগী করার জন্য প্রযুক্তিগত দক্ষতা বাড়াতে পেরেছে এটা খুবই ভালো বিষয় কিন্তু মানুষের মধ্যে অপরিসীম হীনমন্যতা, স্বার্থপরতা আর আগ্রাসী মনোভাব, কেবল যুক্তরাষ্ট্র ছাড়াও অন্যখানেও আমাদের জন্য বাধা। তাই আমাদের দীর্ঘসময় টিকে থাকতে হলে কেবল আয়েশী পৃথিবীর খোঁজ করা নয় বরং পৃথিবীর বাইরে বাসযোগ্য স্থান গড়ে তোলাও জরুরী।
মানব সভ্যতাকে দীর্ঘায়িত করতে মহাশুন্যে আরো বেশি নভোচারী পাঠিয়ে নতুন বাসস্থান খোঁজার জন্য তাগিদও দিয়েছেন স্টিফেন হকিং।
উল্লেখ্য, এলিয়েন বা ভীনগ্রহের প্রাণীরা পৃথিবী দখল করে নিতে পারে বলেও সম্প্রতি সংশয় প্রকাশ করেছিলেন তিনি। 
</doc>

<doc>
আজকে তুমি ফিরিয়ে দিলে- আমার মতো করে।
তোমায় যেমন ফিরিয়েছিলাম- আমি গত দিনে।
দুজনের ফিরাফিরির ঠেলাঠেলির চোটে- প্রেমটা আর জমলো না কপালে।

ভালোবাসা কিছু থেকে গেল কিনা- নাকি কিছু বাকি-
তাও বোঝা গেল না।
তবে- কিছু একটা মনে হলো মনে।
কিছু বোঝা গেল, আর কিছু বোঝার মতো হয়ে থাকল-
বোঝা গেল না।

তোমার চোখের ঝরণা ধারা শুকিয়ে গেল।
গলা থেকে বুকটা আমার জ্বলে গেল- দহন জলের স্রোত চুমে।

চাইনা তোমায় মেনকা পেতে -আমার করে
ভালো আছি আমি মধ্যরাতের কষ্ট নিয়ে।
চাহনি ভরা দেমাগ নিয়ে।
ভালো আছি আমি রেড লেভেলের চুম্বনে চুমুকে।
ভালো আছি আমি খনিক জেগে ওঠা কষ্ট নিয়ে- আমার তীব্র অহমিকা নিয়ে।

একফোটা নি:শ্বাস নষ্ট হতে দেবনা আমি-
গ্রীক দেবী কিংবা কোন নাগরিকককার পুতুপুতু সস্তা প্রেমে। 
</doc>

<doc>
এক
হারিয়ে এসেছি প্রথম রুমাল, ছকবর্গ কাগজ, পাশাপাশি হাঁটা শ্বেত বিড়াল, তোমার তরুণ চুলের ঘ্রাণ আর শরীরে জড়িয়ে নিয়েছি অনিচ্ছার জ্বর। প্রচণ্ড তৃষ্ণায় কাতর আঙুল। স্পর্শ থেকে দূরে ছায়া নিয়ে হাঁটি। স্মৃতিতে চিরতরে হারানো স্নিগ্ধ সময়।
শহরে শীত নেমে এলে গ্রামের দিকে তাকিয়ে দেখি হলুদ সর্ষে খেত। উভচর মন সিদ্ধান্তহীন, ভাসমান।
দুই
আমি বলি, জীবন কখনো কখনো নিঃশেষে বিভাজ্য নয়। হিজল বলে, জীবন কখনোই নিঃশেষে বিভাজ্য নয়। আমার তখন তৃপ্তমানুষের মুখের কথা স্মরণ হয়। মনে হয়, কোন এক বিকেলে পৃথিবীটা গোল অনুভব করে আমি ভেবেছিলাম ভাগফল মিলে গেছে। যদি ভাজকের মানটা লিখতে ভুল না করতাম, তবে হয়তো মিলে যাওয়া ভাগফল আমাকে তৃপ্ত করতে পারতো। কেউ না কেউ ভাগফল মিলিয়ে নিচ্ছে, সে আমি না হই।
ভাগফল মিলে গেলে জীবনকে নিঃশেষে বিভাজ্য মনে হয়, যখন মিলে না তখন মনে হয় কিছু ভাগশেষে রয়ে গেছে প্রাপ্তির বাইরে, দূরে।
তিন
বিষয়টায় প্রথমে আমরা নিমজ্জিত হই, তারপর ভেসে উঠি
দীর্ঘদিন পর মনে হয়, ওহ একটা বিষয় ছিলো বটে!
চার
তাঁরা এবং আমি, আমরা। আমরা মোটর সাইকেলে আর মোটর সাইকেল গতিশীল পথে। দাদা বলেন, দ্যাখো মেঘেরা চোখ আঁকে, তিনি আকাশ দেখেন আর আমি পথ দেখি। পথে ছড়িয়ে থাকা ধূলোয় পায়ের চিহ্ন। চিহ্নরা বুক জুড়ে হাহাকার। আমি বলি, আকাশ ও পথ চিহ্ন ধারণ করে। তারপর আমরা একটা গোলাপী আভার পাথরের পাহাড়ে দাঁড়াই। নীচে নীল জল। তিনি গাছে চড়েন। দাদা মোবাইল ক্যামেরায় ছবি তুলেন। আমি দূরে কাউকে হারিয়ে যেতে দেখি। আমরাও পথ হারাতে শিখি। আমরা ভুল পথে তার বাড়ি যাই। সে তখন দুপুরের রোদে খড়ের চালে শুকিয়ে নিচ্ছে মাসকলাইয়ের বড়ি। আমি তার চিকন চুলে বনফুল ঝুলতে দেখেছি। দাদা বলেন, হ্যালুসিনেশন, এসব কিছুই হয়নি। তুমি টিলায় চড়তে গিয়ে পড়ে গিয়েছিলে।
আমি সত্যের কাছাকাছি মিথ্যে জীবনে বেঁচে থাকি।
পাঁচ
তোমার সারা শরীরে লেবু বাগান
স্পর্শ বুনে দেওয়া রাত
সেখানে দারুচিনিবন গভীর প্রশান্তি
তোমার ঠোঁটের স্পর্শে আচানক মৃত্যু আমাকে দহন করে বলে বোধ হয়
</doc>

<doc>
ওরা আমাদের সন্ত্রাসী বলে
যদি আমরা রক্ষা করতে চাই গোলাপ, নারী
ক্ষুরধার কবিতা আর আকাশের নীলকে।
এ এমন এক উপনিবেশ যেখানে কিছুই নেই
নেই পানি, নেই বাতাস
নেই তাঁবু, নেই উট
এমনকি আরবীয় কালো কফিও মেলে না এখানে!!

ওরা আমাদের সন্ত্রাসী বলে
যদি আমরা সাহসিকতার সাথে রক্ষা করতে যাই
বিলকিসের চুল
মায়সুনের ঠোঁট
যদি আমরা রক্ষা করি হিন্দকে, দা’দকে
লুবনা গাছ আর রাবাবকে
আর সুরমার প্রবাহকে
ঐশীবাণীর মত যা চোখের পাতায় নাযিল হয়।
তোমরা আমার কাছে পাবে না
একটি গোপন কবিতা
বা কোন গোপন ভাষা
অথবা লুকানো কোন বই
আমার কাছে এমন কোন কাসিদাও নেই
যা হিযাব জড়িয়ে রাস্তায় বের হয়।

ওরা আমাদের সন্ত্রাসী বলে
যদি আমরা একটি দেশের ধ্বংসাবশেষের কথা লিখি
বিচ্ছিন্ন ক্ষয়িষ্ণু একটি দেশ
ভাঙ্গনের শব্দ শোনা যায় যেখানে ক্রমাগত
এমন এক দেশ যে ঠিকানা খুঁজছে
এমন এক জাতি যাদের মাথার উপর আকাশ নেই
মর্যাদাপূর্ণ কোন কবিতা আর অবশিষ্ট নেই সে দেশের
আছে শুধু বিলাপ আর মার্সিয়া
এ দেশের দিগন্তে নেই কোন
বর্ণিল স্বাধীনত, লাল
বা নীল বা হলুদ
এমন এক দেশ যেখানে আমরা বাধাপ্রাপ্ত হই
পত্রপত্রিকা কিনতে
খবর শুনতে
এমন এক দেশ
এখানে সব পাখির
গান গাওয়া মানা
এমন এক দেশ
যেখানে লেখকরা অতি আতঙ্কে অভ্যস্ত হয়ে পড়েছে
শুন্যে লেখালেখি করার!!
এ দেশের কবিতা আমাদের মতই
এর বাক্য অসার, ছন্দহীন, রপ্তানীমুখী
অনারব চেহারার আর ভাষার ন্যায়
এর যেমন শুরু নেই
নেই তেমন সমাপ্তি
এর কোন সংস্রব নেই মানুষের সাথে
বা দেশের সাথে।
মানুষের দুরাবস্থার সাথেও নেই সংশ্লিষ্টতা
এমন এক দেশ
যে দেশ শান্তি সম্মেলনে অংশ নিতে যায়
অসম্মানের সাথে আর নগ্নপায়ে!!
যে দেশের পুরুষরা কাপড় ভিজিয়ে ফেলে
ভীত সন্ত্রস্ত হয়ে
নারী ছাড়া কেউ নেই সেখানে
লবনাক্ত আমাদের চোখ
লবনাক্ত আমাদের মুখ
লবনাক্ত আমাদের কথা।
আমাদের অন্তরও কি অনুর্বর হয়ে পড়েছে
এই অনুর্বরতা কি সুপ্রাচীণ যুগ থেকেই বিদ্যমান
আমাদের উম্মতে আজ মুয়াবিয়া বা আবু সুফিয়ানও নেই
‘না’ বলার মত নেই কেউ
নেই কেউ উচ্ছেদকারীদের মুখোমুখি দাঁড়াবার
ওরা ছিনিয়ে নিয়েছে আমাদের ঘর, খাবার, যায়তুন
ওরা আমাদের গৌরবান্বিত ইতিহাসকে পন্য করেছে
আমাদের নেই কোন নিষ্কলুষ কাব্য
বাদশাহর হারেমে সতিত্ব হারিয়েছে সব কবিতা
মনুষত্যের কী আর অবশিষ্ট থাকে
যখন মানুষ লাঞ্ছনায় বাঁচে??


ইতিহাসে খুঁজি উসামা বিন মুনকিয
উকবা বিন নাফে, উমর, হামযা
আর খালিদকে, শামদেশ জয় করতে যারা ছুটে এসেছিলেন
আমি চাই একজন মু’তাসিম বিল্লাহকে
যিনি নারীদের রক্ষা করতে পারবেন পাশবিক নির্যাতন থেকে
আগুনের লেলিহান থেকে
অথচ এখনকার মানুষদের দেখি
সন্ত্রস্ত বিড়ালের মত নিজের জীবন বাঁচাতে ব্যস্ত
ইঁদুরের সাম্রাজ্যে।
আমরা কি গণঅন্ধত্বে আক্রান্ত?
নামি আমরা বর্ণ অন্ধ?

ওরা আমাদের সন্ত্রাসী বলে
যদি আমরা মরতে অস্বীকার করি
ইসরাইলী বুলডোজারে পিষে মরতে
ছিন্ন ভিন্ন করে আমাদের দেশ
আমাদের ইতিহাস
আমাদের বাইবেল
আমাদের কুরআন
আমাদের নবীদের কবরস্থান
যদি এটাই আমাদের পাপ হয়
তবে কত সুন্দর এই সন্ত্রাসবাদ!!


ওরা আমাদের সন্ত্রাসী বলে
যদি আমরা নিশ্চিহ্ণ হতে না চাই
মোঙ্গল, ইয়াহুদী আর বর্বরদের হাতে
যদি আমরা একটা ঢিল ছুড়ি
নিরাপত্তা পরিষদের জানালায়
মহান অধিপতিরা যা দখল করে আছে।

ওরা আমাদের সন্ত্রাসী বলে
যদি আমরা নেকড়ের সাথে আলোচনায় না বসি
আর বারবণিতার হাতে হাত না মিলায়!!
ওরা শিল্প সংস্কৃতির বিপক্ষে
কারণ ওদের এর অভাব আছে
ওরা সভ্যতা শিষ্টতার বিরোধী
কারণ এগুলো নেই ওদের মধ্যে।
ওরা এক বিশাল অট্টালিকা
অথচ দেয়ালবিহীন।

ওরা আমাদের সন্ত্রাসী বলে
যদি আমরা এই শতাব্দীকে প্রত্যাখ্যান করি
ওরা পরিণত হয়েছে
উদ্ধত, শক্তিশালী আর ধনী রাষ্ট্রে
আর ওরা প্রতিজ্ঞাবদ্ধ হিব্রƒ পরিবেশক।

ওরা আমাদের সন্ত্রাসী বলে
যদি আমরা একটা গোলাপ ছুড়ে দেই
জেরুজালেমের দিকে
খালীলের দিকে
গাযার দিকে
নাসেরার দিকে
যদি আমরা খাদ্য পানীয় বয়ে নিয়ে যাই
অবরুদ্ধ নগরীর দিকে।

ওরা আমাদের সন্ত্রাসী বলে
যদি আমরা বিরোধীতা করি
আমাদের নেতাদের বিরুদ্ধে
যারা নিজেদের লক্ষ্যস্থির করেছে
একতা ছেড়ে দালালীর দিকে।
যদি আমরা বিদ্রোহ করি মহান অধিপতির আদেশের বিরুদ্ধে
তার গদির বিরুদ্ধে
যদি আমরা আইন ও রাজনীতি অধ্যয়ন করি
যদি আমরা মহান আল্লাহকে স্মরণ করি
যদি আমরা সূরা ফাতহ তেলাওয়াত করি
যদি আমরা জুমআবারে খুতবা শুনি
তবে আমরা সন্ত্রাসের উপর সুপ্রতিষ্ঠিত।


ওরা আমাদের সন্ত্রাসী বলে
যদি আমরা লড়াই করি দেশের পক্ষে
মাটির সম্মানে
যদি আমরা বিদ্রোহ করি জাতির ধর্ষণ ঠেকাতে
আমাদের ধর্ষণ ঠেকাতে
যদি আমরা রক্ষা করি আমাদের মরুভূমির শেষ খেজুর বৃক্ষটা
আকাশের শেষ তারাটা
আমাদের নামের শেষ অক্ষরটা
আমাদের মায়ের দুধের শেষ ফোঁটাটা
যদি এটাই আমাদের পাপ হয়
তবে কত সুন্দর এই সন্ত্রাসবাদ
আমি এই সন্ত্রাসের সঙ্গেই আছি
যদি এটা সক্ষম হয় আমাকে বাঁচাতে
রাশিয়া, রোমানিয়া, হাঙ্গেরিয়া আর পোল্যান্ডের অভিবাসীদের কাছ থেকে।
তারা ফিলিস্তিনে বসতি গেড়েছে
আমাদের কাঁধে পা রেখে
ওরা চুরি করতে চায় আমাদের কুদসের মিনার
আকসার দরজা আর
কারুকার্যময় গম্বুজসমূহ।

আমি এই সন্ত্রাসেরই সমর্থক
যদি তা এই জাতিকে অত্যাচারীর হাত থেকে স্বাধীনতা দিতে পারে
মানুষকে যদি রক্ষা করতে পারে মানুষেরই হিংস্রতা থেকে
ফিরিয়ে দিতে পারে কমলা আর যায়তুনের বাগান
স্বর্ণালী ফিঞ্চ পাখি, যাযাবরের হাসি
তবে আমি সন্ত্রাসের সাথেই আছি
যা উদ্ধার করবে ইয়াহুদী আগ্রাসন থেকে।
আমি ততদিনই সন্ত্রাসের সঙ্গী যতদিন
আমেরিকা আর ইসরাইলেন মধ্যে বন্টনকৃত এই বিশ্ব স্বাধীন না হয়।

অনুবাদ: তাসনীম আলম
</doc>

<doc>
বব মার্লি
বব মার্লির নাম কমবেশি আমরা সবাই জানি। সারাজীবন তিনি গেয়েছেন জনমানুষের গান। তৃতীয় বিশ্বের কোনো দেশ থেকে উঠে আসা রক শিল্পীর মধ্যে যার নামটি সবার আগে উচ্চারিত হয় তিনি হলেন প্রয়াত নেস্তা রবার্ট মার্লে বা বব মার্লে। তিনি ছিলেন একাধারে গায়ক, গীতিকার এবং সঙ্গীতপরিচালক। ষাটের দশকে জ্যামাইকায় জন্ম নেয় র্যেগে মিউজিকের ধারা। সেই ধারাকে বিশ্বব্যাপী জনপ্রিয় করে তোলার পেছনে সবচেয়ে বড় ভূমিকা রেখেছেন মার্লে।
বব মার্লের গান লেখার ক্ষমতা ছিলো অসাধারণ। গানও যে প্রতিবাদের ভাষা হতে পারে তা বিশ্ববাসীর চোখে আঙ্গুল দিয়ে দেখিয়ে দিয়েছেন তিনি। বিদ্রোহ আর প্রতিবাদের পাশাপাশি বিশ্বাস এবং কোনো কিছু অর্জনে দৃঢ়সংকল্পের জয়গানও গেয়েছেন। গেয়েছেন ‘নো ওম্যান নো ক্রাই’-এর মতো গানও।
তাই আমি বলছি, তোমার চোখের অশ্রু শুকিয়ে ফেলো
না নারী, তুমি কেঁদোনা
সবকিছু ঠিক হয়ে যাবে।
তার গাওয়া "গেট আপ স্ট্যান্ড আপ", "বাফেলো সোলজার","ওয়ান লাভ","নো উওম্যান নো ক্রাই", দখল করে নিয়েছে সকলের মন। তিনি বিখ্যাত রাস্তাফেরী আন্দোলনের অন্যতম কর্ণধার। রেগী সঙ্গীতের এই বরপূত্র মাত্র ৩৬ বছর বয়সে ম্যালানোমায় আক্রান্ত হয়ে মৃত্যুবরণ করেন।
মোজার্ট
পৃথিবীর অন্যতম সেরা সঙ্গীতজ্ঞ মোজার্ট জীবনে ৬০০ টির উপর কম্পোজীশন রচনা করেছেন যেগুলো এখনো মানুষের হৃদয় ছুঁয়ে যায়। মাত্র ৩৫ বছর বয়সে এই ক্ষণজন্মা সঙ্গীত প্রতিভা রিউমেটিক ফিভারে আক্রান্ত হয়ে মৃত্যুবরণ করেন।
I pay no attention whatever to anybody's praise or blame. I simply follow my own feelings.
যীশুখৃষ্ট
খৃষ্ট ধর্মালম্বীদের কাছে তিঁনি তাদের ধর্মগুরু, ঈশ্বরের প্রেরীত মসীহ এবং ইসলাম ধর্মালম্বীদের কাছে তিনি হযরত ঈসা (আঃ), আল্লাহর প্রেরীত নবী এবং ইঞ্জীল কিতাবধারী পবিত্র পুরুষ যিনি দুনিয়াতে এসেছিলেন পথভ্রষ্ট মানুষদের সঠিক পথে নিয়ে যেতে। জুডাস নামক এক অনুসারীর ধোঁকার কারণে যীশুখৃষ্ট অত্যাচারী শাষকের কাছে আটক হন। রোমান সৈন্যদের নির্মম অত্যাচারের পর তাঁকে ক্রুশ নামক মারণ যন্ত্রের সাথে পেরেক পুঁতে হত্যা করা হয় মাত্র ৩৩ বছর বয়সে।
শ্রীনিবাস রামানুজন
রামানুজনকে গণিতবিদ না বলে গণিতের রাজপুত্র বলাই উত্তম। আধুনিক বীজগণিতের অন্যতম কর্ণধার শ্রীনিবাস রামানুজন। সারাজীবন পড়ালেখায় তেমন সুবিধা করতে পারেননি, কিন্তু গণিতের প্রতি অদম্য আগ্রহ তাঁকে আসীন করে ইতিহাসের শ্রেষ্ঠ গণিতবিদদের আসনে। খুব ধার্মিক ছিলেন তিনি। যখন তিনি অধ্যাপক হার্ডির সাথে গবেষণার জন্য ক্যাম্ব্রীজে গমন করেন তখন ধর্ম রক্ষার জন্য তিনি অতিরিক্ত শীতের মধ্যে পশমী ও চামড়ার পোষাক বর্জন করেন। ফলে ধীরে ধীরে তিনি যক্ষায় আক্রান্ত হন এবং দেশে ফিরে আসেন। ১৯২০ সালে মাত্র ৩২ বছর বয়সে গণিতের এই বরপুত্রের মৃত্যু ঘটে।
জন কিটস
১৭৯৫ সালের ৩১ অক্টোবর জন্মগ্রহণ করেন সর্বশেষ ইংরেজ রোমান্টিক কবি জন কিটস। লর্ড বায়রন এবং পার্সিবিশি শেলির সঙ্গে তিনিই ছিলেন রোমান্টিক ধারার দ্বিতীয় প্রজন্মের অন্যতম গুরুত্বপূর্ণ ব্যক্তিত্ব। জীবিতকালে সমালোচকদের কাছে তার কবিতা ভালোভাবে গৃহীত না হলেও পরবর্তী সময়ের আলফ্রেড টেনিসন এবং উইলফ্রেড ওয়েনের মতো কবির ওপর তার ব্যাপক প্রভাব লক্ষ্য করা যায়। ইন্দ্রিয়-কল্পনার সুনিপুন বহিঃপ্রকাশ ঘটে তার কবিতায়। বর্তমানে ইংরেজি সাহিত্যের অন্যতম জনপ্রিয় হলো তার কবিতা ও চিঠিগুলো।
১৭৯৫ সালে কিটসের জন্ম হয় থমাস এবং ফ্রান্সিস জেনিংস কিটসের ঘরে। শৈশবে তিনি স্থানীয় ডেম স্কুলে পড়াশোনা করেন। ব্যয়বহুল ইটন কিংবা হ্যারো স্কুলে পড়তে না পারলেও ইনফিল্ডের জনক্লার্ক স্কুলে আবাসিক ছাত্র হিসেবে ভর্তি হয়েছিলেন। বাবার মৃত্যুর পর কিটসের মায়ের অন্যত্র বিয়ে হয়ে যায়। তবে সহসাই তার মা নতুন স্বামীকে ত্যাগ করে কিটস ও অন্যান্য সন্তানের কাছে ফিরে আসেন। মায়ের মৃত্যুর পর কিটস নানির অভিভাবকত্বে চলে আসেন। ১৮১৫ সালে কিটস মেডিক্যাল ছাত্র হিসেবে গাইস হাসপাতালে নিবন্ধিত হয়েছিলেন। কিন্তু লি হান্ট এবং বায়রনে ঝুঁকেছিলেন প্রবল অর্থসংকট সত্ত্বেও। বিষণ্নতায় আক্রান্ত হয়েছিলেন কিটস। মাত্র ২৫ বছর বয়সে অকালে পৃথিবীর মায়া ত্যাগ করেন ১৮২১ সালের ২৩ ফেব্রুয়ারি।
শেলী
শেলী পৃথিবীর অন্যতম সেরা রোম্যান্টিক কবি। তাঁর কবিতা বারবার মানুষের মন ছুঁয়ে যায়। মাত্র ৩০ বছর বয়সে পানিতে ডুবে শেলীর মৃত্যু ঘটে। তাঁর মৃত্যু রহস্য এখনো অজানা। অনেকে বলে হতাশার কারণে তিনি আত্নহত্যা করেন। আবার অনেকে বলেন লর্ড বায়রনের সাথে শত্রুতার কারণে তাঁকে হত্যা করা হয়।
আর্নেস্তো চে গুয়েভারা
বিশ্বের অত্যাচার নিপীড়িত মানুষের জন্য চেতনার নাম চে। চে পারতেন নামজাদা এক ডাক্তার হতে। কিন্তু নিপীড়িত মানুষের জন্য তিনি গৃহত্যাগী হন। অত্যাচারী শাষক বাহিনীর বিরুদ্ধে সংগ্রামে নেমে পড়েন। ১৯৬৭ সালে কিউবার শোষক বাহিনীর কাছে ধরা পড়েন এবং তাঁকে হত্যা করা হয়।
এলভিস প্রেসলি
এলভিস প্রেসলি বিংশ শতাব্দীর সবচেয়ে জনপ্রিয় গায়কদের মধ্যে একজন । তিনি একজন কালচারাল আইকন । তিনি তার ডাকনাম এলভিস নামেও বহুল পরিচিত । তিনি রক এন্ড রোল সংগীতের জনক , এলভিস প্রেসলির জন্ম ৮ জানুয়ারী , ১৯৩৫ সালে , আমেরিকার মিসিসিপ্পির টুপেলো নামক স্থানে । তিনি তার পরিবারের সাথে টুপেলো ছেড়ে মেমফিস , তেনেসি-তে (memphis ,tennessee) এসে পড়েন । তখন তার বয়স ছিল ১৩ ।
সেখানে তিনি ১৯৫৪ সালে স্যাম ফিলিপস(Sam Philipps)নামক এক ব্যাক্তির "Sun Recordings" নামে একটি গান গাওয়ার ইনিষ্টিটিউট এ গান গাওয়ার মাধ্যমে তার সংগীত ক্যারিয়ার শুরু করেন । তিনি সংগীতশ্রোতাদের কাছে আফ্রো-আমেরিকান মিউজিকের একটি রূপ ফুটিয়ে তুলতে সফল হন । প্রেসলি রক এন্ড রোল সংগীতের জনক ছিলেন । তার গাওয়া প্রথম একক গান ছিলো "Heartbreak Hotel" । যেটি ১৯৫৬ সালের জানুয়ারীতে মুক্তি পায় । এই গানটির মধ্যেই প্রথম রক এন্ড রোলের ব্যবহার দেখতে পাওয়া যায় । মুক্তির পরপরই গানটি আমেরিকার নাম্বার ওয়ান হিট গানে পরিণত হয় । এরপরে তিনি টেলিভিশনে গান গেতে শুরু করেন এবং অল্পকিছুদিনের মধ্যেই তার গান সেরা গানের তালিকার প্রথম স্থান দখল করে নেয় এবং তিনি সমকালীন গায়কদের মধ্যে সেরা বিবেচিত হন । কন্ঠশিল্পীর পাশাপাশি তিনি একজন চলচিত্র অভিনেতাও ছিলেন । তার প্রথম চলচিত্রের নাম "লাভ মি টেন্ডার" (Love me Tender)। ছবিটি ১৯৫৬ সালের নভেম্বরে মুক্তি পায় । তার ব্যান্ডদলের নাম ছিল - দ্যা ব্লু মুন বয়েজ (The Blue Moon Boys)। সে ব্যান্ডদলের সদস্যসংখ্যা ছিল ৩ জন । তারা হলেন - এলভিস প্রেসলি , স্কটি মুরে , বিল ব্ল্যাক । ১৯৫৮ সালে তিনি বাধ্যতামুলকভাবে সেনাবাহিনীতে নিয়োগপ্রাপ্ত হন । ২ বছর পর তিনি সেনাবাহিনী ছেড়ে আবার তার সংগীত ক্যারিয়ার শুরু করেন কিছু তুমুল জনপ্রিয় গানের মাধ্যমে । তিনি সেসময় কিছু স্টেজে তার কিছু গান গান । এবং তার সে সময়কার গাওয়া গানগুলো বানিজ্যিকভাবে প্রচুর সফলতা পায় । ১৯৬০ এর দশকে তিনি বেশকিছু হলিউড চলচ্চিত্রে অভিনয় করেন । এবং গানের এলব্যাম করে তার ভক্তদের মাতিয়ে রাখেন । ১৯৬৮ সালে তিনি সাত বছর পর আবার স্টেজে গান গেতে শুরু করেন । তার এসময়ের করা ট্যুরগুলোও বানিজ্যিকভাবে সফল হয় এবং সাথে সাথে প্রচুর জনপ্রিয়তাও পায় । ১৯৭৩ সালে এলভিস প্রেসলির স্টেজে করা একটি গান প্রথমবারেরমত স্যাটেলাইট থেকে দেখা হয় । প্রায় ১.৫ বিলিয়ন মানুষ গানটি স্টেজের মাধ্যমে দেখে । তিনি জীবনের শেষদিকে এসে মাদকাসক্ত হয়ে পড়েছিলেন বলে জানা যায় । অনেকেই মাদকাদ্রব্যকেই তার মৃত্যুর কারণ হিসেবে অভিহিত করেন । তিনি ১৯৭৭ সালের ১৬ই আগস্ট হঠাৎ হৃদরোগে আক্রান্ত হয়ে মারা যান।
বিবেকানন্দ
১৮৬৩ সালে কলকাতার এক সম্ভ্রান্ত কায়স্থ পরিবারে স্বামী বিবেকানন্দের জন্ম। তাঁর চিন্তা-চেতনার অন্যতম অনুপ্রেরণা ছিলেন তাঁর যুক্তিবাদী পিতা ও ধর্মপ্রাণা জননী। ছেলেবেলা থেকেই তাঁর মধ্যে আধ্যাত্মপিপাসা ও গভীর ঈশ্বরানুরাগ লক্ষিত হত। ঈশ্বরকে প্রত্যক্ষ করেছেন এমন এক ব্যক্তির সন্ধানে বেরিয়ে তিনি রামকৃষ্ণ পরমহংসের সান্নিধ্যে আসেন এবং পরে তাঁর শিষ্যত্ব গ্রহণ করেন। গুরু শ্রীরামকৃষ্ণ তাঁকে অদ্বৈত বেদান্তের শিক্ষা দেন। তাঁর কাছ থেকেই বিবেকানন্দ শেখেন যে সব ধর্মই সত্য এবং মানুষের সেবাই সর্বোৎকৃষ্ট ঈশ্বরোপাসনা। গুরুর মৃত্যুর পর সন্ন্যাস অবলম্বন করে তিনি সমগ্র ভারতীয় উপমহাদেশ পদব্রজে পর্যটন করেন। পরবর্তীকালে শিকাগো যাত্রা করে ১৮৯৩ সালের বিশ্বধর্ম মহাসভায় হিন্দুধর্মের প্রতিনিধিত্ব করেন। মার্কিন যুক্তরাষ্ট্রের বিভিন্ন ফোরাম, বিশ্ববিদ্যালয় ও সংঘ তাঁর বাগ্মীতায় মুগ্ধ হয়ে বক্তৃতাদানের আমন্ত্রণ জানান। একাধিক সাধারণ ও ব্যক্তিগত সভায় ভাষণ দিয়ে তিনি আমেরিকা, ইংল্যান্ড ও আরও কয়েকটি দেশে বেদান্ত, যোগশাস্ত্র ও হিন্দুধর্মকে সুপরিচিত করে তোলেন। আমেরিকা ও ইংল্যান্ডে তিনি স্থাপন করেন বেদান্ত সোসাইটি। ভারতে প্রত্যাবর্তন করে ১৮৯৩ সালে রামকৃষ্ণ মঠ ও মিশন নামে একটি মানবকল্যাণমূলক আধ্যাত্মিক সংগঠন প্রতিষ্ঠা করেন। স্বামী বিবেকানন্দ ভারতে অন্যতম জাতি-স্রষ্টারূপে পরিগণিত হন। তাঁর শিক্ষা মহাত্মা গান্ধী, জওহরলাল নেহেরু, সুভাষচন্দ্র বসু, অরবিন্দ ঘোষ, সর্বপল্লী রাধাকৃষ্ণন প্রমুখ একাধিক জাতীয় নেতা ও দার্শনিককে প্রভাবিত করেছিল
বিবেকানন্দ ধ্যান করার সময় ১৯০২ সালের ৪ঠা জুলাই রাত ৯টা ১০ মিনিটে দেহ ত্যাগ করেন
মহামতি আলেকজান্ডার
মহামতি আলেকজান্ডার পৃথিবীর ইতিহাসে অন্যতম সফল সামরিক প্রধান। তিনি তৃতীয় আলেকজান্ডার বা মেসিডনের রাজা হিসেবেও পরিচিত। তিনি ছিলেন মেসিডোনিয়ার শাসনকর্তা। মেসিডোনিয়া বর্তমান গ্রীসের অন্তর্গত একটি অঞ্চল। তার পিতা ফিলিপ ছিলেন মেসিডোনিয়ার রাজা। তার মৃত্যুর পূর্বে তিনি পরিচিত পৃথিবীর বেশির ভাগ জয় (টলেমির মানচিত্র অনুযায়ী) করেছিলেন। আলেকজান্ডার তার সামরিক কৌশল ও পদ্ধতির জন্য বিশ্ব বিখ্যাত। তিনি পারস্যে অভিশপ্ত আলেকজান্ডার নামেও পরিচিত, কারণ তিনি পারস্য সাম্রাজ্য জয় করেন এবং এর রাজধানী পারসেপলিস ধ্বংস করেন। তিনি ফারসি ভাষায় "ইস্কান্দর, মধ্য পশ্চিমা স্থানে যুল-কারনাইন, আরবে আল-ইস্কান্দার আল কাবের", উর্দুতে সিকান্দার-এ-আজম, পস্তুতে স্কান্দর, হিব্রুতে "আলেকজান্ডার মোকদন, আরমেনিয়ানয়ে ট্রে-কারনাইয়া"। তার এজাতীয় কিছু নামের অর্থ "দুই শিং বিশিষ্ট" (যুল-কারনাইন, ট্রে-কারনাইয়া), আবার উর্দু ও হিন্দিতে সিকান্দার যার অর্থ পারদর্শি" বা অত্যন্ত পারদর্শি।
ব্রুস লি
ব্রুস ইয়ুন ফান লী (নভেম্বর ২৭, ১৯৪০ - জুলাই ২০, ১৯৭৩) একজন চীনা মার্শাল আর্ট শিল্পী,শিক্ষক,অভিনেতা এবং জিত কুন দো নামক নতুন ধরনের মার্শাল আর্ট ব্যবস্থার প্রতিষ্ঠাতা। তার জন্ম মার্কিন যুক্তরাষ্ট্রের সানফ্রান্সিস্কোতে। তাকে সর্বকালের অন্যতম প্রভাবশালী এবং বিখ্যাত মার্শাল আর্ট শিল্পীদের একজন হিসেবে গণ্য করা হয়। তার মৃত্যু হয় হংকং এ এবং এই মৃত্যু নিয়ে যথেষ্ট বিতর্কের সূত্রপাত হয়।
সুকান্ত ভট্টাচার্য
সুকান্ত ভট্টাচার্য (১৫ই আগস্ট, ১৯২৬ - ১৩ই মে, ১৯৪৭) বাংলা সাহিত্যের মার্কসবাদী ভাবধারায় বিশ্বাসী এবং প্রগতিশীল চেতনার অধিকারী তরুণ কবি। পিতা-নিবারন ভট্টাচার্য, মা-সুনীতি দেবী। ১৯২৬ সালের ১৫ আগস্ট মাতামহের ৪৩, মহিম হালদার স্ট্রীটের বাড়ীতে তার জন্ম।। তাঁর পৈতৃক নিবাস ছিল ফরিদপুর জেলার(বর্তমান গোপালগঞ্জ জেলার কোটালীপাড়া থানার উনশিয়া গ্রামে)। ১৯৪৫ সালে প্রবেশিকা পরীক্ষায় অংশগ্রহণ করে অকৃতকার্য হন। এ সময় ছাত্র আন্দোলন ও বামপন্থী রাজনৈতিক কর্মকাণ্ডে যুক্ত হওয়ায় তাঁর আনুষ্ঠানিক শিক্ষার সমাপ্তি ঘটে।
দ্বিতীয় বিশ্বযুদ্ধ, তেতাল্লিশের মম্বন্তর, ফ্যাসিবাদী আগ্রাসন, সাম্প্রদায়িক দাঙ্গা প্রভৃতির বিরুদ্ধে তিনি কলম ধরেন। ১৯৪৪ সালে তিনি ভারতের কমিউনিস্ট পার্টির সদস্যপদ লাভ করেন। সেই বছর আকাল নামক একটি সংকলনগ্রন্থ তাঁর সম্পাদনায় প্রকাশিত হয়। সুকান্ত কমিউনিস্ট পার্টির পত্রিকা দৈনিক স্বাধীনতার (১৯৪৫) ‘কিশোর সভা’ বিভাগ সম্পাদনা করতেন। মার্কসবাদী চেতনায় আস্থাশীল কবি হিসেবে সুকান্ত কবিতা লিখে বাংলা সাহিত্যে স্বতন্ত্র স্থান করে নেন। তাঁর রচনাবলির মধ্যে বিশেষভাবে উল্লেখযোগ্য হলো: ছাড়পত্র (১৯৪৭), পূর্বাভাস (১৯৫০), মিঠেকড়া (১৯৫১), অভিযান (১৯৫৩), ঘুম নেই (১৯৫৪), হরতাল (১৯৬২), গীতিগুচ্ছ (১৯৬৫) প্রভৃতি। পরবর্তীকালে উভয় বাংলা থেকে সুকান্ত সমগ্র নামে তাঁর রচনাবলি প্রকাশিত হয়। সুকান্ত ফ্যাসিবাদবিরোধী লেখক ও শিল্পিসঙ্ঘের পক্ষে আকাল (১৯৪৪) নামে একটি কাব্যগ্রন্থ সম্পাদনা করেন।
সুকান্তের সাহিত্য-সাধনার মূল ক্ষেত্র ছিল কবিতা। সাধারণ মানুষের জীবনসংগ্রাম, যন্ত্রণা ও বিক্ষোভ তাঁর কবিতার প্রধান বিষয়বস্তু। তাঁর রচনাকর্মে গণমানুষের আশা-আকাঙ্ক্ষার বাণীসহ শোষণহীন এক নতুন সমাজ গড়ার অঙ্গীকার উচ্চারিত হয়েছে। রবীন্দ্রোত্তর বাংলা কবিতার বৈপ্লবিক ভাবধারাটি যাঁদের সৃষ্টিশীল রচনায় সমৃদ্ধ হয়েছে, সুকান্ত তাঁদের অন্যতম। তাঁর কবিতার ছন্দ, ভাষা, রচনাশৈলী এত স্বচ্ছন্দ, বলিষ্ঠ ও নিখুঁত যে, তাঁর বয়সের বিবেচনায় এরূপ রচনা বিস্ময়কর ও অসাধারণ বলে মনে হয়। পার্টি ও সংগঠনের কাজে অত্যধিক পরিশ্রমের ফলে দুরারোগ্য ক্ষয়রোগে আক্রান্ত হয়ে তিনি ১৯৪৭ সালের ১৩ মে কলকাতায় মৃত্যুবরণ করেন।
লেখাটির বিষয়বস্তু(ট্যাগ/কি-ওয়ার্ড): বিখ্যাত, অকালমৃত্যু ;
সর্বশেষ এডিট : ২০ শে নভেম্বর, ২০১১ রাত ৯:০৬
</doc>

<doc>
বিশ্বব্যাপী আলোড়ন সৃষ্টিকারী ভারতীয় লেখিকা অরুন্ধতী রায়। একদিকে সাহিত্যে যেমন তার দৃপ্ত পদচারণা অন্যদিকে রাজনৈতিক সচেতনতা জাগরণেও তার অনবদ্য অবদান। 'দ্য গড অব স্মল থিংস' বইয়ের জন্য তিনি ১৯৯৭ সালে বুকার পুরস্কার পান।
কিন্তু এই পুরস্কার প্রাপ্তির পরবর্তী সময়ে অরুন্ধতী বিশ্বের বিভিন্ন দেশের বিশেষ করে উন্নত দেশ এবং নিজ দেশ ভারতের বিরুদ্ধে খুবই সমালোচনামুখর হয়ে উঠেন। ভারত সরকারের মাওবাদী দমনের 'অপারেশন গ্রিন হান্ট' থেকে শুরু করে সব সাম্রাজ্যবাদী আগ্রাসনের বিরুদ্ধে তিনি সোচ্চার।
এবার করপোরেট আর ধনিক শ্রেণীর বিরুদ্ধে সমালোচনার তীর ছুড়েছেন তিনি। কথা বলেছেন, চলমান ওয়ালস্ট্রিট দখল কর আন্দোলনের পক্ষে দাঁড়িয়েছেন এই সাহিত্যিক-সমালোচক। ডেমোক্রেসি ওয়াচ'কে একটি সাক্ষাৎকারে এই বিষয়টিসহ অপরাপর নানা বিষয় নিয়ে আলোচনা করেছেন। সাক্ষাৎকারটি নিয়েছেন অ্যামি গুডমান।
গুডমান : ন্যায় বিচার প্রতিষ্ঠার জন্য সক্রিয় কর্মী অরুন্ধতী রায়ের সঙ্গে এখন কথা বলব। একজন সক্রিয় কর্মীর বাইরে তিনি একজন লেখিকাও। লিখেছেন, 'দ্য গড অব স্মল থিংস' 'ফিল্ড নোটস অন ডেমোক্রেসি : লিসেনিং টু দ্য গ্রাসহোপার্স' 'অ্যান অর্ডিনারি পারসনস গাইড টু এম্পায়ার' মতো উপন্যাস। তার সর্বশেষ কাজ হলো- 'ওয়াকিং উইথ দ্য কমরেডস'। ভারতের মাওবাদী গেরিলাদের বিরুদ্ধে সেনাবাহিনীর কার্যক্রম এবং গেরিলাদের সঙ্গে অরুন্ধতীর জঙ্গলে সময় কাটানো নিয়েই বইটি লেখা। গেল সপ্তাহেই নিউইয়র্কে আসেন তিনি। আর এসেই প্রথম যে কাজটি করলেন তা হলো, ওয়ালস্ট্রিটে গেলেন আন্দোলন দেখতে। এরপর অনেক বিষয়েই তার সঙ্গে কথা হলো আমার। অনেক বিষয়ের মধ্যে ওয়ালস্ট্রিট দখল আন্দোলন নিয়ে যে কথা হলো..
অরুন্ধতী রায় : আপনি জানেন, ওয়ালস্ট্রিট কেন এত গুরুত্বপূর্ণ হয়ে উঠলো। কারণ, এটা হলো সাম্রাজ্যবাদের প্রাণভোমরা। একে আমরা সাম্রাজ্য হিসেবেই দেখছি। এখান থেকেই পুরো ব্যবস্থার বিরুদ্ধে এই বিরোধিতা গোটা বিশ্বকে নাড়া দিয়েছে। এর কারণে সবাই এর গুরুত্ব এবং গভীরতা অনুধাবন করতে পেরেছে। আমাকে অনেক আশাবাদী করেছে এই আন্দোলন। দেখুন, অনেক দিন পর কিছু রাজনীতিক তৈরি হচ্ছে এবং পুরনো রাজনীতিক এই আচরণে ক্ষুব্ধ। অনেক কিছুই বলার আছে। কিন্তু সবার আগে জনগণকে একটি নির্দিষ্ট লক্ষ্য নিয়ে এগুতে হবে। এভাবেই রাজনীতিক এবং করপোরেটদের ক্ষমতা এবং সম্পদ কুক্ষিগত করে রাখার ব্যবস্থা ভেঙে দিতে হবে। আর এটাই হওয়া উচিত আন্দোলনের মূল উদ্দেশ্য। যেসব দেশ যুক্তরাষ্ট্রকে মডেল মনে করে তাদের বিশ্বাস ভেঙে দিতে হবে। আমি আপনাকে বলতে পারি, ভারতে এখনো অনেক শক্তি আছে যারা ওয়ালস্ট্রিট আন্দোলনের মতো রাজনৈতিক আন্দোলন গড়ে তুলতে সক্ষম। আমি মনে করি, ওয়ালস্ট্রিটের আন্দোলনকারী এবং ভারতের সেন্ট্রাল ইন্ডিয়া ফরেস্ট আদতে একটা বড় পাইপলাইনের মাধ্যমে সংযুক্ত। আর আমি নিজেও সেই পাইপলাইনের একজন।
গুডমান : ওয়ালস্ট্রিট আন্দোলন নিয়ে আপনার কাছে কিছু জানতে চাই। যুক্তরাষ্ট্রের প্রেসিডেন্ট বারাক ওবামাকে কীভাবে মূল্যায়ন করবেন আপনি?
অরুন্ধতী রায় : বারাক ওবামার বিজয়ের পর যারা টুপি খুলে আনন্দ প্রকাশ করেছেন আমি তাদের দলে নই। খুব মনে পড়ছে, যখন কৃষ্ণাঙ্গ মানুষগুলো হোয়াইট হাউজে কৃষ্ণাঙ্গ লোক দেখতে পেয়ে খুশি হয়েছিলেন। তিনি (ওবামা) কী করেছেন তা আপনিও দেখেছেন। এর মাধ্যমে আমি তাকে তিরস্কারই করতে চেয়েছি। তিনি আসলে কী করেছেন? আফগানিস্তানে যুদ্ধের সময়সীমা বাড়িয়ে এখন ঠেলে দিচ্ছেন পাকিস্তানের দিকে। ড্রোন হামলা চালিয়ে প্রতিদিনই মানুষ হত্যা করা হচ্ছে। আমার মনে হয় তিনি নিজেও জানেন না যে তিনি আসলে এই উপমহাদেশে কী করতে চান। তবে ধীরে ধীরে এটা একটা ভয়ঙ্কর অবস্থার দিকে যাচ্ছে।
যুক্তরাষ্ট্রে যা ঘটছে তা দেখে আমি বিপর্যস্ত। যদি বলি, জর্জ বুশ যা করেছেন তা তিনিও করছেন, তাহলে সবাই তাকে ফ্যাসিস্ট বলবে। একজন মানুষ দিনের আলোতে যে কাজ করছেন অন্যদের তা করতে রাতের অন্ধকার লাগে। যুক্তরাষ্ট্রের ডেমোক্রেট এবং রিপাবলিকানের বাইরে কোন বিকল্প নেই। এই অবস্থা ভারতেও, সেখানে কংগ্রেস আর বিজেপি। মানুষ আসলে জিম্মি হয়ে পড়েছে। নির্বাচন কেন্দ্রিক রাজনীতিতে আমাদের ভাবনাগুলো আটকে গেছে। আর তাই এর পক্ষে সুন্দর সুন্দর কথা না চাইলেও আমাদের বলতে হবে। কিন্তু আমি অন্তত বলতে চাই না।
গুডমান : এবার কথা বলা যাক আপনার 'ওয়াকিং উইথ দ্য কমরেডস' বই নিয়ে। আপনি ওই বইয়ে যাদের কমরেডস বলছেন তাদের সঙ্গে আপনার অভিজ্ঞতা কেমন? আসলে তারা কারা?
অরুন্ধতী রায় : ওরা (কমরেডস) মাওবাদী গেরিলা। ভারত সরকারের বিরুদ্ধে লড়াই করতে তারা ভারতের সেন্ট্রাল ফরেস্টে অবস্থান করছেন। ভারত সরকার বাইরেও খনিজ উত্তোলনকারী করপোরেশনের বিরুদ্ধেও তারা লড়ে যাচ্ছে। কারণ এই করপোরেশনগুলো আদিবাসী উচ্ছেদ এবং বনভূমি উজার করছে। 'আসলে কমরেড কারা?' আমার ধারণা প্রশ্নটি নিয়ে আপনি যতটা ভেবেছেন ব্যাপারটা তার চেয়েও জটিল। আমি সেখানে গিয়ে তাদের দেখেছি। তাদের সম্পর্কে আমার কিছুই জানা ছিল না। মাওধারার কমিউনিস্ট পার্টি ?অব ইন্ডিয়া সেই অবতার কেন্দ্রিক হয়েই নিজেদের অবস্থান বজায় রেখেছে। যাদের আমি মাওবাদী বলছি তারা ৯৯ শতাংশই আদিবাসী। আদিবাসীরা কীভাবে এবং কিসের জন্যইবা মাওবাদে উদ্বুদ্ধ হয়েছে তা গুরুত্বপূর্ণ প্রশ্ন। কিন্তু বিষয়টা এখনো অমীমাংসিত বলেই জানি।
গুডমান : 'আদিবাসী' শব্দটা কি একটু পরিষ্কার করবেন?
অরুন্ধতী রায় : আদিবাসী বলতে আসলে ভারতের আদি বাসিন্দাদের বোঝানো হয়েছে। মূলত তারা যারা এই মাটিরই সন্তান। এই মাটির সন্তানদের তাহলে আমরা কি বলতে পারি, উপজাতীয় মানুষ। ভারতে তাদের সংখ্যা একেবারেই নগণ্য নয়। বিভিন্ন উপজাতিতে বিভক্ত প্রায় ১৫ কোটি মানুষের বসবাস এখানে।গুডমান : আদিবাসীদের বিশাল এই জনসংখ্যা যুক্তরাষ্ট্রের মোট জনসংখ্যার অর্ধেক।
অরুন্ধতী রায় : হ্যাঁ, কিন্তু আক্ষরিক অর্থেই তারা প্রায় ধ্বংসের কিনারায় দাঁড়িয়ে। আর ভারতের গণতন্ত্রের সব উপাদানই কমবেশি গোপন ষড়যন্ত্রের মধ্যে আছে। কেন্দ্রীয় বনভূমির ওই জঙ্গল থেকে আসলে খুব কম খবরই বের হয়। গেল বছর তো ভারত সরকার তাদের বিরুদ্ধে 'অপারেশন গ্রিন হান্ট' নামে যুদ্ধই ঘোষণা করে দিয়েছে। যারা খনিজ উত্তোলনকারীদের কাছ থেকে তাদের জমি বাঁচাতে চেয়েছিল তারাই আজ হয়ে গেছে মাওবাদী। সবাইকেই সরকার এখন মাওবাদী বানিয়ে দিয়েছে। এরমধ্যে জঙ্গি, গান্ধীবাদী, স্বাধীনতা আন্দোলনকারী সবাই অন্তর্ভুক্ত।
জঙ্গলে অনেকগুলো আইন জারি আছে। 'অনৈতিক কর্ম প্রতিরোধ আইন' এবং 'ছত্তিশগড় জননিরাপত্তা আইন' এর আওতায় নিরাপত্তা বাহিনী যে কাউকে আটক করতে পারবে কোন প্রকার জবাবদিহিতা ছাড়াই। আর এজন্য কয়েক হাজার মানুষ এখন কারারুদ্ধ। জঙ্গলে ২০ হাজার সেনাবাহিনী মোতায়েন করা হয়েছে। ছত্তিশগড়ের কথাই যদি বলতে হয়, আমি সেখানে যে পথ দিয়েই গিয়েছি, সেখানেই সরকারের সহযোগিতায় গড়ে তোলা হয়েছে পাহাড়াদার পরিষদ। আর এরাই আসলে ধর্ষণ-লুটপাটের সঙ্গে জড়িত। সেখানকার মানুষদের ওপরে আসলে তারা জোর খাটাচ্ছে। এতে করে হয় তারা জঙ্গলেই আশ্রয় নিচ্ছে, নয়ত অন্য কোন রাজ্যে চলে যাচ্ছে। যারা পালিয়ে যাচ্ছে তাদের অনেকেই যোগ দিচ্ছে মাওবাদীদের সঙ্গে। তবে সরকারের মূল উদ্দেশ্য হলো জঙ্গল খালি করা। কারণ ২০০৫ সালে বিভিন্ন খনিজ উত্তোলনকারী কোম্পানির সঙ্গে একশ'রও বেশি চুক্তি সই করেছে ভারত সরকার। এরপর থেকেই শুরু হয়েছে যুদ্ধ।
গুডমান : আমরা কথা বলছি বিখ্যাত ভারতীয় লেখিকা অরুন্ধতী রায়ের সঙ্গে। সমপ্রতি 'ওয়াকিং উইথ দ্য কমরেডস' নামে তার আরও একটি বই বের হয়েছে। তার সঙ্গে সাক্ষাৎকারের বাকি অংশ পরবর্তীতে দেয়া হবে। বাংলানিউজটোয়েন্টিফোরডটকম।
</doc>

<doc>
কক্সবাজারের চকোরিয়া থেকে আরেকটু ভেতরে এক চিলতে এক পাহাড়ি নদীর দেখা মেলে, রাখাইন ভাষায় নদীর নাম হারবাং। এই হারবাং এর নামেই সেখানে গড়ে উঠেছে নদীর পাড় ঘেঁসে ছবির চেয়েও সুন্দর, আর বেশ পুরনো একটি রাখাইন গ্রাম। সেখানে চোখে পড়ে সুশৃঙ্খল সারিবদ্ধ দোতলা কাঠের বাড়ি। কোন কোনটির বয়স আবার ৫০ ছাড়িয়ে গেছে।…
একবার রাখাইন স্টুডেন্টস অর্গানাইজেশন অব বাংলাদেশ (আরএসওবি)-এর সভানেত্রি ক’চিন ঠে ডলির আমন্ত্রণে রাখাইনেদর বর্ষ বরণ উৎসব সাংগ্রাং-এ বেড়াতে যাওয়া হয় ওই গ্রামে। বলাভাল, এই লেখকের কক্সবাজার, বাঁশখালি, চৌফলদণ্ডি ও টেকনাফের সমস্ত রাখাইন পাড়া ঘোরার পূর্ব অভিজ্ঞতা ছিল। কিন্তু হারবাং-এর অভিজ্ঞতা আগের সব অতীতকে ছাপিয়ে যায়।
হারবাং গ্রামে ঢোকার মুখেই একটি ঝুপড়ি চায়ের দোকানে লক্ষ্য করা যায়, এক আমুদে বাঙালি বুড়োর সঙ্গে ডলির অনর্গল রাখাইন ভাষায় সংলাপ।
পরে ডলি জানান, অনেক বছর ধরে হারবাং-এ থাকতে থাকতে অনেক বাঙালি সহজেই রাখাইন ভাষা রপ্ত করেছেন। হারবাং-এর আশেপাশের অনেক বাঙালিই নাকি কাজ চালানোর মতো রাখাইন ভাষা জানেন। তবে দুই জাতির মধ্যে সাধারণ কথাবার্তা হয় চট্টগ্রামের আঞ্চলিক বাংলাতেই।
ডলির বাবা রোগে ভুগে গত হয়েছেন মাত্র। ওর মা ছোট ছোট ছেলেমেয়ে নিয়ে পড়েছেন এক অনিশ্চিত জীবনের মুখে। তিনি দুঃখ করে বলতে থাকেন বছরের পর বছর তাদের শাল – সেগুনের বাগান ও জায়গা-জমি নানান মোকদ্দমা এবং ফন্দি-ফিকিরে স্থানীয় সংখ্যাগুরু বাঙালিদের হাতিয়ে নেওয়ার ইতিকথা।…
ডলিদের বাড়িটি বেশ সুন্দর শক্তপোক্ত কাঠের। মোটা মোটা গাছের গুড়ির ওপর মাচাং করে বিশাল বাড়িটি বসানো। সেখানে যাওয়া-আসার জন্য রয়েছে একাধিক কাঠের সিঁড়ি। বাড়ির উত্তর ও পূর্ব দিকে রয়েছে বেশ চওড়া দুটি ঝুল বারান্দা। সেখানে রাখা ছোট মাপের কয়েকটি বর্মি আরাম কেদারায় গা এলিয়ে বসলে গ্রামের নিত্যদিনের আটপৌরে নানা দৃশ্যপট চোখে পড়ে।
ওই ভ্রমন বেলার এক বিকেলে ডলি তাদের পুরো গ্রামটি ঘুরে দেখান। নিয়ে যান আরএসওবি’র কর্মী, তার আত্নীয়-স্বজন, বন্ধু বান্ধবের বাসায়। জানা গেল, পড়াশুনা, চাকরি-বাকরি ও ব্যবসা-বাণিজ্যে ছেলেদের চেয়ে রাখাইন মেয়েরাই অনেক বেশী এগিয়ে। তাই অধিকাংশ মেয়েদের কথাবার্তায় তেমন কোন জড়তা নেই।
এ বাসা সে বাসা ঘুরে এক সময়ের ঐতিহ্যবাহী রাখাইন তাঁতের অতীত সম্পর্কে জানা যায়। অন্যসব দুর্দশার মত একই পরিনতি হয়েছে রাখাইন তাঁত শিল্পের। প্রায় সব রাখাইন মেয়েই এক সময় কিছু না কিছু তাঁতের কাজ জানতেন। তবে সুতা আর ক্রেতার অভাবে এই শিল্পটি এসে পৌঁছেছে একেবারে বিলুপ্তির শেষ প্রান্তে। তাছাড়া মিলের সস্তা দরের কাপড়ের সঙ্গে রাখাইন তাঁতের কাপড়ও প্রতিযোগিতায় ক্রমেই মার খাচ্ছে।
তবে প্রযুক্তিগতভাবে রাখাইন তাঁত বেশ উন্নত। পার্বত্য চট্টগ্রামের আদিবাসী পাহাড়িদের সরল প্রযুক্তির কোমড়-তাঁতের চেয়ে এর গঠনশৈলি ও বৈশিষ্টে বিস্তর তফাৎ রয়েছে। তাই রাখাইন তাঁতের বয়নে নানা রকম কাপড়ে ফুঁটিয়ে তোলা যায় বাহারি অনেক নকশা; এ সব শিল্প-নৈপুন্যে যেন প্রচ্ছন্ন ইঙ্গিত মেলে হাজার বছরের ঐতিহ্যবাহী এক জনজাতির রাজ্য হারানোর বেদনার্ত অতীত।
একজন রাখাইন মেয়ে এমনই সব তথ্য দিয়ে মাচাং ঘরের নীচের এক খুপড়ির অন্যসব ভাঙাচোরা আসবাবপত্র ও বাতিল মালামালের ভেতর থেকে বের করে দেখান, ব্যবহারের অভাবে তার নিজস্ব দুটি তাঁতের মধ্যে একটিতে এরই মধ্যে ঘুঁনে ধরেছে!
পরে সাংগ্রাং উৎসবে বুদ্ধ পূজা, আনন্দ-হাসি-গান, ছেলেমেয়েদের ঐতিহ্যবাহি পানি খেলা, অবিরাম বরাহ-শামুক-ঝিনুক-কাঁকড়ার মাংস সহযোগে ‘দারা’ নামক কড়া চোলাই খেতে খেতে পৌঁছে যাওয়া হয় অন্য এক অলৌকিক জগতে। রাখাইন এক প্রবাদে নাকি বলা হয়েছে:
    যদি তুমি মদ খাও, তোমার ভেতরে প্রবেশ করবে একজন ছোট মানুষ।
তো ওই সব হট্টোগোলের ভেতর রাখাইন নেত্রীর জনৈক প্রেমপ্রার্থী যুবক ওয়াই মং-এর মদো-প্রলাপও ক্রমেই অস্পষ্ট হয়ে আসে। …
ওই গোধূলি বেলায় আবারো ডলিদের বাসার বারান্দার আরাম কেদারায় হারবাং নদীর দিকে মুখ করে দারা’র বোতল আর ছোট মাপের কাঁচের গ্লাস নিয়ে বসা গেল। পড়ন্ত সূর্যের লাল আভায় নদীর ওপাড়ের রাখাইন গ্রামগুলোতে আগুন লেগেছে বলে ভ্রম হয়।
একটি ছিমছাম ছোট্ট দোতলা বাসা দেখিয়ে ডলির কাছেই জানতে চাওয়া হয়, ওটা কার ঘর? ডলি বলেন, ওটা আমাদেরই এক আত্নীয়র ঘর ছিল। কিন্তু জীবন-যুদ্ধে টিকতে না পেরে সেই আত্নীয় এখন পরিবার-পরিজন নিয়ে পাড়ি জমিয়েছেন বার্মায়। হারবাং ছেড়ে এ রকম অনেকেই বাড়িঘর বিক্রি করে ওপারে চলে যাচ্ছেন। হারবাং-এর অনেক ঘরই এখন প্রায় পরিত্যাক্ত হয়ে পড়েছে। আবার কোন কোন বাড়ি বাঙালিরা কিনে নিয়ে রাখাইন গ্রামের ভেতরেই নিজস্ব বসতি গড়ে তুলেছেন।
শেষ বিকেলের আলোয় ডলির ফর্সা কচিপানা মুখ যেন লাল হয়ে ওঠে। ক্লান্ত গলায় তিনি বলেন, আচ্ছা বিপ্লব দা, আপনি তো অনেক টাকার চাকরি করেন। এ রকম একটা ছোট্ট বাড়ি সস্তায় কিনতে পারেন না? আপনাদের মত অনুভূতিশীল শিক্ষিত মানুষেরা এসব ঘর-বাড়ি কিনলে দেশান্তর হওয়া রাখাইন পরিবারটি অন্তত এই ভেবে নিশ্চিত থাকবে যে, তাদের পূর্ব পুরুষের ভিটেমাটির চিহ্নটুকু অন্তত অবিকল টিকে আছে!
ক্রমেই ডলির কণ্ঠস্বর বিষন্ন হতে থাকে।…
আর কি আশ্চর্য! তখনই মাথার ভেতর ঝলসে ওঠে তথ্য-বাণিজ্যের অনিবার্য এক চিন্তন। এ যেন অস্তিত্ব রক্ষারই এক বিবর্তনীয় রিফ্লেকশন।
সাংগ্রাং-এর পরে গ্রামটিতে আরো সরেজমিন অনুসন্ধান চালিয়ে খোঁজ-খবর নেওয়া হয়, রাখাইনদের ধীর দেশান্তরের আঁতিপাতি। পরে ঢাকায় ফিরে তখনকার কর্মস্থল দৈনিক ভোরের কাগজের সাপ্তাহিক প্রকাশনা ‘অবসর’ এ করা হয় একটি সচিত্র প্রচ্ছদ প্রতিবেদন: ‘রাখাইনরা কেন দেশ ছেড়ে যান?’
সেটি ২০০০ সালের এপ্রিল-মে মাসের কথা। এতে জানান হয়, প্রায় চারশ বছর আগে বার্মার রাখাইন রাজ্যহারা রাখাইন জাতি, যারা এক সময়ে ব্যবসা-বাণিজ্যে কক্সবাজারের বিস্তৃর্ণ এলাকায় ছিল সবচেয়ে অগ্রসর, তারাই এখন বৃহত্তর বাঙালি জনগোষ্ঠির সঙ্গে প্রতিযোগিতায় টিকতে না পেরে অতি ধীরে সপরিবারে একে একে দেশান্তরী হচ্ছেন বার্মায়। আবার কোন কোন পরিবারের একাংশ এপারে রয়ে গেলেও আরেকাংশ ভাগ্যান্বেষনে যাচ্ছেন ওপারে। প্রতিবেদনটিতে নিজস্ব পরিসংখ্যান এবং একাধিক সাক্ষাৎকার তুলে ধরে জানান হয়, এই নিরব দেশত্যাগের নিষ্ঠুর বাস্তব সব তথ্য।
জানা মতে, সে সময় কোন গণমাধ্যমে এ বিষয়ে প্রকাশিত সেটিই ছিল প্রথম প্রতিবেদন। তাই তখন এর ধাক্কাও ছিল ব্যপক।
প্রতিবেদনটি প্রকাশের পর পরই রাখাইনদের মধ্যেই এর ব্যপক মিশ্র প্রতিক্রিয়া ঘটে। কক্সবাজারের সাংবাদিক বন্ধুরাও পক্ষে-বিপক্ষে নিজ নিজ মতামত ব্যক্ত করেন। এই নিয়ে ‘অবসর’ এর পরবর্তী সংখ্যাতেও চলে তীব্র বাদানুবাদ।
তখনকার একমাত্র বেসরকারি টেলিভিশন চ্যানেল একুশে টেলিভিশনের একজন বিশেষ প্রতিনিধি টেলিফোনে এই প্রতিবেদককে বলেন, রাখাইনদের নিয়ে নাকি একটি আজগুবি প্রতিবেদন ফাঁদা হয়েছে! তিনি নিজেই এক সপ্তাহ আগে কক্সবাজার সদরে বেড়াতে গিয়ে একটি রাখাইন পরিবারের সঙ্গে কথা বলে জেনেছেন, ওই প্রতিবেদনটি নাকি আদৌ সত্য নয়। পুরোটিই নাকি আগাগোড়া কাল্পনিক, ভিত্তিহীন ও সত্য বিবর্জিত।
চিন্তন যেখানে উগ্র জাত্যাভিমান জনিত অহং, ফর্মূলা সর্বস্ব কেতাবী বিদ্যা, আর দৃষ্টিসুখের মোহে বৃত্তাবদ্ধ, যুক্তি সেখানে নিস্ফল; সত্য সেখানে দূরাগত মাত্র। …
পেশাগত কাজে বহুবছর ভাষাগত সংখ্যালঘু আদিবাসী অধ্যুষিত অঞ্চলে ঘোরার দীর্ঘ বাস্তব অভিজ্ঞতা থেকে বলা যেত অনেক কথাই। কিন্তু এর জবাবে বলা হয়নি কিছুই ।…
</doc>

<doc>
সংযুক্ত: খসড়া লেখায় ক’চিন ঠে ডলির প্রাসঙ্গিক মন্তব্য:
বর্তমান দুনিয়ায় জ্বালানি সম্পদের রাজনীতি একেবারেই নতুন কিছু না। গত শতকের শেষ পঞ্চাশ বছরের নয়া ঔপনিবেশিক পশ্চিমা সাম্রাজ্যবাদী রাজনীতির মূল লক্ষ্যবস্তুই ‘জ্বালানি সম্পদ’। আধুনিক পশ্চিমা সভ্যতা জ্বালানি নির্ভর সভ্যতা, তেল-গ্যাস-কয়লা ছাড়া এখন পর্যন্ত এই সভ্যতা টিকে থাকার রাস্তা তৈরি করতে পারেনাই। এই সভ্যতার কেন্দ্রভূমি ইউরোপ আমেরিকার বিলাসবহুল ভোগবাদী জীবনাচার নির্ভর করে তাবৎ দুনিয়ার জ্বালানি সম্পদের উপর কর্তৃত্ব টিকিয়ে রাখার উপর। জ্বালানি সম্পদের উপর কর্তৃত্ব হারিয়ে ফেলা মানে এই সভ্যতার দৈনন্দিন জীবনযাপনই হুমকির মুখে পরে যাওয়া। জ্বালানি সম্পদের রাজনীতি তাই এই মুহুর্তে দুনিয়ার সবচেয়ে জরুরি রাজনীতি। গত শতাব্দির একেবারে শুরুর দিকেই মধ্যপ্রাচ্যের বিভিন্ন অঞ্চলে বিপূল পরিমাণ তেল এবং অন্যান্য জ্বালানি সম্পদের খোজ পাওয়ার সময় থেকেই অধিকাংশ জ্বালানি সম্পদের উপর মার্কিন যুক্তরাষ্ট্র এবং তার দোসরদের কর্পোরেট এবং রাজনৈতিক আধিপত্ব ও কর্তৃত্ব বহাল আছে, বহাল আছে মধ্য এশিয়া এবং দক্ষিন আমেরিকার বিভিন্ন জ্বালানি সম্পদের ক্ষেত্রগুলোর উপরও। কিন্তু তাতেই পশ্চিমা সভ্যতার কর্পোরেট লোভ আর ভোগবাদের তাবৎ চাহিদা পুরণ হয় কি? এই প্রশ্নের উত্তর খুঁজতে বিগত শতকের একেবারে শেষের বছরে সেই ১৯৯৯ সালে তৎকালিন মার্কিন ভাইস প্রেসিডেন্ট ডিক চেনি’র একখানা বক্তব্য তুলে ধরতে চাই। সেই বছর আয়োজিত ইনস্টিটিউট অফ পেট্রোলিয়ামের এক ভোজসভায় চেনি বক্তব্য রাখেন যে -
“বিভিন্ন হিসাবে জানা গেছে যে সারা বিশ্বে তেলের চাহিদা আগত বছর গুলোতে প্রতি বছর শতকরা দুই শতাংশ করে বারবে এবং এর বিপরীতে তেলের রিজার্ভগুলো থেকে উৎপাদন কমতে থাকবে প্রতিবছর শতকরা ৩ শতাংশ হারে। অর্থাৎ, আগামী ২০১০ সালে আমাদের দরকার হবে বর্তমানের চেয়ে ৫০ মিলিয়ন বেরেল বেশি তেল, প্রতিদিন। এই তেল কোথা থেকে আসবে?......দুনিয়ার অনেক জায়গাতেই তেল আছে বটে, তারপরও পৃথিবীর দুই তৃতিয়াংশ তেলের মজুদ এবং সবচেয়ে কমদামি তেলের উৎস মধ্যপ্রাচ্যই এই মুহুর্তে সবচেয়ে আরাধ্য। যদিও তেল কোম্পানিগুলো মধ্যপ্রাচ্যে আরো বেশি অংশিদারিত্ব চাচ্ছে, কিন্তু অগ্রগতি অত্যন্ত ধির”।
উল্লেখ্য, মার্কিন যুক্তরাষ্ট্রের এই সাবেক ভাইস প্রেসিডেন্ট ছিলেন বিশ্বের অন্যতম ক্ষমতাধর জ্বালানি কর্পোরেশন হালিবার্টনের সিইও। ডিক চেনি এরপরে তেল কর্পোরেশনগুলোকে আরো বেশি রাজনীতিতে অংশগ্রহণ করতে উৎসাহ দেন। সেই উৎসাহের ফলাফল কি হয়েছে তা ইতিহাসই বলে দেয়। বিগত দশকের পুরো সময় জুরেই ইরাক এবং আফগানিস্তানে মার্কিন এবং সহচর রাষ্ট্রসমূহের রাজনৈতিক আগ্রাসনের পেছনে সন্ত্রাসের জুজু যতই দেখাক না কেনো পশ্চিমা প্রোপাগান্ডা মেশিন, মূল লক্ষ্য যে ছিল এইসব রাষ্ট্রের জ্বালানি সম্পদের উপর পরিপূর্ণ কর্তৃত্ব প্রতিষ্ঠা সেইটা এখন কম বেশি সবার কাছেই পরিস্কার। লিবিয়ার জ্বালানি সম্পদএর ভাগ্যেও হয়তো একি পরিণতি অপেক্ষা করছে।
সাম্প্রতিক কালে জ্বালানি সম্পদের রাজনীতি গুরুত্বপূর্ণ হয়ে উঠেছে বাংলাদেশে। কৃষি নির্ভর বাংলাদেশে বিপূল পরিমান গ্যাস, কয়লা এবং সম্ভাব্য তেলের মজুদের কারণেই বেশ কিছুদিন ধরেই জ্বালানি সম্পদ নিয়া পশ্চিমা বহুজাতিক আগ্রাসনের শিকার হচ্ছে বাংলাদেশ। আর এই পশ্চিমা আগ্রসনের দালালি করছে পূজিবাদী উপনিবেশের তল্পিবাহক ক্ষমতাসীন রাজনৈতিক শ্রেনীগুলো। ধিরে ধিরে হলেও এই আগ্রাসনের বিষয়ে সচেতন হচ্ছে বাংলাদেশের সাধারণ জনগণ। দেশের জ্বালানি সম্পদ পশ্চিমা প্রভুদের উপহার দিতে সদা ব্যতিব্যস্ত ক্ষমতাসীন রাজনৈতিক শ্রেনীগুলোর একেবারে বিপরীত অবস্থান দিনে দিনে পরিস্কার হচ্ছে দেশের খেটে খাওয়া সাধারণ জনগন এবং শিক্ষিত মধ্যবিত্ত্ব তরুন সমাজের মাঝে। জাতীয় সম্পদ রক্ষার স্বার্থে তৈরি হচ্ছে নানান ঐক্যবদ্ধ প্লাটফর্ম। সরকারী গোপনিয়তা, মিথ্যাচার, মূলধারার গণমাধ্যমের শত্রুসূলভ আচরণ ইত্যাদির পরেও ক্রমেই শক্তিশালী হচ্ছে বাংলাদেশের জ্বালানি সম্পদের উপর জনগণের মালিকানা প্রতিষ্ঠার রাজনীতি। রূখে দেয়া গেছে বিবিয়ানা গ্যাস ক্ষেত্র থেকে গ্যাস পাচার, ফুলবাড়ির কয়লা লুট। ফুলবাড়িতে খেটে খাওয়া গনমানুষ জীবন দিয়েছে, নেত্রকোনার গামছা বিক্রেতা বলছেন, ‘সরকাররে ভোট দিছি, দেশ দেই নাই’, সুনামগঞ্জের কৃষক হাতের কাস্তে বাগিয়ে হুংকার দিচ্ছেন, ‘গ্যাস নিতে কে আইবো? হাসিনা খালেদা বুঝিনা, যেই আইবো কল্লা নামায়া ফালামু’। ব্লগ, ফেসবুক নানান সোস্যাল মিডিয়ায় ক্রমেই শক্তিশালী হয়ে ওঠা বিকল্প মিডিয়া জগতে তরুনরা স্লোগান দিচ্ছে ‘আমার মাটি আমার মা, নাইজেরিয়া হবেনা’, রাজপথে স্লোগান উঠছে, ‘রক্ত দেবো, জীবন দেবো, তেল গ্যাস দেবোনা’। জ্বালানি সম্পদের উপর পশ্চিমা আধিপত্ববাদী রাজনীতির বিপরীতে বাংলাদেশের সাধারণ জনগণের এই ক্রমেই জেগে ওঠা আশা জাগানিয়া বটে, তবে এই রাজনীতির চরিত্র, এই রাজনৈতিক লড়াইয়ে আমাদের পক্ষ, বিপক্ষ এবং লক্ষ্য বুঝে নেয়া দরকার আছে। ডিক চেনিরা নিজেদের পক্ষ, বিপক্ষ এবং লক্ষ্য বিষয়ে শতভাগ সচেতন আছে। আমরা আছি কি?
আমাদের ভোটে নির্বাচিত প্রতিনিধিরাই দল মত নির্বিশেষে কেনো পশ্চিমা কর্পোরেট আগ্রাসনের দালালি করতে নামছে, দেশের আপামর জনসাধারণের স্বার্থের বিপরীতে অবস্থান নিচ্ছে, কেনোই বা দেশের জাতীয় সম্পদ রক্ষায় মূল ধারার বড় রাজনৈতিক দলগুলোর অবস্থান জনস্বার্থ বিরোধী তার পরিস্কার এবং চুলচেরা বিশ্লেষন করা দরকার। তা না করা গেলে বর্তমান নয়া ঔপনিবেশিক ক্ষমতাকাঠামোয় বাংলাদেশের মতো তৃতীয় বিশ্বের রাষ্ট্রের জনগণ আর এই রাষ্ট্রের শাসক শ্রেণীর চরিত্রগত পার্থক্য বুঝা আর সেইসাথে শত্রু মিত্র নির্নয় করা, এবং সবশেষে জনস্বার্থের পক্ষ নির্ধারণ করা সম্ভব হবেনা, সফল হবেনা জনস্বার্থের এই রাজনৈতিক লড়াইও।
জ্বালানি সম্পদের পশ্চিমা রাজনীতির ঔপনিবেশিক চরিত্রঃ
বাঙলায় ঔপনিবেশিক শাসনের শুরুর ভাগে দেশীয় শাসক শ্রেণীর কাছ থেকে নানান বানিজ্যিক সুবিধা আদায় করে নেয়ার চেষ্টা করতো পশ্চিমা ঔপনিবেশিক কোম্পানিগুলো। কোন কোন নওয়াব এমনকি তোষামদিতে খুশি হয়ে বিনা করে বানিজ্য করারও সুযোগ করে দেন পশ্চিমা বেনিয়াদের। আর এইসব অন্যায় সুযোগ সুবিধা পেয়ে একদিকে যেমন বানিজ্যের নামে তারা চালিয়েছে লুটপাট অন্যদিকে ক্ষতিগ্রস্থ হয়েছে দেশীয় বনিকশ্রেণী এবং জাতীয় অর্থনীতি। দেশীয় যেই শাসকরা এধরণের অন্যায় সুযোগ সুবিধা দিতে রাজি হন নাই এবং বাঙলার ব্যাবসা ক্ষেত্রে তাদের অবৈধ কর্তৃত্ব মেনে নেন নাই তাদের সাথেই লড়াই হয়েছে পশ্চিমা বেনিয়াদের। সিরাজ উদ্দৌলার সাথে ব্রিটিশ ইস্ট ইন্ডিয়া কোম্পানির মরণপন যুদ্ধ এই ধরণের বানিজ্য কর্তৃত্ব কেন্দ্র করেই। পলাশির যুদ্ধে সিরাজউদ্দৌলার পরাজয়ের পর মিরজাফরের কাছ থেকে যাবতিয় বানিজ্যিক সুযোগ সুবিধা এবং বিপূল পরিমান টাকা উপহার এবং কোলকাতা যুদ্ধের ক্ষতিপূরণ হিসাবে বাগিয়ে নেয় ব্রিটিশ ইস্ট ইন্ডিয়া কোম্পানি। কোলকাতা যুদ্ধের ক্ষতিপুরণের পরিমান জানা যায় ১৭ কোটি ৭০ লক্ষ টাকা। এতসব অন্যায় বানিজ্য সুবিধা নিয়ে বাঙলার শাসন ক্ষমতা দখল করতে সময় লাগেনাই ব্রিটিশ ইস্ট ইন্ডিয়া কোম্পানির, ১৭৬৪তে পেয়ে যায় বাঙলার দেওয়ানী। কর দেওয়া না, বরং এবার তাদের কর তুলে নেয়ার পালা। ঔপনিবেশিক শাসনের চরিত্রই লুটেরা, কম সময়ে অধিক লাভ তুলে নেয়ার ব্যাবসাই এই শাসনের আসল লক্ষ্য। প্রায় ৫ গুন কর বারিয়ে আর ধানের জমিতে জোর করে কৃষকদের দিয়ে আফিম চাষ করিয়ে ৭৬এর মন্বন্তর তৈরি করেছিল আধুনিক পশ্চিমের প্রতিনিধী ইস্ট ইন্ডিয়া কোম্পানি। বাঙলার ১ কোটি জনগণ সেই দুর্ভিক্ষে না খেতে পেরে মৃত্যুবরণ করেছিল, যা ছিল পুরো বাঙলার মোট জনসংখ্যার ৩ ভাগের ১ ভাগ।
প্রায় আড়াইশ বছর আগের ঔপনিবেশিক লুটপাটের এই কাহিনী স্মরণ করলাম সাম্প্রতিক কিছু খবরাখবরকে মাথায় রেখেই। একবিংশ শতকে দাঁড়িয়ে আমাদের এখন বিহবল হয়ে দেখতে হচ্ছে পশ্চিমা বহুজাতিক জ্বালানি কর্পোরেট সংস্থাগুলো স্বাধীন বাংলাদেশে কর অবকাশ সুবিধা ভোগ করছে। মার্কিন কোম্পানি শেভরন এমনকি আগ্রিম আয়কর অবকাশ সুবিধা পাচ্ছে, গাড়ি ছাড়া অন্য কোন কিছু আমদানির জন্যে ৩ শতাংশ হারে কোন অগ্রিম আয়কর দিতে হচ্ছেনা তাদের। শুধু শেভরনই না, কর অবকাশ সুবিধা পাচ্ছে কম বেশি সবগুলো জ্বালানি কর্পোরেট সংস্থাই, পাচ্ছেনা শুধু নিজের দেশের কোম্পানি বাপেক্স। এদের হয়ে কর পরিশোধ করছে খোদ পেট্রোবাংলা। ২০০৯ সালে শেভরণের পক্ষ হয়ে ২০০ কোটি টাকার বেশি কর পরিশোধ করেছে পেট্রোবাংলা। কর অবকাশ সুবিধা গ্রহণের মাধ্যমে প্রতিবছর ৩০০ কোটি টাকারও বেশি পেট্রোবাংলার কাছ থেকে তুলে নিচ্ছে বহুজাতিক কোম্পানিগুলো। আর এই সবই সম্ভব হচ্ছে সাম্প্রতিক পিএসসি চুক্তিগুলোর মাধ্যমে। অংশিদারিত্ব চুক্তি না বলে এইসব চুক্তিকে ঔপনিবেশিক গোলামি চুক্তি বললে খুব বেশি ভুল হবে কি?
হিসাব, পরিসংখ্যান ইত্যাদি দিতে গেলে অনেককিছুই দেয়া যায়। এও বলা যায় যে, যেখানে বাপেক্স গ্যাস তুলে পেট্রোবাংলার কাছে বিক্রি করছে ২৫টাকা দরে সেখানে বিদেশী কোম্পানি গুলো গ্যাস তুলে বিক্রি করছে ২১০টাকা দরে। এ হিসাব মতে বিগত ৭ বছরে ১৬ হাজার কোটি টাকা শ্রেফ পাচার হয়ে গেছে দেশের বাইরে। তারপরেও বাংলাদেশের শাসক শ্রেনীর কাছে বিদেশী কর্পোরেট কোম্পানিগুলোই বেশি প্রিয়। কেনো?
পিএসসি চুক্তিগুলো অনুযায়ী উৎপাদন খরচ তুলে নেয় বিদেশী কোম্পানিগুলো, আর এই উৎপাদন খরচের নাই কোন গাছ পাথর, একের পর এক সংশোধনিতে তা বারতেই থাকে। এমনকি উৎপাদন খরচ তুলতে তুলতে সব গ্যাস খরচ করে ফেলার মতো ঘটনাও ঘটিয়েছে কেয়ার্ন এনার্জি। মাগুরাছড়ায় অক্সিডেন্টাল ১ কোটি ৮৮ লাখ ডলারের হিসাব দিয়ে বারবার সংশোধনের মাধ্যমে শেষ পর্যন্ত উৎপাদন খরচ বাবদ আদায় করে নেয় ৪ কোটি ৯১ লাখ ৪০ হাজার ডলার। মাগুরাছড়ায় ভয়াবহ দুর্ঘটনা ঘটিয়েও এদের কোন ক্ষতিপূরণ দিতে হয়না, মন্ত্রীকে একটা গাড়ি দিলেই সবকিছু চুকে যায়। এই মন্ত্রীদের কাছে বিদেশী কোম্পানিগুলোই প্রিয়, জনস্বার্থ গোল্লায় যাক। এরা বলে বাংলাদেশের নাকি টাকা নাই, বাপেক্সের নাকি যোগ্যতা নাই। অথচ বাঙ্গুরায় সাব কন্ট্রাক্টর হিসাবে মাত্র ৫৩ লাখ টাকা খরচে কূপ খনন করে দিয়েছে বাপেক্স, আর মূল দায়িত্বে থাকা তাল্লো উৎপাদন খরচের ভেতরে এই খননের জন্যেই খরচ দেখিয়েছে ৭ কোটি ৭০ লাখ টাকা। তারপরও আমাদের সরকারগুলোর কাছে বিদেশী কোম্পানিগুলোই অগ্রাধিকার পায়, পাচ্ছে। কেনো?
এইসব কেনোর উত্তর খুজতে হলে আমাদের অবশ্যই জ্বালানী সম্পদের উপর সাম্রাজ্যবাদী আগ্রাসনের ঔপনিবেশিক চরিত্র বুঝতে হবে, সেইসাথে বুঝতে হবে বাংলাদেশের শাসক শ্রেনীর নয়া উপনিবেশের কড়ি-বর্গা চরিত্র।
আজকের ইউরোপিয় সভ্যতা, এর শিল্পন্নত নগর, ভোগবাদী বিলাশবহুল জীবন এইসবই গড়ে উঠেছে উপনিবেশকে কেন্দ্র করে। পূজিবাদ আর উপনিবেশ হাত ধরাধরি করে বড় হয়েছে, বেরে উঠেছে পশ্চিমা সভ্যতা। উপনিবেশ মোটামুটি তিন দিক দিয়ে পশ্চিমা শিল্প বিপ্লবে প্রত্যক্ষ ভুমিকা রেখেছে –
১। উপনিবেশ থেকে উপনিবেশক পেয়েছে কাঁচামাল।
২। উপনিবেশ থেকে উপনিবেশক পেয়েছে সস্তা শ্রম।
৩। উপনিবেশগুলোতে উপনিবেশক পেয়েছে নিজেদের প্রক্রিয়াজাত পণ্যের বাজার।
পশ্চিমা প্রথম দুনিয়ার সাথে বাংলাদেশের মতো তথাকথিত তৃতীয় দুনিয়ার রাষ্ট্রগুলোর অর্থনৈতিক সম্পর্ক এখন পর্যন্ত এই কাঠামো ঘিরেই আবর্তিত হচ্ছে। এক কালে মশলা আর মসলিন কাপড়ে ধনী বাংলাদেশকে গোলাম বানিয়ে সম্পদের পাহাড় গড়ে তুলেছে ব্রিটিশ উপনিবেশ। শুরুতে দেশীয় মশলা শিল্পের উপরে কর্তৃত্ব প্রতিষ্ঠা, দেশীয় পোষাক শিল্প ধ্বংস করে দেয়া, তারপরে বিরাট লাভের আফিম ব্যবসার জন্যে জোর করে আমাদের মাটি আর কৃষকের স্বস্তা শ্রম ব্যবহার করা, ইউরোপের শিল্প বিকাশের জন্যে দরকারি কাঁচামাল ‘নীল’ আমাদের মাটিতে আমাদের কৃষকদের দিয়ে চাষ করিয়ে নেয়া এবং সবশেষে নিজেদের উৎপাদিত পণ্যের বাজার হিসাবে আমাদের দেশকেই ব্যবহার করে ব্রিটিশরা দুনিয়ার সর্বশ্রেষ্ঠ শক্তিতে পরিণত হতে পেরেছিল। আমাদের রক্ত চুষেই ব্রিটিশ সাম্রাজ্য বেরে উঠেছিল, আমাদের রক্ত চুষেই মার্কিন সাম্রাজ্যবাদের টিকে থাকতে হবে। আর তাই আমার দেশের খনিজ সম্পদ আমার দেশের শ্রমিকদের দিয়ে স্বস্তায় তুলে নিয়ে বিপূল পরিমান লাভে আবার আমার দেশের বাজারেই তা বিক্রি করছে শেভরন, তাল্লো, অক্সিডেন্টালএর মতো নয়া ইস্ট ইন্ডিয়া কোম্পানিগুলো। আর সেই কাতারে যুক্ত হয়ে আরো বড় ধরণের লুটপাটের পায়তারা করছে কনকো ফিলিপস, এশিয়া এনার্জির মতো কোম্পানিগুলো। আর এদের যাবতিয় লুটপাটে সামান্য ভাগের বিনিময়ে জনগণের স্বার্থকে জলাঞ্জলি দিতে উঠেপরে লেগেছে আমাদের তথাকথিত গণতান্ত্রিক শাসক শ্রেনী। পশ্চিমা লুটপাটের সহযোগী এই নয়া মিরজাফর শ্রেণীর চরিত্র আমাদের উদঘাটন করতে হবে, বুঝে নিতে হবে নয়া উপনিবেশের সাথে এর খায় খাতিরের পেছনের কাহিনী।
নয়া উপনিবেশের কড়ি-বর্গাঃ
বাংলাদেশের যেইসব রাজনীতিবিদ আর আমলা শ্রেণী আজকে জাতীয় স্বার্থের তোয়াক্কা না করে, দেশের সাধারণ জনগণের লাভ লোকসানের হিসাব না করে জাতীয় সম্পদ লুটপাট হতে দিচ্ছেন, দেশের টাকা বিদেশে পাচার হতে দিচ্ছেন, আর যেইসব বুদ্ধিজীবী শ্রেণী এইসব লুটপাটকে বৈধ করার জন্যে ‘বাংলাদেশের জন্যে নিজে নিজে গ্যাস তোলা লাভজনক না’, ‘সমুদ্রের গ্যাস তোলা আর উড়জাহাজ তৈরি করা একই রকম’ ইত্যাদি ডিসকোর্স তৈরি করার চেষ্টা করছেন, এদেরকে মেইনস্ট্রিম মিডিয়াতে খুব বেশি কড়া সমালোচনার মুখোমুখি না হতে হলেও পথে ঘাটে, ব্লগে, ফেসবুকে তরুন প্রজন্ম নানান ব্লগ পোস্ট, স্ট্যাটাস আর পোস্টারে এদের গালি দিচ্ছে ‘দালাল’ , ‘কমিশনভোগী’ ইত্যাদি বলে। এই ‘দালাল’ শব্দটা কি শুধুই গালি? এর কি কোন তাত্ত্বিক অবস্থান নাই? আছে বৈকি। বাংলাদেশের জ্বালানি উপদেষ্টা তৌফিক ইলাহী কেনো মার্কিন মরিয়ার্টির নির্দেশ মোতাবেক কনকো ফিলিপসএর হাতে সমুদ্রের গ্যাস তুলে দেন, ম তামিমএর মতো বুদ্ধিজীবী কেনো কনকো ফিলিপস এর সাথে পিএসসি চুক্তির পক্ষে সাফাই গেয়ে প্রথম আলোয় লেখেন, আর সরকারদলীয় পাতি নেতারাও কেনো “সমুদ্রের গ্যাস ফেলে রেখে লাভ কি? ফেলে রাখলে তো পঁচে নষ্ট হবে” জাতীয় অলিক রূপকথা শোনান সেইটা বুঝার জন্যে এই ‘দালাল’ শব্দের ঐতিহাসিক এবং তাত্ত্বিক গুরুত্ব বুঝতে হবে।
‘নয়া উপনিবেশ’ শব্দটার প্রথম ব্যবহার করেন স্বাধীন ঘানার প্রথম প্রেসিডেন্ট কাওমে নক্রুমা। নক্রুমা তার নিও কলোনিয়ালিজমঃ দা লাস্ট স্টেজ অব ইম্পেরিয়ালিজম (১৯৬৫) পুস্তকে স্বাধীন ঘানার উপর প্রাক ঔপনিবেশিক শক্তিগুলার ক্ষমতার বলয় এবং কর্তৃত্ব করার প্রক্রিয়াগুলা আলোচনা করেন। তিনি দাবি করেন যে খাতা কলমে স্বাধীনতা অর্জন করার পরও বিভিন্ন আর্থ সামাজিক প্রতিষ্ঠান এবং সাংস্কৃতিক সংস্থার মাধ্যমে প্রাক ঔপনিবেশিক শক্তিগুলা ঘানার উপর কর্তৃত্ব বহাল রাখতে সচেষ্ট ছিল। নক্রুমা এই পদ্ধতির নাম দেন ‘নয়া উপনিবেশ’। নয়া উপনিবেশের অস্তিত্ব সম্পর্কে সচেতনতা সত্ত্বেও এর ক্ষমতা সম্বন্ধে নক্রুমার পুরা ধারণা ছিলনা, ছিলনা এর কর্মপদ্ধতি এবং খোদ ঘানার ভেতরেই এর দালাল শ্রেণী এবং দালালির কলকব্জা সম্বন্ধে। ফলস্বরূপ এই পুস্তক প্রকাশিত হওয়ার মাত্র ১ বছর পরই ১৯৬৬ সালে সিআইএর মদদে এক সামরিক অভ্যুত্থানে ক্ষমতাচ্যুত এবং দেশান্তরি হন। ব্রিটিশ উপনিবেশ বিরোধী ঘানার স্বাধীনতা সংগ্রামের মহান নেতা নক্রুমা মৃত্যুবরণ করেন বিদেশের মাটিতে।
তবে নক্রুমারই সমসাময়িক, ফরাসি উপনিবেশ মার্টিনিকে জন্ম নেয়া এবং আলজেরিয়ার ফরাসি উপনিবেশ বিরোধী মুক্তি সংগ্রামের বিপ্লবী বুদ্ধিজীবী ফ্রাঞ্জ ফানো নয়া উপনিবেশ এবং এর দেশীয় দালাল শ্রেণীর চরিত্র উদঘাটন করেন খোলামেলা ভাবে, সেইসাথে উপনিবেশ থেকে খাতা কলমে স্বাধীন হওয়া রাষ্ট্রগুলোর রাজনৈতিক ভবিষ্যত সম্বন্ধে কিছু ভবিষ্যতবানী করেন। বাংলাদেশের বর্তমান সময়কার ‘দালাল’ শ্রেণীর চরিত্র ভালোভাবে বুঝতে গেলে এবং বাংলাদেশের সাম্প্রতিক দুরবস্থা বুঝতে গেলে ফ্রাঞ্জ ফানোর এইসব বিশ্লেষন আর ভবিষ্যতবানীর কোন বিকল্প নাই। বাংলাদেশের বর্তমান ক্ষমতাসীন রাজনৈতিক দল, আমলা শ্রেণী এবং তাদের দোসর বুদ্ধিজীবী শ্রেণীর কাজ কারবারগুলা ঠিক সেইরকমই, যেইরকম ভবিষ্যতবানী করে গেছেন ফানো তার ‘রেচেড অফ দা আর্থ’ পুস্তকে, আজ থেকে প্রায় ৫০ বছর আগে। এই পুস্তকটির ‘জগতের লাঞ্চিত-ভাগ্যাহত’ নামের একটি পুরনো এবং ‘জগতের লাঞ্চিত’ নামের একটি নতুন বাংলা সংস্করণ পাওয়া যায়, সবাইকে পড়ে দেখার আনুরোধ রইল।
ফানো তার রেচেড অফ দি আর্থ পুস্তকে উপনিবেশ থেকে খাতা কলমে স্বাধীনতাপ্রাপ্ত রাষ্ট্রের ক্ষমতাসীন শাসক শ্রেণীকে অভিহিত করেন ‘জাতীয় বুর্জোয়া’ নামে। ফানো’র এই জাতীয় বুর্জোয়া আর মার্ক্সিয় পাঠের জাতীয় বুর্জয়ায় উল্লেখযোগ্য পার্থক্য আছে। মার্ক্সিয় তত্ত্বে আলোচিত জাতীয় বুর্জোয়া শ্রেণী মূলত জাতীয় পূজি, জাতীয় শিল্পায়ন এবং জাতীয় অর্থনীতির বিকাশে নেতৃত্ব প্রদানকারী শ্রেণী। পূজিবাদী দুনিয়ায় এরাই রাষ্ট্রের ক্ষমতাসীন শাসক গোষ্ঠি, গণতান্ত্রিক বিপ্লবের নায়ক কিন্তু সমাজতান্ত্রিক বিপ্লবের ভিলেন। কিন্তু মার্ক্সিয় পাঠে উপনিবেশক রাষ্ট্রের জাতীয় বুর্জোয়া এবং উপনিবেশিত রাষ্ট্রের জাতীয় বুর্জোয়ার কোন পার্থক্য নির্নয় করা হয় নাই। এই পার্থক্যটা করেছেন ফ্রাঞ্জ ফানো। উপনিবেশিত রাষ্ট্র এবং উপনিবেশ থেকে স্বাধীন হওয়া নয়া উপনিবেশের কর্তৃত্বের মুঠোয় থাকা রাষ্ট্রগুলোর নেতৃস্থানীয় জাতীয় বুর্জোয়াদের চরিত্র উপনিবেশক রাষ্ট্রগুলোর জাতীয় বুর্জোয়ার চেয়ে বহু দিক থেকেই ভিন্ন, এমনকি কিছু কিছু ক্ষেত্রে পুরাপুরি বিপরীত। অবশ্য এই ভিন্নতা এবং বৈপরিত্ব এই দুই জাতীয় বুর্জোয়ার মধ্যকার নয়া ঔপনিবেশিক ক্ষমতাকাঠামোর অন্তর্গত সম্পর্কের কারনেই, এই সম্পর্ক পারস্পরিক সহযোগিতা ও বন্ধুত্বের, সমস্বার্থের।
ফানো দাবি করেন যে, পশ্চিমা উপনিবেশক রাষ্ট্রের জাতীয় বুর্জোয়াদের মতো উপনিবেশ থেকে স্বাধীনতা প্রাপ্ত এইসব রাষ্ট্রের জাতীয় বুর্জোয়ারা উৎপাদনশীল অর্থনীতির নেতৃত্ব দেয় না। জাতীয় শিল্পায়নের বদলে এদের মূল ব্যাবসা হলো ঠিকাদারি, কমিশন এজেন্সি, মধ্যসত্বভোগী এক কথায় দালালী। দ্রুত মুনাফা তুলে সম্পদের পাহার গড়া আর যতটুকু সম্ভব পশ্চিমা ভোগবাদী জীবন যাপনের চেষ্টা করাই এদের প্রধান লক্ষ্য। কিন্তু জাতীয় অর্থনীতিতে কোন মানসম্পন্ন উৎপাদনমুখি ব্যবসা বা পেশায় এদের আগ্রহ নাই। বরং নানান উপায়ে নিজের দেশকে পশ্চিমা অর্থনীতির বাজারে পরিণত করাই এদের যাবতিয় কাজ কামের মধ্যে প্রধান। আর এই প্রক্রিয়ায় পশ্চিমের দালালি করে কমিশন কামিয়ে দ্রুত বড়লোক হয়ে ওঠার প্রচেষ্টা এদের মজ্জাগত। এই দালাল শ্রেণীর রাজনৈতিক শাসন পদ্ধতি সম্পর্কে এই পুস্তকের ‘দি পিটফল অব ন্যাশনাল কনশাসনেস’ অধ্যায়ে ফানো বলেন-
‘এইসব দরিদ্র অনুন্নত দেশে সম্পদের পাহাড়ের পাশেই থাকে চরম দারিদ্রও...পুলিশ এবং সেনাবাহিনী সেখানে শাসকশ্রেণীর খুঁটি...বাৎসরিক ঋণ প্রদানের মাধ্যমে সুযোগ-সুবিধা হাতিয়ে নেয় বিদেশীরা...মন্ত্রীরা দিনদিন ধনী হয়, তাদের বউয়েরা হয়ে ওঠে এক একজন ফুলবিবি। সংসদ সদস্যরা তাদের বাড়িগুলোকে প্রাসাদ বানিয়ে ফেলে। সাধারণ সেপাই থেকে শুরু করে কাস্টম কর্মকর্তা পর্যন্ত এমন কাউকে খুঁজে পাওয়া যাবে না যিনি দুর্নীতির বিশাল মিছিলে শরীক নন’।
এই জাতীয় বুর্জোয়া শ্রেণী, এই দালাল শ্রেণী নিজে থেকে কিছু তৈরি করেনা, করতে পারেনা। দেশ শাসন, দেশের শিক্ষা ব্যবস্থা, আইন, গনতান্ত্রিক প্রক্রিয়া, উন্নয়ন সবকিছুতেই এরা শ্রেফ অনুকরণ করে যায় প্রাক্তন উপনিবেশক প্রভুদের। এরা নিজেদেরকে পশ্চিমা বুর্জোয়াদের পরিচয়েই পরিচিত করতে চায়, আর তাই উপনিবেশক বুর্জোয়াদের দেখানো পথেই এরা হাটে। ফলস্বরূপ টিকে থাকে ঔপনিবেশিক শিক্ষা ব্যবস্থা, আইন, শাসন পদ্ধতি ইত্যাদি, টিকে থাকে খোদ উপনিবেশ। এই দালালদের চরিত্র বুঝার জন্যে ‘পিটফল অব ন্যাশনাল কনশাসনেস’ অধ্যায়ের আরো কিছু লাইন তুলে ধরছি-
‘জাতীয় আয়ের সাথে তুলনায় যে বিশাল মুনফা এরা হাতিয়ে নেয়, সেই মুনাফা এরা পুনর্বিনিয়োগ করেনা...মাঝে মাঝে, বিশেষ করে স্বাধীনতার পরপরই এরা নিজেদের দেশের মাটি থেকে কামিয়ে নেয়া টাকা বিদেশী ব্যাংকএ বিনিয়োগ করার নামে পাচার করে। এর বাইরে বিপূল পরিমান টাকা এরা খরচ করে গাড়ি, বাংলো থেকে শুরু করে উন্নয়নশীল দেশের বুর্জোয়া হিসাবে নিজেকে জাহির করার জন্যে যা যা লাগে সেইসবের পেছনে’।
এসব রাষ্ট্রের জাতীয় বুর্জোয়ারা নিজেদের টিকে থাকার স্বার্থেই নির্ভর করে একজন জনপ্রিয় নেতার উপর। এই নেতা হয়তো স্বাধীনতার সংগ্রামে নেতৃত্ব দিয়েছেন, অথবা নেতৃত্বদানকারী নেতার পরিবারের কেউ। জাতীয় বুর্জোয়ারা এই নেতার প্রতি জনগণের ভালোবাসা ব্যবহার করে নিজ স্বার্থে, আবার প্রকৃত জনদরদি নেতাকে বিচ্ছিন্ন করে জনগণের কাছ থেকে, পরিণত করে সাধারণ জনতার স্বার্থের বদলে নিজেদের স্বার্থ রক্ষার প্রতিনিধিতে। এ প্রসঙ্গে ফানো আলোচনা করেন যে-
“যেহেতু নিজের দেশের মানুষকে এরা নিজেদের মুনাফার ভাগ দেয় না, ভাগ দেয়না বিদেশী কোম্পানি থেকে প্রাপ্ত অর্থের, তাই এরা খুজে নেবে এমন একজন জনপ্রিয় নেতাকে যেই নেতার কাধে চাপবে একিসাথে শাসন ব্যবস্থাকে স্থিতিশীল রাখা এবং জাতীয় বুর্জোয়াদের আধিপত্ত্ব টিকিয়ে রাখার ব্যবস্থা করে দেয়ার দ্বৈত দায়িত্ব। এইসব অনুন্নত রাষ্ট্রের বুর্জোয়া স্বৈরতন্ত্রের আসল শক্তিই একজন জনপ্রিয় নেতার অস্তিত্ব।... স্বাধীনতার আগে মানুষের স্বাধীনতার আকাঙ্খা, রাজনৈতিক মুক্তি ও জাতীয় মর্যাদার কথা তুলে ধরেন নেতা। কিন্তু স্বাধীনতা ঘোষনার পর সাধারণ মানুষের চাহিদা অর্থাৎ রুটি ও রুজির প্রয়োজনীয়তা এবং দেশকে জনতার পবিত্র হাতে অর্পনের প্রয়োজনীয়তার ব্যাপারটি পষ্ট কথায় তুলে ধরার বদলে নেতা প্রকাশ করবে তার মনের উদ্দেশ্য... সেই সব মুনাফাখোরদের জেনারেল প্রেসিডেন্ট হওয়ার বাসনা যারা তাদের মুনাফা বুঝে নেয়ার জন্যে উন্মুখ। মুনাফাখোরদের এই প্রবনতা প্রকাশ করে জাতীয় বুর্জোয়ার মূল বৈশিষ্ট। ...নিজের সৎ উদ্দেশ্য এবং আন্তরিক ঘোষনা সত্ত্বেও নেতা শেষ পর্যন্ত পরিণত হন প্রাক উপনিবেশী বহুজাতিক কোম্পানি আর জাতীয় বুর্জোয়ার মিলিত স্বার্থের রক্ষকে। তার অন্তরের সততা একটু একটু করে নষ্ট হয়। গণমানুষের সাথে তার যোগাযোগ এতই অবাস্তব হয়ে ওঠে যে সে বিশ্বাস করা শুরু করে জনগণ তার কর্তৃত্বকে ঘৃনা করছে, দেশের জন্যে তার যাবতিয় কাজ প্রশ্নের সম্মুখিন। এই অবস্থায় নেতা ‘অকৃতজ্ঞ’ জনগণকে শক্ত হাতে নিয়ন্ত্রন করতে চান, দিনের পর দিন একটু একটু করে তিনি জনতার বদলে শোষকের কাতারে সরে যেতে থাকেন”।
সম্মিলিতভাবে প্রাক উপনিবেশিক শক্তি, তাদের বহুজাতিক কর্পোরেশন, তাদের নানান দাতা সংস্থ্যা আর দেশীয় দালাল লুটেরা জাতীয় বুর্জোয়া শ্রেণীর স্বার্থ রক্ষা করতে গিয়ে জনপ্রিয় এবং সৎ নেতারাও পরিনত হন শোষকে। গণতান্ত্রিক ব্যবস্থায় নির্বাচিত সরকারও পরিণত হয় স্বৈরতান্ত্রিক সরকারে। নয়া উপনিবেশী ক্ষমতাকাঠামোয় বাংলাদেশের মতো রাষ্ট্রের মানুষের জন্যে গনতন্ত্র অথবা সামরিকতন্ত্র এই দুইয়ের তফাৎ খুজে পাওয়া দুস্কর, দুইটাই শোষক, উপনিবেশের তল্পিবাহক এবং স্বৈরাচারি। বাংলাদেশের প্রধান রাজনৈতিক দলগুলা ভাষা আন্দোলন, মুক্তিযুদ্ধ, গণতান্ত্রিক আন্দোলন সহ গনমানুষের যাবতিয় অর্জনের মালিকানা দাবি করে আসছে নিজেদের শাসন এবং শোষন অবৈধ করার জন্যে। শেখ মুজিব আর জিয়াউর রহমানএর মতো জনপ্রিয় নেতাদের এমনকি তাদের মৃত্যুর পরও পূজি করা হচ্ছে শুধুমাত্র দেশের মানুষকে সান্তনা দিয়ে নিজেদের শোষন টিকিয়ে রাখার স্বার্থে, ঔপনিবেশিক লুন্ঠন বজায় রাখার স্বার্থে। জনগণের চোখে ‘উন্নয়নের জোয়ার’, ‘ডিজিটাল বাংলাদেশ’ ইত্যাদি ডিসকোর্স দাঁড় করিয়ে সাময়িক ভাবে তাদের শান্ত রাখার চেষ্টায় দিনাতিপাত করছে এরা। দেশের উন্নয়ন হচ্ছে এটা বোঝাতে প্রতিবছরই বৃদ্ধি করা হয় বাজেটের আকাড়, বিদেশী প্রভুদের পায়ে পায়ে ঘুরে বিদেশী বিনিয়োগ আর উন্নয়নের জন্যে ঋন সুবিধা গ্রহণ করে জাতীয় উন্নয়নের নানা প্রকল্প হাতে নেয়া হয়। এইসব ঋন আর বিদেশী বিনিয়োগএর অর্থের বড় অংশই যায় এই দালাল জাতীয় বুর্জোয়াদের পকেটে। অথচ এইসব ঋনের বোঝা বহন করে সারা দেশের মানুষ। এদের এই চরিত্র নিয়েও কথা বলেছেন ফানো-
‘নয়া রাষ্ট্রের অর্থনীতি তার পথ খুঁজে নেয় নয়া-উপনিবেশবাদী ধারায়। পূর্বের রক্ষনশীল জাতীয় অর্থনীতি রূপান্তরিত হয় নিয়ন্ত্রিত অর্থনীতিতে। (ক্রমাগত বর্ধিত অংকের) বাজেট ঘাটতি পূরণ হয় বৈদেশিক ঋণ ও সাহায্যের মাধ্যমে। ...প্রধানমন্ত্রী বা সরকারী প্রতিনিধি দল পুঁজির সন্ধানে যান প্রাক্তন উপনিবেশী প্রভুদের দেশে বা অন্যান্য দেশে’ (রেচেড অফ দি আর্থ)
১৯৬১ সালে ঠিক আজ থেকে পঞ্চাস বছর আগে প্রকাশিত এই পুস্তকের বর্ননা বাংলাদেশের শাসক শ্রেণী এবং বাংলাদেশের সামগ্রিক আর্থ সামাজিক পরিস্থিতিতির সাথে এমন খাপে খাপ মিলে যাওয়া কোন অলৌকিক ঘটনা না। উপনিবেশ বিরোধী মুক্তি সংগ্রামি ফ্রাঞ্জ ফানো চোখের সামনে দেখতে পাচ্ছিলেন যে উপনিবেশ বিরোধী সাধীনতা সংগ্রাম বিফল হতে যাচ্ছে, বেহাত হতে যাচ্ছে জাতীয় বিপ্লব। শুধু বিদেশী লর্ড, ভাইসরয় আর সেনাবাহিনী বিদায় নিলেই উপনিবেশ বিদায় হয়না, শত শত বৎসরের ঔপনিবেশিক শিক্ষা ব্যবস্থার মাধ্যমে মানুষের মনজগতে জায়গা করে নেয়া উপনিবেশের উৎখাত করতে হয়, উপনিবেশের আধুনিকায়ন থেকে তৈরি হওয়া শোষনকে মোকাবেলা করতে হয় নিজ সংস্কৃতি থেকে মাল মশলা দিয়ে। আর তা না করা হলে প্রাক উপনিবেশিক প্রতিটা রাষ্ট্রে যে নয়া উপনিবেশিক বাস্তবতা তৈরি হয় তাতে নাইজেরিয়া, ঘানা, বাংলাদেশ, মার্টিনিক অথবা আলজেরিয়ার মতো আলাদা আলাদা রাষ্ট্রের ক্ষেত্রে বড় ধরণের কোন ভিন্নতা দেখা যায়না। ফানো এই কারনে ঘোষনা করেন যে শুধুমাত্র ঔপনিবেশিক শাসককে দেশ ছাড়া করলেই হবেনা, সেইসাথে উপরে ফেলতে হবে নিজের মন মগজ থেকে ঔপনিবেশিক ধ্যান ধারনা, উচ্ছেদ করতে হবে ঔপনিবেশিক শিক্ষা, প্রশাসন ও আইন ব্যবস্থা। সর্বোপরি ঔপনিবেশিক জ্ঞান তত্ত্বের যে ধারাবাহিকতা তাকেই সমূলে ধ্বংস করতে হবে। এই ঔপনিবেশিক জ্ঞান তত্ত্বই আমাদের সেখায় যে সাদা ইউরোপিয়রা জ্ঞান, গরিমা, যোগ্যতা সবকিছুতেই আমাদের চেয়ে শ্রেষ্ঠ। এই জ্ঞানতত্ত্ব এককালে আমাদের শিখিয়েছে আমরা ছোটলোক, নিজেরা নিজেদের শাসন করতে পারিনা, সাদা প্রভুদের শাসনে বেঁচে থাকা ছাড়া আমাদের গতি নাই। এই জ্ঞানতত্ত্বই আজকে আমাদের শেক্ষাচ্ছে যে আমরা ছোটলক, নিজেদের খনিজ সম্পদ নিজেরা তুলতে পারিনা, সাদা প্রভুদের হাতে এই খনিজ সম্পদ উত্তোলন করা ছাড়া আমাদের আর কোন গতি নাই।
কিন্তু আসল সমস্যা হলো উপনিবেশকে উৎখাত তথা বিউপনেবিশায়নের প্রক্রিয়া নিয়া। ঔপনিবেশিক প্রভুকে আমাদের ভুমি থেকে আমরা উৎখাত করেছি, তাও টিকে আছে উপনিবেশ। এখন এর দালাল শ্রেণীকে উচ্ছেদ করলেই কি উপনিবেশ উৎখাত হয়ে যাবে? এই দালাল শ্রেণীর ব্যপ্তি কতটুকু? এই দালাল শ্রেণীর বাইরে গণমানুষই কারা? এই দালাল শ্রেণীকে উচ্ছেদ করলেই যে নতুন দালাল শ্রেণী গজিয়ে উঠবেনা সেটাই বা নিশ্চিত করা যায় কোন প্রক্রিয়ায়? এই দালাল শ্রেণী কি নিজেই নয়া উপনিবেশের প্রক্রিয়াকে টিকিয়ে রাখে নাকি এরা নিজেরাই নয়া উপনিবেশের প্রক্রিয়ার ফশল? এইসব প্রশ্নের উত্তর দিতে গিয়াই সম্ভবত বাংলাদেশী উত্তর ঔপনিবেশিক তাত্ত্বিক ফয়েজ আলম আমাদের সামনে হাজির করেছেন ‘নয়া উপনিবেশের কড়ি-বর্গা’ নামক শব্দগুচ্ছ। ফয়েজ আলম তার ‘ভাষা ক্ষমতা ও আমাদের লড়াই প্রসঙ্গে’ নামক পুস্তকের ‘নয়া উপনিবেশের কড়ি-বর্গা’ নামক প্রবন্ধে দালাল অথবা জাতীয় বুর্জোয়া শব্দ দিয়া নয়া উপনিবেশের তল্পিবাহক দেশীয় শ্রেণীকে চিহ্নিত করার সাথে সাথে ব্যবহার করেছেন ‘নয়া উপনিবেশের কড়ি-বর্গা’ নামক শব্দগুচ্ছ। বাংলাদেশের গ্রামাঞ্চলে বাড়ি তৈরির সময় আগে সেই বাড়ির একটা কাঠামো তৈরি করা হয় কাঠ দিয়ে, এই কাঠের কাঠামোর উপরেই পরে গড়ে উঠে বাড়ি। এই কাঠামোকেই বলা হয় কড়ি-বর্গা। ‘নয়া উপনিবেশের কড়ি-বর্গা’ বলতে তাই বুঝায় নয়া উপনিবেশের প্রাসাদের মূল কাঠামোটুকু। লুটেরা জাতীয় বুর্জোয়াদের একটা শ্রেণীর বদলে কাঠামো হিসাবে ধরে নিলে আমাদের বাড়তি কোন সুবিধা হয় কি? হয় বৈকি। এই লুটেরা বুর্জোয়ারা পুরোপুরিভাবে কোন একটা শ্রেণীর অংশ না, যদিও ঠিক ঔপনিবেশিক প্রভুর শ্রেণীতে উত্তোরণের সাধ আহ্লাদ এদের কম বেশি সবারই আছে। এরা একক কোন শ্রেণী না, বরং এমন একটা কাঠামো যেই কাঠামো ঔপনিবেশিক শিক্ষা, আইন, প্রশাসন ইত্যাদি টিকিয়ে রেখে খোদ নয়া উপনিবেশকেই টিকিয়ে রাখে। আর ঔপনিবেশিক শিক্ষা, আইন, প্রশাসন ইত্যাদির মাধ্যমে এই কাঠামো টিকিয়ে রাখার নতুন সৈনিকরা তৈড়ি হয়। আলাদা ভাবে কোন শ্রেণীকে উচ্ছেদ করলেই যে তাই উপনিবেশের উচ্ছেদ হবে এমনটা আশা করার উপায় নাই, পুরনো শোষকের জায়গা এসে দখল করবে নতুন শোষক, যেমনটা আগেও হয়েছে। ‘নয়া উপনিবেশের কড়ি-বর্গা’ নামক এই কাঠামোকেই তাই আমাদের ধ্বংস করে ফেলতে হবে, আর তা করতে হলে ঔপনিবেশিক শিক্ষা, আইন প্রশাসন সর্বোপরি আমাদের চিন্তা জগৎ থেকে ঔপনিবেশিক জ্ঞান ভাষ্যকেই উৎখাত করতে হবে। তা না হলে আজকের দেশপ্রেমিক নেতাই আগামি দিনে আবির্ভুত হবেন শোষক শ্রেণীর প্রতিনিধি হয়ে। তবে এই কাঠামোকে ধ্বংস করতে হলে আগে বুঝতে হবে এই কাঠামোর ঐতিহাসিক বিকাশ প্রক্রিয়া।
   পার্বত্য চট্টগ্রামের পাহাড়ি নারীদের লড়াকু সংগঠন হিল উইমেন্স ফেডারেশনের উদ্যোগে খাগড়াছড়িতে নারী নির্যাতন বিরোধী বিশাল সমাবেশ অনুষ্ঠিত হয়েছে। সমাবেশ থেকে পার্বত্য চট্টগ্রামে প্রকৃত শান্তি প্রতিষ্ঠা, নারী অধিকার, ভূমি অধিকারসহ সহ পাহাড়ি জনগণের বেঁচে থাকার ন্যুনতম অধিকার প্রতিষ্ঠার লক্ষ্যে পূর্ণস্বায়ত্তশাসনের আন্দোলন বেগবান করার আহ্বান জানানো হয়েছে।
আজ ২০ নভেম্বর, রবিবার সকাল সাড়ে ১০টায় খাগড়াছড়ি জেলা সদরের স্বনির্ভর মাঠে অনুষ্ঠিত সমাবেশে সভাপতিত্ব করেন হিল উইমেন্স ফেডারেশনের কেন্দ্রীয় সভাপতি সোনালী চাকমা। এতে অন্যান্যের মধ্যে আরো বক্তব্য রাখেন ইউনাইটেড পিপলস ডেমোক্রেটিক ফ্রন্ট (ইউপিডিএফ)-এর খাগড়াছড়ি জেলা ইউনিটের প্রধান সংগঠক প্রদীপন খীসা, গণতান্ত্রিক যুব ফোরামের কেন্দ্রীয় সাধারণ সম্পাদক মাইকেল চাকমা, পাহাড়ি ছাত্র পরিষদের কেন্দ্রীয় সহ সভাপতি ক্যহাচিং মারমা, জাতীয় মুক্তি কাউন্সিলের পূর্ব-৩ এর সদস্য সচিব এ্যাড. আমির আব্বাস তাপু, ল্যাম্প পোষ্টের সম্পাদক নাহিদ সুলতানা লিসা, জাতীয় গণতান্ত্রিক গণমঞ্চের চট্টগ্রাম জেলা সদস্য নুসরাত জাহান ছোটন, খাগড়াছড়ি সদর উপজেলা ভাইস চেয়ারম্যান নিরাপদ তালুকদার, ৪নং পেরাছড়া ইউনিয়নের সংরতি আসনের মেম্বার সাকিমা ত্রিপুরা, সাজেক নারী সমাজের সদস্য সচিব নিরূপা চাকমা ও ঘিলাছড়ি নারী সমাজের সদস্য কাজলী ত্রিপুরা। এছাড়া নির্যাতিতদের পক্ষ থেকে রোজিনা ত্রিপুরা সমাবেশে বক্তব্য রাখেন। সমাবেশে স্বাগত বক্তব্য রাখেন হিল উইমেন্স ফেডারেশনের কেন্দ্রীয় সাংগঠনিক সম্পাদক রীনা দেওয়ান ও পরিচালনা করেন সাধারণ সম্পাদক কণিকা দেওয়ান। সমাবেশে তিন সহস্রাধিক নারী অংশগ্রহণ করেন।
বক্তারা বলেন, পার্বত্য চট্টগ্রামসহ সারা দেশে নারীদের ওপর যৌন হামলা-নিপীড়ন দিন দিন বেড়ে চলেছে। বর্তমান আওয়ামী লীগ সরকার মতায় আসার পর থেকে আজ পর্যন্ত পার্বত্য চট্টগ্রামে কমপে ২১ জন পাহাড়ি নারী ধর্ষণের শিকার হয়েছেন। এর মধ্যে ধর্ষণের পর খুন করা হয়েছে ৩ জনকে। এ ছাড়া ধর্ষণ প্রচেষ্টার শিকার হয়েছেন ৮ জন। ধর্ষিতাদের মধ্যে ৪ বছরের শিশু থেকে ৭০ বছরের বৃদ্ধা এবং শারীরিক প্রতিবন্ধী রয়েছেন। প্রধানত পার্বত্য চট্টগ্রামে নিয়ে আসা সেটলার ও সেনা সদস্যরা এ সব ধর্ষণ ও ধর্ষণ-প্রচেষ্টার সাথে জড়িত রয়েছে। একইভাবে সমতলেও প্রতিনিয়ত নারী নির্যাতনের ঘটনা ঘটেই চলেছে।
বক্তারা উদ্বেগ প্রকাশ করে বলেন, পাহাড়ি নারীদের জন্য পুরো পার্বত্য চট্টগ্রাম আজ যেন এক উন্মুক্ত বন্দীশালা। তাদের জীবনে কোন নিরাপত্তা নেই। ঘরে-বাইরে, বনে-জঙ্গলে জুম ঘরে কর্মস্থলে কোথাও তারা নিরাপদ নয়। তারা নিরাপদে বাড়িতে একা থাকতে পারে না, স্কুলে যেতে পারে না, ক্ষেতে খামারে কাজ করতে পারে না, মাঠে গরু চড়াতে পারে না, বন থেকে লাকড়ি আনতে পারে না, কুয়ো থেকে পানি আনতে পারে না, বিহারে মন্দিরে ধর্মীয় অনুষ্ঠানে যেতে পারে না -- সবখানে ওঁৎ পেতে রয়েছে মানুষরূপী নরপশুরা।
বক্তারা বলেন, বাংলাদেশের স্বাধীনতা যুদ্ধে হানাদার পাক বাহিনী যেভাবে নারী ধর্ষণকে স্বাধীনতাকামী বাঙালি জাতির বিরুদ্ধে হাতিয়ার হিসেবে ব্যবহার করেছিল, বাংলাদেশের শাসকগোষ্ঠীও বর্তমানে পার্বত্য চট্টগ্রামে তাই করছে। পার্বত্য চুক্তির আগে সেনা সদস্যরাই ধর্ষণের "দায়িত্ব" পালন করতো। এখন সেই "দায়িত্ব" সেটলারদের হাতে ন্যস্ত করা হয়েছে। এ কারণে চুক্তির পরও নারী নির্যাতন ও ধর্ষণের ঘটনা থেমে নেই। ইদানিং পার্বত্য চট্টগ্রামে বাঙালি নারীরাও যৌন হামলার শিকার হচ্ছেন। সমতলের নারীদের মতো তারাও ঘরের বাইরে নিরাপদ নন। এ দিক দিয়ে পাহাড়ি ও বাঙালি নারীদের মধ্যে কোন পার্থক্য নেই। বক্তারা নারী নির্যাতনের বিরুদ্ধে প্রতিরোধ গড়ে তুলতে পাহাড়ি ও বাঙালি নারীদের মধ্যে ঐক্যবদ্ধ আন্দোলন গড়ে তোলার আহ্বান জানান।
বক্তারা অভিযোগ করে বলেন, ধর্ষণসহ নারী নির্যাতনের জন্য দায়ি কোন সেনা কর্মকর্তা, সদস্য ও সেটলারকে আজ পর্যন্ত শাস্তি দেয়া হয়নি। ১৯৯৬ সালে অপহৃত ও নিখোঁজ হিল উইমেন্স ফেডারেশনের নেত্রী কল্পনা চাকমার অপহরণকারী লেঃ ফেরদৌস ও তার দোসরদের আজও বিচার করা হয়নি। তদন্ত রিপোর্টও আলোর মুখ দেখেনি। পাহাড়ি নারীদের ওপর যৌন নির্যাতন বেড়ে যাওয়ার অন্যতম কারণ হলো অপরাধীদের শাস্তি না হওয়া, অপরাধ করেও বিচারের সম্মুখীন না হওয়া।
বক্তারা বলেন, পার্বত্য চট্টগ্রামে যারা পাহাড়ি নারীদের ওপর যৌন নির্যাতনের বিরুদ্ধে প্রতিবাদ তথা নারী অধিকারের পে কথা বলতে চায় তাদের কণ্ঠ রোধ করার জন্য সরকার ও সেনাবাহিনী উঠে পড়ে লেগে যায়। নিরীহ গ্রামবাসীর ওপর সেনাবাহিনীর অত্যাচারের বিরুদ্ধে প্রতিবাদ করার কারণেই কল্পনা চাকমাকে অপহরণ করা হয়েছিল। গত ২০১০ সালের ২৯ আগস্ট নান্যাচর জোনের সেনারা হিল উইমেন্স ফেডারেশন রাঙামাটি জেলা শাখার আহ্বায়ক যুথিকা চাকমা ও সদস্য রত্না চাকমাকে গ্রেফতার করে হাতে অস্ত্র গুঁজে দিয়ে জেলে পাঠায়। এছাড়া ধর্ষণের ঘটনার প্রতিবাদ করায় সংগঠনের সভাপতি সোনালী চাকমা, সাধারণ সম্পাদক কণিকা দেওয়ান, দপ্তর সম্পাদক চন্দনী চাকমার বিরুদ্ধে হয়রানিমূলক মিথ্যা মামলা দায়ের করা হয়। কিন্তু এরপরও হিল উইমেন্স ফেডারেশনের নেতৃত্বে পরিচালিত আন্দোলনকে স্তব্ধ করা যায়নি। শত বাধা বিপত্তি ষড়যন্ত্র মামলা হুমকী সত্বেও আমাদের সংগঠন আপোষহীনভাবে তার লড়াই চালিয়ে যেতে দৃঢ় প্রতিজ্ঞ।
বক্তারা দৃপ্ত কণ্ঠে বলেন, পার্বত্য চট্টগ্রামের পাহাড়ি নারীরা তাদের ওপর নির্যাতন কখনোই নীরবে সহ্য করেনি। কল্পনা চাকমার অপহরণের প্রতিবাদে সে সময় ব্যাপক প্রতিবাদ হয়েছিল। ২০০৯ সালে রাঙামাটির ঘিলাছড়িতে যমুনা চাকমাকে ধর্ষণ প্রচেষ্টার প্রতিবাদে পাহাড়ি নারীরা গর্জে উঠেছিলেন। হাজার হাজার নারী সড়ক অবরোধ করে আন্দোলন গড়ে তুলেছিলেন। তাদের সেই আন্দোলন বৃথা যায়নি। সেনা কর্তৃপ তাদের দাবি মানতে বাধ্য হয়েছিল।
বক্তারা বলেন, পার্বত্য চট্টগ্রামে প্রকৃত শান্তি প্রতিষ্ঠা, নারী অধিকার, ভূমি অধিকার সহ পাহাড়ি জনগণের বেঁচে থাকার ন্যুনতম অধিকার প্রতিষ্ঠার লক্ষ্যে পূর্ণস্বায়ত্তশাসনের কোন বিকল্প নেই। তাই পূর্ণস্বায়ত্তশাসন আন্দোলনকে বেগবান করার জন্য বক্তারা নারী সমাজ সহ সকলের প্রতি উদাত্ত আহ্বান জানান।
বক্তারা পার্বত্য চট্টগামে চলমান ভ্রাতৃঘাতি সংঘাত বন্ধের আহ্বান জানিয়ে বলেন, এই সংঘাতে ইতিমধ্যে পার্বত্য চট্টগামে বহু রক্ত ঝরেছে। বহু প্রাণ য় হয়েছে। তাই আর সংঘাত নয়, ঐক্যবদ্ধভাবে অধিকার প্রতিষ্ঠার আন্দোলনকে বেগবান করতে হবে।
বক্তারা বলেন, ভ্রাতৃঘাতি সংঘাত বন্ধ ও ঐক্য-সমঝোতার দাবিতে নির্বাচিত জনপ্রতিনিধি ও এলাকার গণ্যমান্য ব্যক্তিবর্গ ইতিমধ্যে সারা পার্বত্য চট্টগ্রামে গণবিােভ ও গণপ্রার্থনার আয়োজন করেছে। ইউপিডিএফও বহু আগে থেকে ঐক্য সমঝোতার প্রস্তাব দিয়ে আসছে। এমনকি চুক্তি বাস্তবায়নের আন্দোলনে জেএসএসকে পূর্ণ সমর্থন দেয়ার কথাও বলেছে। জনগণের এই ঐক্য সমঝোতার আকাঙ্ার প্রতি পূর্ণ সমর্থন ব্যক্ত করে বক্তারা সন্তু লারমার উদ্দেশ্যে বলেন, আর ভাইয়ের বুকে গুলি চালাবেন না। সরকারের ফাঁদ থেকে বেরিয়ে এসে অধিকার প্রতিষ্ঠার আন্দোলনের সাথে যুক্ত হোন। জনগণের দাবি ও আকাঙ্ক্ষার প্রতি সম্মান প্রদর্শন করে অবিলম্বে ভ্রাতৃঘাতি সংঘাত বন্ধ করুন।
সমাবেশ থেকে বক্তারা পার্বত্য চট্টগ্রামে ধর্ষণসহ নারী নির্যাতন বন্ধে কার্যকর পদপে গ্রহণ এবং নারী নির্যাতনের সাথে জড়িত সকল সেনা অফিসার, সদস্য ও সেটলারদের বিচার, যৌন সহিংসতার শিকার নারীদের (পাহাড়ি ও বাঙালি) যথোপযুক্ত তিপূরণের ব্যবস্থা সহ তাদেরকে সামাজিকভাবে পুনর্বাসন করা, কল্পনা চাকমা অপহরণ তদন্ত রিপোর্ট প্রকাশ ও চিহ্নিত অপহরণকারী লেঃ ফেরদৌস ও তার সহযোগীদের বিচার করা, সেনাবাহিনীকে প্রত্যাহার ও সেটলারদেরকে পার্বত্য চট্টগ্রামের বাইরে পুনর্বাসন এবং পার্বত্য চট্টগ্রামে প্রথাগত ভূমি অধিকারসহ পূর্ণস্বায়ত্তশাসনের জোর দাবি জানান।
   সৌদি আরব রাজা-শাসিত দেশ। রাজা মানে রাজাই, রানি কখনোই না। এবং সে রাজা ইংরেজ রানির মত ঠুঁটো জগন্নাথ না। সৌদি রাজতন্ত্র ইংরেজিতে যাকে বলে absolute monarchy। যেমন নেপাল বা ভুটান কিছুদিন আগ পর্যন্ত ছিল। কিন্তু সৌদি আরবে রাজা সবচেয়ে ক্ষমতাধর হলেও তিনিই সর্বেসর্বা নন। এ ব্যাপারে অনেকের ভুল ধারণা আছে।
সৌদি ইতিহাসে মোহাম্মদদের তাৎপর্যপূর্ণ ভূমিকা আছে। হযরত মোহাম্মদ এদেশে জন্ম নেন ও ইসলাম প্রবর্তন করে সৌদি আরবের জন্য স্থায়ী একটি আয়ের উৎস করে দিয়ে যান। আগে যা ছিল আরববাসীর তীর্থ ও মক্কার অধিবাসীদের মৌসুমি অর্থাগমের সূত্র, আজ তা সারা দুনিয়ার মুসলমানদের হজ্জ্ব-উমরার উসিলায় সৌদি রাষ্ট্রের কোষাগারের স্ফীতির কারণ। তবে মহানবী প্রাক-সৌদি জমানার। সৌদি রাষ্ট্রের আদি সূত্রপাত হয়েছিল অন্য দুই মোহাম্মদের মাধ্যমে। মোহাম্মদ বিন সৌদ ১৮শ শতকে রিয়াদের উত্তরে ছোট মরু বসতি দারিয়ার উচ্চাভিলাষী শাসক ছিলেন। আরেক মোহাম্মদ, মোহাম্মদ বিন আব্দুল ওয়াহাব, ইরাক থেকে ধর্মশাস্ত্র অধ্যয়ন শেষে রিয়াদের আরো উত্তরে আল কাসিম অঞ্চলে ফিরে স্থানীয় অধিবাসীদের ইসলাম-বহির্ভূত বেদায়াতের (উদ্ভাবন) বিরুদ্ধে জেহাদ ঘোষণা করেন। ১৭৩৩ সালে এই দুই মোহাম্মদ পরস্পরের সাথে সহযোগিতা করার সিদ্ধান্ত নেন। বিন ওয়াহাবের অনুসারীরা বিন সৌদকে সমর্থন করবে, বিনিময়ে বিন সৌদ ওয়াহাবি জেহাদকে রক্ষা ও প্রসার করবেন। এই দুইদলের সম্মিলিত আগ্রাসনে রাজ্য বিস্তার চলতে থাকে। আরব উপদ্বীপ তখন তুর্কী সাম্রাজ্যের অধীন। তবে সৌদ-ওয়াহাবের পুত্রদের তৎপরতা যতক্ষণ উপদ্বীপের ঊষর মধ্যঞ্চলে বা নির্ধন পূর্বাঞ্চলে সীমিত ছিল, উসমানী শাসকরা তা গ্রাহ্য করেনি।
কিন্তু বিন সৌদ যখন ১৮০৩ সালে মক্কা দখল করে নেন, তখন তাঁদের টনক নড়ল। মিসরীয় ও তুর্কি সৈন্যরা আরবে প্রবেশ করে হিজাজ (আরবের পূর্বাঞ্চল, জেদ্দা-মক্কা-মদিনা যার অন্তর্গত) থেকে সৌদি-ওয়াহাবি যোদ্ধাদের বিতাড়িত করে দেয়। উপরন্তু ১৮১৮ সালে তারা মধ্যাঞ্চল পর্যন্ত অগ্রসর হয়ে দারিয়ার বসতি কামানের গোলায় গুড়িয়ে দেয়। প্রথম সৌদি রাষ্ট্রের অবসান ঘটে।
তবে বিন সৌদ ও বিন ওয়াহাবের জোটকে একেবারে নিশ্চিহ্ন করা যায় নি। ১৮২৪ সালে দ্বিতীয় সৌদি রাষ্ট্র স্থাপিত হয়। তবে সৌদ পরিবারের অন্তর্দ্বন্দ্বের সু্যোগে হাইলের শাসক রাশিদ পরিবার সৌদ-ওয়াহাবিদের পরাস্ত করে।
তৃতীয় ও সর্বশেষবারের মত সৌদ পরিবারের উত্থান ঘটে আব্দুল আজিজ আল সৌদের হাতে। ১৯০২ সালে তিনি রাশিদদের পরাভূত করে রিয়াদ দখল করে নাজদের সুলতান হিসাবে অধিষ্টিত হন। একে একে তিনি অন্যান্য এলাকা, এমন কি রাশিদ পরিবারের নিজস্ব অঞ্চল হাইল দখল করে নেন। এরপর ১৯২৬ সালে তারা দখল করে নেন হিজাজ প্রদেশ। ততদিনে প্রথম বিশ্বযুদ্ধ ও তুর্কি সাম্রাজ্যের অবসান ঘটেছে। ১৯৩২ সালে বিচ্ছিন্ন রাজ্যগুলি একত্রিত করে আনুষ্ঠানিকভাবে সৌদি আরব রাষ্ট্র প্রতিষ্ঠিত হয়। এই দীর্ঘ কাল প্রবাহে নানা ঘাত-প্রতিঘাতে সৌদ পরিবার ও ওয়াহাবি মোল্লাদের সহযোগিতা অটুট থাকে, এবং তা আজ পর্যন্ত অব্যহত আছে। তবে বিভিন্ন সময়ে রাজতন্ত্র ও মোল্লাতন্ত্রের মধ্যে প্রভাব বিস্তারের নীরব প্রতিযোগিতা চলে, কখনো কখনো তা ততটা নীরব বা প্রচ্ছন্ন থাকে না।
মোল্লাদের দিক থেকে হুমকি আসতে বেশি দেরি হয়নি। মোটামুটি সৌদি আরবের বর্তমান সীমানা পর্যন্ত শাসন বিস্তৃত করে বাদশাহ আব্দুল আজিজ রাজ্য জয়ে ক্ষান্ত দিয়ে রাজ্য শাসনে মন দেন। কিন্তু ওয়াহাবী মোল্লাদের অনেকে তখন আরো উত্তরে ব্রিটিশ প্রতিশষ্ঠিত ও রক্ষিত ট্রান্স-জর্দান ও ইরাক আক্রমণে উন্মুখ হয়েছিল, কেননা সেখানেও বেদায়াত ছিল, এবং নতুন আন্তর্জাতিক সীমানা তাঁদের মুক্ত চলাচলের বেদুঈন ঐতিহ্যকে খর্ব করছিল। বিশেষ করে মোতাইরি ও ওতাইবি গোত্রের সর্দাররা বলা শুরু করল যে আব্দুল আজিজ নাসারা ব্রিটিশদের সাথে হাত মিলিয়েছ এবং নেতিয়ে গেছে। প্রথম অভিযোগটা মিথ্যে ছিল না। ব্রিটিশদের সাথে আব্দুল আজিজের একরকম সমঝোতা হয়েছিল, যার ফলশ্রুতিতে ইংরেজরা হিজাজে বাদশাহর শাসন মেনে নিয়েছিল। যদিও উসমানি খেলাফতের বিরোধিতা করার বিনিময়ে তারা মক্কার ৭০০ বছরের শাসক হযরত মোহাম্মদের কুরাইশ গোত্রের বনু হাশেম গোষ্ঠির (তখন তুর্কী অধীনস্থ) শরিফ হুসেইন বিন আলিকে হিজাজের স্বাধীন রাজা বানাবার প্রতিশ্রুতি দিয়েছিল। প্রতিশ্রুতি ভঙ্গ করায় সান্ত্বনা স্বরূপ তারা শরিফকে ট্রান্সজর্দানের বাদশাহ বানিয়ে দেন। জর্দানের আজকের বাদশাহ তাঁরই বংশধর।
তবে বাদশাহ আব্দুল আজিজের বিরুদ্ধে দ্বিতীয় অভিযোগ, যে তিনি তাঁর দৃঢ়তা হারিয়েছেন, তা সঠিক ছিল না। প্রমাণস্বরূপ ১৯২৯ সালে রিয়াদ থেকে বাদশাহর মেশিন গান সজ্জিত সাঁজোয়া বহর উত্তরাভিমুখে রওনা হয় এবং সিবিল্লার প্রান্তরে বিদ্রোহী মোল্লাদের মুখোমুখি হয়। মোল্লাদের আত্মসমর্পণের সুযোগ দিলে তারা তা প্রত্যাখ্যান করে। ফলে যুদ্ধ শুরু হয় এবং আধুনিক অস্ত্রের আক্রমণে উষ্ট্রারোহী তরবারিধারী মোল্লারা কচুকাটা হয়।
মোহাম্মদদের মত দৃষ্টিপ্রতিবন্ধীরাও সৌদি ইতিহাসে তাৎপর্যপূর্ণ ভূমিকা রেখেছেন। দুনিয়া জুড়ে সবচেয়ে পরিচিত (বা কুখ্যাত) সৌদি নিঃসন্দেহে ওসামা বিন লাদেন। তাঁর পিতা ইয়েমেন থেকে সুদান গিয়ে নির্মাণ শ্রমিক হিসাবে কাজ করেন। পরে সৌদি আরবে এসে নির্মাণ ব্যবসায় নিয়োজিত হন এবং উন্নত মানের কাজ ও সততার জন্য প্রভূত উন্নতি করেন। সৌদি আরবের ভৌত উন্নয়নের সাথে বিন লাদেন গোষ্ঠির ইতিহাস জড়িয়ে আছে। বাবা বিন লাদেন একাধারে এক চক্ষু বিশিষ্ট ও মোহাম্মদ নামধারী ছিলেন। তাঁর সাথে বাদশাহ আব্দুল আজিজের বেশ সখ্য ছিল। শোনা যায় এই অন্তরঙ্গতার অন্যতম ভিত্তি ছিল তাঁদের সাধারণ শারিরীক সীমাবদ্ধতা, সম্মিলিতভাবে দুই বন্ধুর কর্মক্ষম চোখ ছিল দুইটি, প্রত্যেকের একটি করে। দৃষ্টির সীমাবদ্ধতা থাকলেও দু'জনের প্রজনন ক্ষমতার ঘাটতি ছিল না। আব্দুল আজিজের আনুমানিক ২২ বিবির গর্ভে আনুমানিক ৩৭ জন পুত্র এবং প্রায় সমসংখ্যক কন্যা জন্ম নেয়। আর বিন লাদেনের ২২ বিবি তাঁকে ৫৪ জন সন্তান উপহার দেন। (তবে পুরনো বিবি তালাক দিয়েই নতুন বিবিকে শাদি করা হয়েছে, এক সাথে কখনই ৪ জনের বেশি বিবি ছিল না।)সৌদি শাসনে প্রভাবশালী মোল্লাতন্ত্রের প্রতিভু মুফতি শিরোমণি (Grand Mufti) এক সময় ছিলেন শেখ আব্দুল আজিজ বিন আব্দুল্লাহ বিন বাজ। নামে বাজ হলেও তাঁর দৃষ্টিশক্তি মোটেও বাজ পাখির মত তীক্ষ্ণ ছিল না। বস্তুত তিনি দুই চোখেই দৃষ্টিরহিত ছিলেন। তাঁর উত্তরসুরী বর্তমান মুফতি শিরোমণি শেখ আব্দুল আজিজ বিন আব্দুল্লাহ আয়াল আল-শেখও অন্ধত্বের শিকার। (এই পর্যায়ে মোহাম্মদদের বদলে আব্দুল আজিজদের দাপট বেশি দেখা যাছে!)
যা হোক, রাজ্য শাসনে মন দিয়ে বাদশাহ আব্দুল আজিজ অর্থের সংস্থানের জন্য মার্কিন তেল কোম্পানির দ্বারস্থ হলেন এবং অর্থের বিনিময়ে তাদেরকে তেল অনুসন্ধানের অধিকার দিলেন। আরবের পবিত্রভূমি পশ্চিমা ইয়াহুদি-নাসারাদের পদচারণে দূষিত হতে লাগল। বিষয়টা তরুণ বিন বাজের কাছে মাথায় বাজ পতনের মত মনে হল। তখনও তিনি মুফতি শিরোমণি বা এমনকি মদিনার ইসলামী বিশ্ববিদ্যালয়ের প্রধান হননি। খারজ অঞ্চলে তিনি বিচারক বা কাজি হিসাবে তখন দায়িত্ব পালন করছেন। ১৯৪৪ সালে তিনি আল খারজে মার্কিন কৃষি প্রকৌশলীদের তৎপরতা নিয়ে বাদশাহর কাছে অভিযোগ করার জন্য রিয়াদে উপস্থিত হন। বিশেষ করে প্রকৌশলীদের স্ত্রীদের স্থানীয় মহিলাদের সাথে মাখামাখি করে তাঁদের মধ্যে বেলেল্লাপনার ভাব সঞ্চার করা নিয়ে তিনি উৎকণ্ঠিত ছিলেন। তিনি অভিযোগ করেন কাফেরদের সুযোগ দিয়ে বাদশাহ মুসলিম শাসক হিসাবে তাঁর দায়িত্বে অবহেলা করছেন। বাদশাহ আব্দুল আজিজ এক চোখের যে অগ্নি দৃষ্টি কাজি আব্দুল আজিজের দিকে নিক্ষেপ করলেন সেটা দেখার কোন উপায় বিন বাজের ছিল না। কথা কাটাকাটির পর বিন বাজকে বন্দি করা হয় এবং অনুশোচনা না করলে মৃত্যুদন্ড দেয়ার হুমকি দেওয়া হয়। বিন বাজ তাঁর মতে অনড় থাকেন। ষাটের দশকে তিনি দেওয়ালে মানুষের ছবি, বিশেষ করে বাদশাহর ছবি টাঙানোর বিরুদ্ধে মত প্রকাশ করেন, কারণ তা ছবি উপাসনার জন্ম দিতে পারে।
(চলতে পারে...) রাত ১ টা ।
</doc>

<doc>
বাসার সবাই গভীর ঘুমে । আমার ঘুম আসে না । আমি চুপ করে বারান্ডায় বসে বাট্রান্ড রাসেল এর বই পড়ছি । তখন হঠাৎ টি এন্ড টি ফোনে ফোন আসে । আমি গিয়ে ফোন ধরি । অচেনা একটা মেয়ে ফোন করেছে এবং সে খুব কাঁদছে । ( আমি কারো কান্না সহ্য করতে পারি না । ) মেয়েটার নাম বনজোছনা ( ছদ্মনাম )। বনজোছনার বক্তব্য হলো- তার খুব মন খারাপ, তার সাথে কথা বলতে হবে । সে আমাকে চিনে না । এলোমেলো নাম্বার ডায়াল করে আমাকে পেয়ে গেছে । ভোর পর্যন্ত বনজোছনার সাথে কথা হলো । আমি শুধু হু হা করে ছোট উত্তর দিয়ে গেলাম । আমার মন পরে ছিল বইয়ে । বনজোছনা নানান বিষয় নিয়ে গল্প করলো । আমি আজ থেকে প্রায় ১০ বছর আগের কথা বলছি ।
এরপর বনজোছনা আমাকে দুই একদিন পর পরই ফোন দিতে শুরু করলো । আর একবার সে ফোন করলে কিছুতেই রাখতে চায় না । আমি যদি বলি, আমার কাজ আছে, তাও সে শুনবে না । অল্প কয়েকদিনের মধ্যেই বনজোছনার ১৮ বছরের জীবনের সব কাহিনী শুনে ফেললাম । রাত দুই টায় ফোন করে বেহালা বাজিয়ে শুনাবে । আরেকদিন ভোর চার টায় ফোন করে গান গেয়ে শোনাবে । টানা দুই বছর আমাকে এই সব অত্যাচার সহ্য করতে হয়েছে ।
বনজোছনার বাবা একজন নাম করা উকিল এবং মা স্কুল টিচার । তারা কেউ কারো সাথে কথা বলে না । এবং তারা সবাই আলাদা থাকে । বাবা থাকে দোতালায়, মা তিন তালায় আর বনজোছনা চার তালায় । নিচ তালা উকিল সাহেবের অফিস রুম । বনজোছনার একটা কুকুর ছিল সাদা । কুকুরটার নাম- Jealous. সারাক্ষন কুকুরটা বনজোছনার সাথে ঘুরঘুর করতো । ধানমন্ডিতে ওদের বাড়িতে আমি একবার গিয়েছিলাম ।
একদিন সন্ধ্যায় দেখি- A R A সেন্টারের সামনে একটা মেয়ে দাঁড়িয়ে সিগারেট খাচ্ছে । মেয়েটা জিন্সের একটা প্যান্ট আর লাল রঙ্গের শার্ট পরা । শা্র্টের দুইটা বোতাম খোলা ! রাস্তায় মানূষ ভিড় করে তার দিকে তাকিয়ে আছে, রিকশাওয়ালারা হা করে তাকিয়ে আছে- সেদিকে তার খেয়াল নেই । সে আপন মনে সিগারেট খেয়ে যাচ্ছে । আমি মেয়েটির পাশ কাটিয়ে মারকেটের ভিতরে ফাস্ট ফুডের দোকানে ঢুকে বার্গার আর কোক নিয়ে বসি । খাওয়া শেষ হওয়ার আগে হঠাৎ মনে হলো এই মেয়েটিই বনজোছনা হবে । ( তখনও বনজোছনার সাথে আমার দেখা হয়নি । ) আমি বাইরে এসে বনজোছনার সামনে দাঁড়িয়ে বলি-তোমার Jealous কেমন আছে ? আমার কন্ঠ শুনেই বনজোছনা চিৎকার দিয়ে আমাকে জড়িয়ে ধরে । সেদিন বাসায় ফিরতে ফিরতে সিদ্ধান্ত নিলাম এই মেয়ের কাছ থেকে দূরে থাকতে হবে । অবশ্যই দূরে থাকতে হবে । মেয়েটার দোষ, মেয়েটা খুব উগ্র, জামা কাপড়ে, কথায়ও ।
এরপর থেকে আমি বনজোছনা কে এড়িয়ে চলি । ফোন দিলে ধরি না । বনজোছনা ব্যাপারটা বুঝতে পেরে ফোন দেওয়া কমিয়ে দিলো । এক শুক্রবার আমি আমার গ্রামের বাড়ি যাচ্ছি । বিক্রমপুর । আমার সাথে আমার দুই টা বন্ধু । আবদুল্লাহ পুর পার হওয়ার পর আমার বন্ধু দুই জন নামাজ পরতে মসজিদে গেল । আমি একটা চায়ের দোকানে বসে আছি । সেখানে হঠাৎ বনজোছনা আমার সামনে এসে হাজির ! আমার পাশে বসে বলল- চা দিতে বলো চা খাবো । বনজোছনার হঠাৎ গ্রামের চায়ের দোকানে উদয় হওয়ার কাহিনী হলো- সে যাচ্ছিল তার নানু বাড়ি, রাস্তায় তাদের গাড়ির চাকা পাংচার হয়ে যায় । ড্রাইভার চাকা বদলাচ্ছে । সে আমাকে দেখতে পেয়ে রাস্তা পার হয়ে চায়ের দোকানে এসেছে ।
একদিন গভীর রাতে বনজোছনা ফোন করে খুব নরম গলায় বলল- আমি তোমার কাছে তিন টা জিনিস চাইব, দিবে ? আমি বললাম, চাও দিবো । বনজোছনা বললো না শুনেই বললে দিবে ! তোমার তো অনেক সাহস ! বনজোছনা চেয়েছিলো- এক, একটা মরা মানূষের খুলি । খুলিটা তার একুরিয়ামে রাখবে । অনেক ঝামেলা করে কবরস্থান থেকে ব্যবস্থা করেছিলাম । দুই, একটা জ্যান্ত সাপ । কিন্তু বিষ যেন না থাকে । সাপ দিয়ে সে খেলবে । সাপ যোগাড় করেছিলাম মিপুরের এক সাপুড়ের কাছ থেকে । তিন, আমার হাতের একটা আঙ্গুল । হাতের আঙ্গুল যদি কেটে দিয়ে দিই, তাহলে দেখতে খারাপ লাগবে । ভাবলাম মর্গে থেকে একটা আঙ্গুল কিনে নিবো । অসম্ভব কিছু না । তার আগেই বনজোছনা ফোন করে বলল- থাক, আঙ্গুল লাগবে না ।
আমি মাথার খুলি আর সাপ ( সাপটা একটা কাচের বোতলে করে ) সুন্দর করে রেপিং পেপারে মুড়ে কুরিয়ার করে পাঠিয়ে দেই । সাথে সুন্দর একটা চিঠি দেই- চিঠিতে কি লিখেছিলাম ঠিক মনে নেই । তার পরের দিন পুলিশ আমাকে খুঁজতে শুরু করে । কুরিয়ারের দোকান থেকে আমাকে খুঁজতে শুরু করে । থানায় মামলা হয় । ( তখন দেশের অবস্থা খারাপ ছিল । জায়গায়, জায়াগায় গ্রেনেড হামলা হতো, একই সাথে কয়েকটা জেলায় গ্রেনেড হামলা হয়েছিল । কুরিয়ারের মাধ্যমে বোমা এক দেশ থেকে আরেক দেশে পাঠানো হতো । ) পুলিশের ধারনা, আমি কাউকে খুন করে, তার মাথার খুলি তার পরিবারকে পাঠিয়েছি । টাকার জন্য ! আমার চিঠিতে কোথাও লেখা ছিল "এর পর পাঠাবো হাতের আঙ্গুল " । মানে আমার জিম্মায় পরিবারের অন্য সদস্য আটক আছে । তাকে মেরে হাতের আঙ্গুল পাঠাবো ।
আমার বন্ধু বাবলুকে আমি মতিঝিল থানায় গিয়ে অবস্থা জানতে বলি । থানার পুলিশ বাবলু কে আটকে রাখে । আমি ফোন করি, বনজোছনা কে, সব কথা বুঝিয়ে বললাম । খুব আশ্চর্যের ব্যাপার হলো -বনজোছনা আমার কাছে সব অস্বীকার করলো ! বনজোছনা বলল- আমি তোমার কাছে কিছুই চাই নাই । আমি তোমাকে চিনিই না ! হঠাৎ করে আমার খুব হাসি পেলো । বনজোছনা অস্বীকার করার জন্য নয়, আমি থানা পুলিশের ঝামেলা সব সমাধান করে ফেলেছি ! এরপর আমি দুইটা ফোন পাই, মা আর বাবলুর । মা জানালো বাসায় পুলিশ আসছে । আর বাবলু বলল- দোস্ত আমি শেষ, পুলিশ বলেছে তুই থানায় না আসলে আমাকে ছাড়বে না । আমি বাবলুকে বললাম- চিন্তা করিস না সব ব্যবস্থা করে ফেলেছি । এক ঘন্টার মধ্যে তুই তোর বাসায় থাকবি ।
তারপর অনেক বার বনজোছনা আমাকে ফোন করেছে । স্যরি বলেছে । একদিন K F C তে বনজোছনা কে দেখেছি । ফেসবুকেও দেখেছি । এখন কোথায় আছে কে জানে ! যেখানেই থাক, ভালো থাক !
কিছু কথা বলি, যদি মন মতো হয় তবে সহমত জানাবেন। মন মতো না হলে প্রতিবাদ করবেন।
নারীদের তাদের উপযুক্ত সম্মান পাওয়া উচিত। তারা মা, তারা বোন, তারা মেয়ে, তারা প্রাণপ্রিয় স্ত্রী। নারীদের সম্মানের জন্য পুরুষরাই কিন্তু বেশি অবদান রাখছে। একটা বাড়িতে পুত্রবধূ আর শাশুড়ি একসাথে থাকলে দেখা যায় তাদের মিল হচ্ছে না। স্বামীর বোন রাও তাদের ভাই এর বউ এর উপর অনেক অত্যাচার করে। অথচ তারা ভাবে না তাদের স্বামীর বোনেরা যদি এমন করে তাদের সাথে, তখন কেমন লাগবে ? কোন শাশুড়ির মেয়ের শাশুড়ি ও ননদেরা যদি তার মেয়ের সাথে এমন করে তবে কেমন লাগবে ? আমারা ভালো কাজ করি ভালো কিছু প্রতিদানের আশায়। আমি বিশ্বাস করি সব কিছুর ই প্রতিক্রিয়া, অনুকূলক্রিয়া ও মিস্রক্রিয়া আছে। একবার এই প্রসঙ্গে এক মুরুব্বীর কাছে শুনেছিলাম, মানুষ যেমন তার জমির মাটি চাষ করার জন্য জমিতেই গুড়ো গুড়ো করে, তেমনি আল্লাহ্‌ ও যে যেমন করে তার কর্মফল তার পরিধির ভিতরে দিয়ে দেয়।
এভাবে কি হচ্ছে, মেয়েরাই মেয়েদের শান্তির পথে বাঁধা হয়ে দাঁড়াচ্ছে।
আচ্ছা দেশে নাকি মেয়ে নির্যাতন হচ্ছে বেশি। আমরা সেটা নিয়ে অনেক মাথা ও ঘামাই। এই মাথা ঘামানোর ফল কি আসে ? আমাদের মুখ থেকে একটা উক্তি ই বের হয়, দেশটা রসাতলে গেলো !!
আর কি করি আমরা ! কোন পদক্ষেপ ?
দেশে কি পুরুষ নির্যাতন ও হচ্ছে না ?
আচ্ছা আপনি না হয় আমাকে একটা উত্তর দেন।
মনে করেন একটা মেয়ে রাস্তা দিয়ে যাচ্ছে । রাস্তায় অনেক মানুষ। এখন একটা ছেলেও ওই মেয়েটার পাশাপাশি ওই রাস্তা দিয়ে যাচ্ছে। এখন মেয়ে টা যদি চিৎকার করে বলে এই ছেলেটা আমার এই করেছে ! সেই করেছে !
তখন আপনি কি করবেন ? ছেলেটার বক্তব্য সুনবেন আগে ?
নাকি নায়কের রুল টা নিবেন আগে ? কোনটা করবেন ?
জানি দ্বিতীয় টা করবেন। এক নম্বরটা ভুলে ও না। আর মেয়ে যদি সুন্দর হয় তাহলে তো কথাই নেই। কাছে ঘেরার ও চেষ্টা করতে পারেন। বলা যায় না।
সবাই কিন্তু এক না। কেউ কেউ ছেলেটার বক্তব্য ও শূনতে চাইতে পারে। কিন্তু ওই যে আছে না, থাকে না, সমাজের উন্নয়নের জন্য খেটে খাওয়া মানুষ, সমাজপতিরা !
আমাদের নারী উন্নয়ন একটু ভিন্ন ভাবে হচ্ছে !!
নারী দের আগে দেখা যেত কেমনভাবে সেটা আপনারা যেমন জানেন, এখন কেমনভাবে দেখা যায় সেটা ও জানেন।
কোন মেয়ে যদি এমন লুক নিয়ে আসে যে ছেলেরা না তাকিয়ে (!) পারবেনা। তাহলে ঘটনা ঘটলে কার দোষ দিবেন আপনি ?
ওই গেট আপ দেখে কোন ছেলে যদি না তাকায় তবে সে শালা পুরুষ ই না !!!
পুরুষের বড় শক্তি নারী । তেমনি নারীর ও বড় শক্তি পুরুষ।
একজন রাজা রাজ্য চালায়। রাজাকে চালায় কে ?
নারী যদি মানসম্মান এর ভয় কাটিয়ে উঠতে পারে(নেগেটিভভাবে) তবে তার দ্বারা এমন সব ঘটনা ঘটা সম্ভব যা কোন পুরুষের জীবন তছনছ করতে যথেষ্ট।
আজকাল যুব সমাজ নারীদের সম্মানে অনেক তৎপর বলেই আমি মনে করি। আপনি যদি বাসে চলাচল করেন তবে দেখবেন বাসে যখন অতিরিক্ত যাত্রী থাকে এবং অনেকি দাড়িয়ে থাকে, তখন যদি একটা নারী বাসে উঠে, অনেক যুবক ই তার আসন ছেড়ে দেয় তার জন্য।
নারী যতই স্বাবলম্বী হোক না কেন পুরুষের সাহায্য ছাড়া সে তার জীবন কোন ভাবেই কাটাতে পারবে না। যে কোনভাবেই হোক, তার পুরুষের সাহায্য লাগবেই।
প্রকৃতির বিপরীত দিক সবসময় রহস্যময়। পুরুষের চোখে যেমন নারী, তেমনি নারীর চোখে পুরুষ।
যাইহোক অনেক পেচাল পেরে ফেললাম।
এখন শেষ কোথায় চলে আসি----
আমরা তো নারী সমাজের উন্নয়নের জন্ন গলা ফাটাই । তো বলেন, আপনি নারী সমাজকে কোন উন্নয়নের পথে দেখতে চান ?
দেশে যেরকম নারী জাগরণ হচ্ছে আমরা পজিটিভ গুলো শুনে লাফালাফি করি। কিন্তু নেগেটিভ ঘটনা কত গুলি ঘটছে সেটা ভেবে দেখেছেন কখনো ?
আপনি ই বলেন, আপনার চোখে নারী সমাজের উন্নতি কোন পথে যাচ্ছে ?
বিশেষ দ্রষ্টব্যঃ আবার কিন্তু আমাকে নারী উন্নয়নের পথে বাধাদান কারি ভেবে গলা ফাটিয়ে ফেইলেন না !! আমি নারী সমাজের উন্নয়নের সমৃদ্ধি কামনা করি ও চাই। তবে সেটা যেন ভালো ভাবে সমাজ গ্রহণ করতে পারে। মানুষের ভালো হয়। সমাজে কোন কলঙ্ক এর ছায়া না পড়ে। পুরুষের সহযোগী হিসেবে। অথবা পুরুষ নারীর সহযোগী হিসেবে। যেইভাবে ই হোক, একটা পবিত্রতার ছোঁয়া যেন উভয় ক্ষেত্রে থাকে । 
আচানক খিয়াল হইলো আমার যে আমার ব্যবস্থাপনা ক্লাশ অনেক জনপ্রিয় হয়ে গেছে। খোমাবুকে লোকজন জিগায় আইজকা ক্লাশ আছে কিনা? আমি তো অবাক হই আহারে বাঙ্গালীর জানার কতো আগ্রহ! আর আমার নিজের মনে হইতাছে আমার ক্লাশের যেইসব ছাত্রের উদ্দেশ্যে আমার এই ক্লাশের লেকচার তারা মনে হয় মনোযোগী না। তাদের অনেকেই ভাবে ব্যবস্থাপনা জ্ঞানের দরকার নাই। আরে ব্যবস্থাপনা জ্ঞান সবার দরকার আছে! বাসার কাজের বুয়া থেইক্কা শুরু কইরা দেশের প্রধানমন্ত্রী পর্যন্ত। সাধারন মানুষের সব চেয়ে বেশি দরকার। কারন তাঁরা বাড়ী ভাড়া থেইক্কা রিক্সাভাড়া কিংবা বিমানভাড়া এমনকি ঢাকায় চলমান ট্যাম্পো কিংবা রেঞ্জার সবুজ প্রেমিকা সি এন জি সবকিছুরে ম্যানেজ করে চলতে হয়। বাংলাদেশে প্রধানমন্ত্রীর কিন্তু আরো বেশি ম্যানেজ করতে হয়। কাল্কেই প্রধানমন্ত্রী মিটিং করলেন আর সাথে সাথে মৃত শেয়ারবাজার গা ঝাড়া দিয়ে উঠলো। ছুটছে এখন বল্গাহীন ঘোড়ার মতো। তাইলে আমার মতো দুঃখী কবির প্রশ্নঃ আমাদের দেশের অর্থমন্ত্রী কি করেন? সুন্দর-সফেদ টাকে হাত বুলান আর তেল-বিদ্যুত কিংবা সবকিছুর দাম বাড়ান! আর শেয়ারবাজার নিয়ে প্রধানমন্ত্রীকেই মাথা ঘামাতে হয়। তাইলে মন্ত্রী-সিকি মন্ত্রী কিংবা আধুলি মন্ত্রী তিনাদের কাজ কি? কাজ শুধু দেশের মানুষের টাকায় ‘তাওয়া’ গরম করা? ভাইয়েরা এবং বইনেরা প্লাস সক্রিয় আর নিস্ক্রীয় ব্লগারবৃন্দ, ‘তাওয়া’ শুইন্না কি আপনাদের কাছে অশ্লীল মুনে হইতাছে? আরে না……তাওয়া হইলো পাছা। আর ‘পাছা’য় আছে মানবশরীরের অতি প্রয়োজনীয় একটা রাস্তা। যা দিয়ে বর্জ্য নির্গত হয়। যা আসলেই মুখের মতোই গুরুত্বপুর্ণ। একটা হইলো ‘এন্টার’ আরেকটা হইলো ‘এক্সিট’। ঠিক বিমানবন্দর কিংবা আধুনিক কুনু কর্পোরেট অফিসের মতো। এন্টার হবেন এক দিক দিয়ে আর এক্সিট হবেন আরেক দিক দিয়ে। আর যারা এক রাস্তা দিয়াই দুই কাজ সারে তাদের আবার কথা-বার্তায় সমস্যা হয়ে যায়। যেমুন ধরেনঃ ব্লগে কিংবা রাস্তা ঘাটে ‘হিজাব’ নিয়া কথা বলেন আর নির্বাচনী ভালোবাসা করেন ‘শিপন শাড়ী’র সাথে। আল্লাহর আইন চান-সৎলুকের শাসন চান, আর বলেন যে মাণনীয় প্রাক্তন বঙ্গদেশীয় যুবরাজের বিরুদ্ধে ‘মাল-পানির ধান্দা মামলা মিথ্যা’। তাইলে সত্য কি? সত্য খুঁজি চলেনঃ
</doc>

<doc>
 -এই দেশে কেউ বেহেস্তে যাইবোনা? আমার সহযাত্রী কইলেন। তাকাইয়া দেখি কাঁচা-পাকা দাঁড়ি, মাঝারি টাইপের পাঞ্জাবী।
-কেউনা? আরেক মাঝ বয়সী হাওয়া দিলেন।
-আরে না ভাই কেউনা; শুধু সেই যাইবো যে সৎ কামাই খায়।
-সৎ কামাই কেডা খায়? আরেকজন জিগাইলো।
-হের লাইগ্যাইতো বাংলাদেশে কেউ বেহেস্তে যাইবোনা।
-কোনদেশের মানুষ বেহেস্তে যাইবো। চশমা পরা একটা তরুন জিজ্ঞেস করলো।
-তা জানিনা; যারা আল্লাহর রাস্তায় থাকবে তারাই। সত্যবাদী কইলেন।
-আল্লাহর রাস্তা কোনটা?
-যাকাত দিবো-নামাজ করবো-রোজা পালন করবো-হজ্জ করবো, যে সুদ খাইবোনা- তারাই।
-এতো বাংলাদেশের মোটামুটি সবাই পালন করে। চশমা আবার বললেন।
-আপনি নামাজ পড়েন?
-হুম পড়ি, কিন্তু সমস্যা হইলো সুদ নিয়া বিপদে আছি।
-কেনো?
-সুদ আর লাভ তো কাছাকাছি; তাই ব্যাখ্যায় মহাঝামেলায় আছি।
-কারেন্ট একাউন্টে টাকা রাখেন, সুদ খেতে হবেনা।
-যে মানুষ বিনিয়োগ করার ক্ষমতা রাখেনা তারা কি করবো?
-তাদের আল্লাহ খাওয়াইবো।
-তাইলে আর টাকার হিসেবের দরকার কিতা?
-আল্লাহ কাজ করলে তবেই খাওয়াবেন। আবার হুজুর পিছলাইলেন।
-হইতারে। চশমাওয়ালা বিরসমুখে কইলো।
-মোট কথা সৎ থাকতেইবো। কাঁচা-পাকা আবার কইলেন।
-কিন্তুক সৎ মানুষ তো স্ক্যান্ডেনেভিয়াতেই বেশী থাকে কারন সেখানে দুর্নীতি নাই-হানা হানি নাই-ঘুষ নাই-আবার নামাজ নাই। আমি আস্তে কইরা কইলাম।আর জানালা দিয়া বাইরে তাকাইয়া থাকলাম।
বাইরে তাকাইয়া-তাকাইয়া ভাবতাছি, দাঁড়ি আর দাঁড়িতে কতো পার্থক্য? মাওলানা ভাসানীর দাঁড়ি ছিলো-রবীন্দ্রনাথের দাঁড়ি ছিলো-সাঁইজীর দাঁড়ি ছিলো আর লালদালানের বাসিন্দা বদর-শামস-রাজাকারদের মুখেও দাঁড়ি আছে। অবাক দাঁড়ি। মাওলানা ভাসানী আমাদের ছেড়ে গেছেন ৩৫ বছর হয়ে গেলো-তাঁকে নিয়ে একটা কাহিনীঃ
    মওলানা গেছেন নেতাজী সুভাষ বসুর সাথে দেখা করতে, নেতাজি তখন কংগ্রেস সভাপতি। মাওলানা গেলেন একটু সেজে-গুজে মানে পাজামা আর পাঞ্জাবী পরে, তাঁর চিরাচরিত লুঙ্গি-পাঞ্জাবীর বদলে। নেতাজির সঙ্গী-সাথিরা সব স্যুটেড-বুটেড। দুই একজন বিরক্ত হলেন। মাওলানার এহেন পোষাকীয় দৈন্যতা দেখে। নেতাজী কিন্তু স্বাগত জানালেন স্বভাবসিদ্ধভাবেই ততকালীন আসামের ভাসানচরের আন্দোলনের নেতাকে। ফেরার পথে নেতাজীর দু-একজন চামচা বললেন মাওলানাকেঃ
    -পরের বার যেনো প্রেজেন্টেবল জামা-কাপড় পরে যেতে।
    মাওলানা কিছু বল্লেননা। কিন্তু পরের বার তিনি নেতাজির সাথে দেখা করলেন, তাঁর চিরাচরিত লুঙ্গি আর পাঞ্জাবী পরে।
আহারে রাজনৈতিক নেতা, এখন কথিত কমরেড দিলীপ বড়ুয়াও কম্পলিট স্যুট পইরা টিভিতে টক শো তে আইসা চক্ষু মুদিয়া জাতিকে বয়ান আর আবুলের কথা নাইবা কইলাম! আমার কেনো জানি মনে হয়, সৈয়দ আবুল মনে হয় ‘পারসোনা’র নিয়মিত খদ্দের। কেমুন যেনো চক-চকে ভাব। মন্ত্রী হইলেই তাদের চিকনাই বাইড়া যায়। কাইজ-কামের বদলে বাড়ে আকাম। নেতাদের কাম নিয়া শুনেনঃ
    নেতা: আমি যদি এবার এমপি হতে পারি তাহলে এই এলাকায় একটি ব্রিজ করে দিব।
    জনৈক ব্যাক্তি: এই গ্রামে তো কোনো খাল নেই, আপনি ব্রিজ করবেন কিভাবে?
    নেতা: …প্রথমে খাল করব তারপর ব্রিজ করব!
এই নেতা ঠিকই জানেন যত উন্নয়ন-তত টংকা। যত টংকা-তত টাকা। যত টাকা-তত চেকনাই আর চক চকে ত্বক। জনগনের ত্বক উন্নয়নের জন্য ফেয়ার এন্ড লাভলী আর নেতাদের লাইগ্যা নগদ নারায়ন। মন্ত্রীরা প্রায় ভুলে যান, তাদের কাজ হইলো মানুষের জন্য কাজ করা কিন্তু আমাদের মন্ত্রী দেখলে মনে হয়-তাদের প্রধান কাম হইলো উপদেশ খয়রাত করা। আরে মাননীয় স্যুটভাইয়েরা আপনেরা উপদেশ দিতে থাকলে দেশে কাজ করবে কারা?
তবে জাবেদা কিংবা আবেদাদের নিয়া আলাপ না কইরাও বলা যায়, দেশে বিনিয়োগ বাড়াইতে হইবে আর বিনিয়োগ বাড়লে-বাড়বে আমাদের অর্থনৈতিক সক্ষমতা।মানুষের অর্থনৈতিক সক্ষমতা বাড়লে-বাড়বে মানুষের ক্রয়ক্ষমতা। দেশের অর্থনীতি চলবে তেজী ঘোড়ার মতো। তার মানে আমাদের সমস্যা শুধুই সক্ষমতা আর সততার আর সামান্য যোগ্যতার। যোগ্য মানুষের কি এতোই অভাব!এখোনো সময় আছে যোগ্য মানুষ বাইর করেন না হইলে সময় গেলে সাধন হবেনা; আর অবস্থা হবে নীচের গল্পের মতোঃ

    এক দম্পতির বিয়ের ২০ বছর পূর্ণ হয়েছে। সেদিন রাতে স্ত্রী ঘুম ভেঙ্গে দেখে স্বামী পাশে নাই। সে খুঁজে পেলো স্বামী রান্নাঘরে কফি বানাচ্ছে।
    স্ত্রীঃ “এতো রাতে তুমি কফি খাচ্ছো? ”
    স্বামীঃ “তোমার কি আমাদের বিয়ের আগের কথা মনে পড়ে?”
    স্ত্রীঃ “কেন বলোতো?:-?”
    স্বামীঃ “আচ্ছা, তোমার কি সেইদিনের কথা মনে পড়ে, আমরা পার্কে বসেছিলাম, তোমার বাবার কাছে ধরা খেলাম। ”
    স্ত্রীঃ “হাঁ, মনে আছে। ”
    স্বামীঃ “তোমার বাবা বলেছিলো, আজকেই তোমাকে আমার মেয়েকে বিয়ে করতে হবে। নাহলে ২০ বছর জেল খাটাবো।”
    স্ত্রীঃ “হু বলেছিলো। তো কি হয়েছে? ”
    স্বামী চোখ মুছতে মুছতে বললো : “আজকে আমার মুক্তি পাওয়ার কথা ছিলো।...:(”আমার ব্লগের অনেক ভাল কাজ রয়েছে। মানবিক কাজে আমার ব্লগ বরাবরই এগিয়ে এসেছে সর্বোচ্চ সামর্থ অনুযায়ী। আমার ব্লগের এরকম মহৎ কাজকে যারা নিঃস্বার্থ প্রচেষ্টায় এগিয়ে নিয়ে যাচ্ছেন তাদের সবাইকে প্রানঢালা অভিনন্দন। বিশেষকরে ব্লগার মুরব্বি, বাউল এবং রুবেলের কথা মনে পড়ছে। এর সাথে সুশান্তর কথাও অনিবার্যভাবে এসে যায়। তিনি এধরণের কাজে এতটাই নিবেদিত যে নিজের পরিবারের দিকেও কখনো কখনো সময় দেয়া হয়ে ওঠে না। আর অনেকে যারা মানবিক পোস্ট দিয়ে এ কাজে এগিয়ে এসেছেন সবাইকে ধন্যবাদ জানাই।
অনেক সময় তাৎক্ষণিকভাবে সহযোগিতা করা সম্ভব হয়ে ওঠে না। অনেকের হঠাৎ করে কিছু সহযোগিতা করারও সুযোগ নাও থাকতে পারে।
আমাদের গৌরবদীপ্ত মুক্তিযোদ্ধাদের অনেকে পরিবেশ-পরিস্থিতির কারণে নিদারুন অর্থকষ্টে আছেন। ব্লগার ভাইরা এরকম অনেক ঘটনার সচিত্র পোস্ট দিয়েছেন। এছাড়া আরো অনেক মানবিক বিষয়ে পোস্ট আমরা দেখতে পাই। কিন্তু নির্দিষ্ট কোন কল্যাণ ফাণ্ড না থাকার কারণে তাৎক্ষণিক ভাবে সবার অংশগ্রহণ করার সুযোগ হয়না। আমাদের অনেকের এ বিষয়ে হঠাৎ করে হাত বাড়িয়ে দেয়ার সুযোগ হয় না।
আমি এবিষয়ে একটি প্রস্তাব রাখতে চাই-
আমার ব্লগের পক্ষ থেকে একটি আমার ব্লগ কল্যাণ ফাণ্ড গঠনের আহবান জানাচ্ছি।
</doc>

<doc>
১।হেলা,চলা,ফোলা,কাঁপা,হাঁই,
এই পাঁচ গুণ বাত আনাছের হয়।
রং সবুজ লজ্জত খাট্টা হয়,
হক্কোল একিন হয় তার ইমান।।
গুরু কিধন চিনো রে মন।

২।ইস্রাফীল যাহারও মক্কেল,
লাহুত হয় তাহারও মঞ্জেল।
অজুদ তাহার ওয়াজেবুল,
সর্বক্ষনে তাই জানো মন।।
গুরু কিধন চিনো রে মন।

৩।রুহু যাহার হয় ইনছানী,
নফছ তাহার মোৎমাইন্নী।
রাহা তার মারফত জানি,
এই হয় গুরুর মহাজন।।
গুরু কিধন চিনো রে মন।

৪।সেরু পাগলা কয় শিষ্য তুমি,
গুরুকে ছেড়ো না ভ্রমি।
ভজো গুরু দিবাযামি,
করো গুরু আলিঙ্গন।।
গুরু কিধন চিনো রে মন।
</doc>

<doc>

ইত্তেফাকীয় সমাচার
পাকিস্তান আমলের কথা। পুনর্গঠিত দৈনিক ইত্তেফাকের দায়িত্ব নিয়েছেন ডাকসাঁইটের সাংবাদিক মানিক মিয়া। মওলানা আব্দুল হামিদ খান ভাসানীর পরিবর্তে কাগজটির মাস্ট হেডের নীচে প্রতিষ্ঠাতা হিসেবে তাঁর নামই ছাপা হচ্ছে।
তো মানিক মিয়া ছিলেন খুব রাশভাড়ি লোক। সে সময় তো সাংবাদপত্রে এতো নিয়োগনীতির বালাই ছিলো না। আর মানিক মিয়া কারো ওপর ক্ষেপে গেলে কথায় কথায় তার চাকরী নট করে দিতেন।
একদিন সকালে তিনি ইত্তেফাকের অফিসে মন দিয়ে একটি গুরুতর সম্পাদকীয় দেখছেন। খুবই স্পর্শকাতর লেখা…একটু এদিক-সেদিক হলে আইয়ুব খানের রোষানলে পড়তে হবে–এমন অবস্থা।
এ সময় তার খাস পিয়ন ছালাম মিয়া তাকে চা দিতে গিয়ে হোঁচট খেয়ে পড়লো টেবিলের ওপর। মানিক মিয়ার লেখা-টেখা সব চায়ে সয়লাব; তার দামী স্যুটেও লেগেছে চায়ের দাগ।
তিনি ঠাণ্ডা গলায় বললেন, ছালাম! তোর চাকরী নট!..
সে দিন পিয়ন ছালাম মিয়া মন খারাপ করে বাড়ি ফেরে। পরে বউয়ের সঙ্গে পরামর্শ করে এক ফন্দী আঁটে।
পরদিন সকালে মানিক মিয়া ইত্তেফাক অফিসে ঢুকতে গিয়ে দেখেন সিঁড়ির ওপর পিয়ন ছালাম মিয়া, তার বউ-পোলাপানসহ বসে আছে।
মানিক মিয়া আবারো ঠাণ্ডা গলায় বলেন, ছালাম! এসব কী?
ছালাম একটু মাথা চুলকে বলে, স্যার, আপনি ইত্তেফাকে চাকরী দিসেন, সেই বেতনের টাকায় বিয়া করছি, বউ-পুলাপান হইছে। এখন আপনি চাকরী ‘নট’ কইরা দিছেন। আমি না হয় আর ইত্তেফাকে নাই, কিন্তু আমার বউ-পুলাপান–এরা তো ইত্তেফাকের সম্পত্তি। আপনি এদের বুইঝা লন, এহন থেইকা আপনিই এদের খাওয়াইবেন, পরাইবেন, পালবেন!
মানিক মিয়া একটু থমকে যান। পরে মুচকি হেসে ছালামকে বলেন, শিগগির একটা রিকশা ডেকে এদের তোর বাসায় পাঠিয়ে দে। আর এখন থেকে আবার কাজে লেগে যা!
ট্যাক্স ফ্রি
বিখ্যাত ফটো সাংবাদিক মোহাম্মাদ আলম (কিছুদিন আগে প্রয়াত) ভাইয়ের ঘটনা। ১৯৭২-৭৩ সালে আলম ভাই ছিলেন বঙ্গবন্ধুর ব্যক্তিগত আলোকচিত্রী। পানপ্রিয় আলম ভাই প্রধানমন্ত্রী বঙ্গবন্ধুর সাথে মস্কো সফর শেষে দেশে ফেরার সময় সাথে নিয়ে এসেছেন এক বোতল রাশান ভোদকা। তো তেজগাঁ বিমানবন্দরের কাস্টমস কর্মকর্তারা কিছুতেই তাকে ছাড়বেন না। তারা ভোদকার জন্য ট্যাক্স দাবি করে বসলেন। এদিকে আলম ভাই কর্পদশুন্য।
তিনি যতই মুক্তিযোদ্ধা ফটোসাংবাদিক হন বা প্রধানমন্ত্রীর ব্যক্তিগত ফটোসাংবাদিক হন, কাস্টমস কর্মকর্তারা নাছোড় বান্দা। আলম ভাই কিছুতেই তার কোনো ক্ষমতা ফলাতে না পেরে শেষে সবার সামনে বিমানবন্দরের লাউঞ্জেই ভোদকার বোতলে মুখ দিয়ে একটানে বোতল খালি করে ফেললেন। তারপর ঢেঁকুর তুলে ঢাকাইয়া উচ্চারণে বললেন, এইবার কী যাইতে পারমু? পেটের ভিতর ভুদকা থাকলে তো আর ট্যাক্স দেওন লাগবো না, না কী?
চট্টগ্রামে কেজি অচল
এরশাদ আমলের কথা। দৈনিক সংবাদের সিনিয়র রিপোর্টার জাফর ওয়াজেদ ভাইকে সম্পাদক কেজি মুস্তফা ঢাকা থেকে হঠাৎ করেই বদলী করলেন চট্টগ্রাম অফিসে।
জাফর ভাই তো মহা বিরক্ত। তিনি এটিকে পানিশমেন্ট পোস্টিং হিসেবে মনে করলেন। একে তার সব নিউজ-সোর্স ঢাকায়; তার ওপর তিনি চট্টগ্রাম শহরটিকে ভালো করে চেনেন না, চাটগাঁইয়া ভাষাও বোঝেন না। যা-ই হোক, তিনি খবর নিয়ে জানলেন, কেজি ভাই রোববারে সাপ্তাহিক ছুটি কাটান। আর ওইদিনই তিনি চট্টগ্রাম থেকে একটি বিশেষ রিপোর্ট পাঠালেন, শিরোনাম ‘চট্টগ্রামে কেজি অচল’।
ঘটনা হচ্ছে, মন-সের মাপের পরিবর্তে এরশাদ সরকার তখন সারাদেশে মেট্রিক পদ্ধতির কেজি-লিটার ইত্যাদি চালু করলেও চট্টগ্রামের হাট-বাজারে তখনো প্রাচীন পরিমাপ পদ্ধতি চলছে। এই নিয়ে ছিলো সেই খবর।
বার্তা সম্পাদক সেটি সরল মনে প্রথম পাতায় ছেপে দিলেন। পরদিন সকালে সম্পাদক কেজি ভাই কাগজ দেখে অফিসে এসে হাজির। গম্ভীর ভাবে এখানে-সেখানে পায়চারী করছেন। রাগে-দু:খে কিছু বলতেও পারছেন না। পরে বার্তা সম্পাদকের টেবিলে এসে ওই খবরটি আঙুল দিয়ে চিহ্নিত করে বললেন, এহ! এটা কোনো খবর হলো? এটি প্রথম পাতায় না দিলেও তো চলতো!
একটি অভিনব পদত্যাগ
গণমাধ্যম কর্মী মাত্রই জানেন, কর্মস্থল বদল করলে আগের অফিস বকেয়া বেতন-ভাতা দিতে চায় না। এমন কী বকেয়া টাকা আদায়ে মামলা করে বছরের পর বছর ঘুরেও পাওনা টাকা আদায় করা যায় না।
তো ১৯৯৯-২০০০ সালের ঘটনা। দৈনিক সংবাদের একেবারে পড়তি অবস্থা। ইত্তেফাক, জনকন্ঠ, ভোরের কাগজ, প্রথম আলোর তখন বাজার ভালো। আর সংবাদে চার-পাঁচ মাস করে সাংবাদিকদের বেতন বকেয়া পড়েছে; ওভার টাইমসহ অন্যান্য বিল তো আছেই।
এই সময় দৈনিক যুগান্তর প্রকাশ হবে। সংবাদের চট্টগ্রামের সাংবাদিক জসিম চৌধুরী সবুজ ভাই যুগান্তরে ভালো বেতনে কাজ পেয়েছেন (এখন তিনি যুগান্তরের চট্টগ্রাম অফিসের বুরো চিফ ও বিশেষ সংবাদদাতা)। তো তিনি জানতেন, সংবাদ থেকে পদত্যাগ করলে বকেয়া বেতন-ভাতাসহ চার-পাঁচ লাখ টাকা তার লোকসান হবে। তিনি চিন্তিত হয়ে পড়লেন, কী করা যায়?
সবুজ ভাই পরামর্শ করার জন্য ফোন করলেন ওনার সেকশন চিফ, মফস্বল সম্পদক কার্তীক চক্রবর্তীকে। কার্তীকদা তাকে বললেন, সবুজ, তুমি নতুন কাগজে ভাল বেতনে কাজ পেয়েছো, এটি তো খুবই খুশীর খবর। তোমাকে আন্তরিক অভিনন্দন। কিন্তু হুট করে চাকরি ছাড়লে তো তুমি সংবাদ থেকে বকেয়া টাকা-পয়সা কিছুই পাবে না। তাই আমি যেভাবে বলি, সেভাবে পদত্যাগপত্র জমা দাও।
সবুজ ভাই কার্তীকদার পরামর্শে একটি অভিনব পদত্যাগ পত্র ঢাকার অফিসে এক কপি ফ্যাক্সে পাঠালেন; আরেক কপি দিলেন কুরিয়ারে।
তিনি যা লিখেছিলেন, তা অনেকটা এ রকম:
বরাবর, সম্পাদক, দৈনিক সংবাদ, ঢাকা। বিষয়: পদত্যাগ পত্র। জনাব, বিনীত নিবেদন এই যে, ব্যক্তিগত কারণে আমি সংবাদ থেকে পদত্যাগ করছি। যেদিন থেকে আমার যাবতীয় পাওনা-দেওনা মিটিয়ে দেয়া হবে, সেদিন থেকে আমার পদত্যাগ পত্র কার্যকর হবে। নিবেদক…ইত্যাদি।

এরপর তিনি সংবাদে চট্টগ্রাম থেকে নিউজ পাঠানো বন্ধ রাখলেন। একের পর এক সংবাদে চট্টগ্রামের নিউজ মিস হতে থাকলো। বার্তা সম্পাদক মঞ্জুরুল আহসান বুলবুল ভাই (এখন এটিএন বাংলায়) উপায় না দেখে ঢাকা থেকে টেলিফোনে ধরলেন সবুজ ভাইকে, কী সবুজ, চট্টগ্রাম থেকে নিউজ পাঠাচ্ছো না কেনো?
সবুজ ভাইয়ের সরল উত্তর, বুলবুল ভাই, আমি তো পদত্যাগ করেছি; তাই এখন নিউজ দিচ্ছি না। এখন আমার পদত্যাগপত্র আপনারা কী ভাবে কার্যকর করবেন, সেটি আপনাদের বিষয়।
বুলবুল ভাই সবুজ ভাইয়ের পদত্যাগপত্র নিয়ে সম্পাদক-প্রকাশকের টেবিলে দৌড়ালেন। এর পর প্রকাশক আহমেদুল কবির ভাই (প্রয়াত বিশিষ্ট সাংবাদিক) ফোন করলেন সবুজ ভাইকে, বাবা, তুমি আজ রাতের ট্রেনেই ঢাকায় এসো। তোমার গাড়ি ভাড়া আমরা দেবো। তোমার সঙ্গে সামনা-সামনি কথা আছে।
বর্ষিয়ান রাজনীতিবিদ-সাংবাদিকের কথায় সবুজ ভাই ঢাকা এলে, কবির ভাই তাকে বুঝিয়ে বললেন, বাবা, এভাবে পদত্যাগ করলে তো আমাদের বিপদ; তুমি এটি ফিরিয়ে নিয়ে একটি সাধারণ পদত্যাগ পত্র জমা দাও। আমরা তোমার টাকা একবারে না হোক, কয়েক দফায় পরিশোধ করবো।
সবুজ ভাই, তা-ই করলে সংবাদ কর্তপক্ষ আস্তে আস্তে তার সমস্ত বকেয়া পরিশোধ করে।
মতি চৌ কাণ্ড
১৯৯৩-৯৪ সালের কথা সাংবাদিক মতিউর রহমান চৌধুরী দৈনিক বাংলা বাজারের সম্পাদক হলেন ( এখন দৈনিক মানবজমিনের সম্পাদক)। তখন সংবাদপত্রে বানানরীতি নিয়ে নানা পরীক্ষা-নীরিক্ষা চলছে। একেক বাংলা দৈনিক একেক ধরণের বানানরীতি দিয়ে নিজেদের স্বকীয়তা ঘোষণা করতে চাইছে। এইসব নিয়ে চলছে, যাচ্ছে-তাই কাণ্ড।
মতি চৌধুরী ভাই একদিন বার্তা বিভাগে ঘোষণা দিলেন, এখন থেকে দৈনিক বাংলাবাজারে কোনো দীঘ-ঈ (ী) চলবে না। সব বানান হ্রস্ব-ই (ি) দিয়ে লিখতে হবে। এটিই নাকী আধুনিক বানানরীতি।
তো সাংবাদিকরা ওইদিন বিদ্যাসাগর-রবীন্দ্রনাথ/সংসদ-বাংলা একাডেমী ভুলে যেতে বাধ্য হলেন। সবাই দীর্ঘদিনের অভ্যাস দীর্ঘ-ঈ বাদ দিয়ে সব বানানে হ্রস্ব-ই দিতে থাকলেন। এমনকী সেদিন প্রিন্টার্স লাইনে সম্পাদকের নাম মতিউর রহমান ‘চৌধুরী’র বদলে ছাপা হলো মতিউর রহমান ‘চৌধুরি’!!
পরদিন সকালে মতি চৌধুরী ভাই কাগজ দেখে ছুটে এলেন অফিসে। জরুরী বৈঠক ডাকলেন সব বিভাগকে সঙ্গে নিয়ে। সেখানে বললেন, ইয়ে মানে, আমার মনে হয়, প্রচলিত বাংলা বানানরীতি এখনই বদলানো ঠিক হবে না। এ নিয়ে আমাদের আরো ভাবনার অবকাশ আছে–ইত্যাদি।…
রাজু ভাই বৃত্তান্ত
মহিদুল ইসলাম রাজু ভাই (এখন এটিএন বাংলায়) তখন সংবাদের স্টার রিপের্টার। একই সঙ্গে ঢাকা রিপোর্টার্স ইউনিটির সভাপতি। তার মাথা একটু গরম হলেও তিনি লোক ভালো, আর সাংবাদিক হিসেবে তুখোড় তো বটেই।
রাজু ভাইয়ের একটি বদ অভ্যাস হলো, যেখানে-সেখানে মুখের মধ্যে গুল নেয়া (আমরা বলি, গুল মারা)। একদিন আমরা তখনকার ক্ষুদে সাংবাদিক কয়েকজন রাজু ভাইকে ধরলাম; তাকে বুঝিয়ে বললাম, রাজু ভাই, আপনি এখন সাংবাদিক নেতা। পাঁচতাঁরা হোটেল বা মন্ত্রীর এয়ারকুলার লাগানো ঝাঁ চকচকে অফিসে বসে আপনার গুল মারা এখন বেমানান। আপনাকে এই রিকশা-ওয়ালাদের নেশা ছাড়তে হবে।
রাজু ভাই পড়লেন বিপদে। বললেন, কী করি তোরা বলতো? অনেক বছরের পুরনো নেশা।…
আমি বুদ্ধি দিলাম, আপনি বেনসন সিগারেট খাওয়া ধরুন। দুটাই তো তামাক, আপনার নিকোটিনের চাহিদাও মিটবে, আবার স্মার্ট-নেসও থাকবে।
রাজু ভাই চা খাওয়ার পর সিগারেট খাওয়া অভ্যাস করলেন।
অনেকদিন পর রিপোর্টার্স ইউনিটির অফিসে গিয়ে দেখি রাজু ভাই, চা খেয়ে একটা পান মুখে দিলেন। এরপর আয়েশ করে একটা সিগারেট ধরালেন। আমি তো অবাক, রাজু ভাই, আপনি পান খাওয়া ধরলেন কবে?
আর বলিস না, সিগারেট ধরার পর দেখলাম চা খেয়ে একটা পান মুখে দিয়ে সিগারেট ধরালে দারুন লাগে। সেই থেকে পান খাওয়াটাও শুরু করলাম।
আমি জিজ্ঞাসা করলাম, আর আপনার গুল মারা?
রাজু ভাই মাথা চুলকে বললেন, হেঁ হেঁ….সেটাও ছাড়তে পারিনি রে।
অর্থাৎ রাজু ভাই তখন গুল মারা, চা, পান ও সিগারেট–এই চারটি নেশাই সমান তালে চালাচ্ছেন!…
আমাদের তাজ ভাই
দুর্ধর্ষ ক্রাইম রিপোর্টার আমিনুর রহমান তাজ ভাইকে চেনেন না, এমন সাংবাদিক বুঝি কমই আছেন। চাকরী জীবনের শুরুতে ক্ষুদে ক্রাইম রিপের্টার হিসেবে দৈনিক আজকের কাগজে তাজ ভাইয়ের কাছে রিপোর্টিং শেখার সুযোগ হয়েছিলো (তাজ ভাই এখন দৈনিক আমাদের সময়ে)। তাজ ভাইয়ের মজার মজার অনেক ঘটনা নিয়ে অনেকদিন আগে একবার সচলে লিখেছিলাম। যারা সেটি পড়েননি, তাদের জন্য চুম্বক-অংশটি আবারো বয়ান করছি।
১৯৯৪-৯৫ সালের কথা। বিএনপি সরকারের সময় আওয়ামী লীগ প্রায় ২৪/৪৮/৭২ ঘন্টার, এমন কী লাগাতার হরতাল ডাকতো। আর হরতাল হলেই আমরা যারা ক্রাইম-রিপোর্টার তাদের তথ্য সংগ্রহের জন্য বাস্ততা বাড়তো। এই হয়তো খবর পেলাম, অমুকখানে বোমা ফেটেছে, কী অমুক জায়গায় গাড়ি পোড়ানো হচ্ছে। সঙ্গে সঙ্গে আমরা তাজা খবর সংগ্রহ করার জন্য ‘সংবাদপত্র’ ব্যানার লাগানো বেবী ট্যাক্সি নিয়ে ছুটতাম সেখানে। আর বরাবরই তাজ ভাইয়ের সঙ্গে হরতালের ডিউটি আমার খুব পছন্দ ছিলো। এর কারণ হচ্ছে: তার সঙ্গে থাকলে হাতে-কলমে কাজ শেখা যাবে; তাছাড়া তাজ ভাইয়ের সান্নিধ্যে থাকলে চা-সিগারেট, এমন কী দুপুরের খাবার, বিকালের নাস্তা –ইত্যাদি ছিলো ফ্রি। সিনিয়র হওয়ার সুবাদে সব খরচ উনি একাই বহন করতেন।
তো এক হরতালের ভোরে অফিসের বেবী ট্যাক্সি নিয়ে তাজ ভাইয়ের বাসায় গিয়াছি। ওনাকে বাসা থেকে তুলে এক সঙ্গে ডিউটিতে বের হবো।
একতলার বাসার নীচে এসে অনেকক্ষণ কলিং বেল বাজালাম, ‘তাজ ভাই, তাজ ভাই’ বলে ডাকাডাকি করলাম; কিন্তু কোনো সাড়াশব্দ নাই।
খেয়াল করে দেখি, সদর দরজা সামান্য খোলা। উঁকি মেরেই সরে আসি, খাটের ওপর ভাবী খোলা পিঠে পেছন ফিরে শুয়ে আছেন, পরনে শুধু পেটিকোট।
এদিকে ডিউডিতে যাওয়ার দেরি হচ্ছে দেখে কিছুক্ষণ পরে আবার হাঁকডাক শুরু করলাম। এইবার চোখ ডলতে ডলতে তাজ ভাই নিজেই বের হলেন। খালি গা, পরনে পেটিকোট!
তাজ ভাই, এ কী অবস্থা?
আর বলিস না। কাল অফিস থেকে অনেক রাতে বাসায় ফিরেছি। বৌ – বাচ্চা সবাই গভীর ঘুমে দেখে কাউকে আর ডাকিনি। কিন্তু কিছুতেই লুঙ্গি খুঁজে পেলাম না। শেষে তোর ভাবীর একটা পেটিকোট পরে শুয়ে পড়েছি!…
আমি বাংলার, বাংলা আমার
১৯৯৩-৯৪ সালের কথা। দৈনিক বাংলাবাজার পত্রিকার চিত্রশিল্পী সেনবাবু পান-প্রিয়তার জন্য বিখ্যাত। পকেটে ৫০ টাকা থাকলে উনি বাংলা, ৫০০ টাকা থাকলে কেরু আর ৫,০০০ টাকা থাকলে ফরেন লিকার টানতেন। আমাদের এই দাদাটি অবশ্য প্রতিদিন পান করতেন না; সপ্তাহে শুধু দুদিন তিনি মদ খেতেন; যেদিন বৃষ্টি হতো, আর যেদিন বৃষ্টি না হতো।
আর খুব মুডে থাকলে উনি গুনগুন করে গান করতেন, আমি বাংলার, বাংলা আমার, ওতোপ্রোত মেশামেশি, আমি বাংলা ভালবাসি।…
আমরা ক্ষুদে সাংবাদিকরা তখন একটু মুচকি হেসে বলতাম, হ’ দাদা, কবিয়াল রমেশ শীল এই গানটি আপনার জন্যেই লিখেছিলেন!
সে সময় মোবাইল টেলিফোনের এতো চল হয়নি; অ্যানালগ ল্যান্ড ফোনই ভরসা। একদিন সন্ধ্যার পর কী কাজে যেনো ফোন করেছি, বাংলাবাজার পত্রিকায়। বন্ধু-বান্ধব কাউকে না পেয়ে সেনবাবুকে খুঁজলাম।
ওপাশে ফোন কে ধরেছিলেন, জানি না। রসিকজন বললেন, দাদা তো এখন ‘বাংলাবাজারে’ নেই। ওনাকে এখন পাওয়া যাবে ‘বাংলার বাজারে’!

আবারো সেনবাবু সমাচার
এক গ্রীষ্মে আমরা কয়েকজন ক্ষুদে সাংবাদিক সেনবাবুর সঙ্গে পান করতে বসেছি। ফরেন লিকার, পান-অনুপান, কোনোটারই অভাব নেই।
তো মদ গিলতে গিলতে অনেক রাত হলো। দাদাবাবু এক সময় মাতাল হয়ে পড়লেন। হঠাৎ শুরু হলো তার অঝোর ধারায় কান্না। আমরা কিছুতেই তার কান্না থামাতে পারি না।
আমরা সেনবাবুর চোখে-মুখে পানি ছিটিয়ে আদুরে গলায় জানতে চাই, কী হয়েছে দাদা, আমাদের বলুন।
দাদা ভেউ ভেউ করে কাঁদতে কাঁদতে বললেন, আর বলিস না, কাল রাতে আমি কাঁঠাল খাইসিলাম।….এইটুকু বলে আবার তার ভ্যাঁএএএএএ শুরু হলো।….
তারপর? কাঁঠাল খেয়েছেন তো কী হয়েছে? এ নিয়ে কান্নার কী হলো?
দাদা আবারো কাঁদতে কাঁদতে বললেন, আর বলিস না, কাঁঠাল একটা জাতীয় ফল; আর আমি কী না এইটা বইসা বইসা খাইলাম!…
সাংবাদিক না ছাই!
১৯৭২-৭৩ সালের কথা। সদ্য স্বাধীন হওয়া দেশে দৈনিক ‘পাকিস্তান অবজার্ভার’ নাম বদলে হয়েছে ‘বাংলাদেশ অবজার্ভার’। সে সময় এটি খুবই নামকরা একটি ইংরেজী কাগজ। আর ভাষাশৈলীও ছিলো চমৎকার। মদ্যবিত্ত বাবা-মা বাসায় অবজার্ভার রাখতেন, যেনো ছেলে-মেয়েরা পত্রিকাটি পড়ে কিছু ইংরেজী শেখে।
সে সময় অফিস-আদালতে কম্পিউটার চালু হয়নি। কাজ-কর্মে টাইপরাইটারই ছিলো ভরসা। দৈনিক পত্রিকায় সাংবাদিকরাও সংবাদটি প্রথমে টাইপরাইটারে লিখতেন। পরে এটি সম্পাদনার পর ছাপা হতো প্রেসে।
তো অবজার্ভারের এক সাংবাদিক বিয়ে করবেন; পাত্রী পক্ষ এক সন্ধ্যায় গোপনে অবজার্ভার অফিসে গিয়ে সাংবাদিকের কাজ-কর্ম দেখেও গেলেন। তারপর তারা আর বিয়েতে কোনোভাবেই রাজী নয়।
পাত্র কাম সাংবাদিক দেখা করলেন মেয়ের বাবার সঙ্গে। মেয়ের বাবা তো মুখ খিঁচিয়ে উঠলেন, আমরা তোমার অফিসে গোপনে খোঁজ নিয়েছি। তুমি সাংবাদিক না ছাই; তুমি তো সেখানে টাইপিস্ট!
সাংবাদিকের বিয়ের তিন বছর
সংবাদিকদের প্রায়ই কাজ সেরে বাসায় ফিরতে ফিরতে গভীর রাত হয়ে যায়। কখনো কখনো ভোররাত।
তো মিডিয়া পাড়ায় সদ্য বিবাহিত সাংবাদিকদের নিয়ে একটি গল্প খুব চালু আছে। গল্পটি এ রকম:
বিবাহিত সাংবাদিক নাকী বিয়ের প্রথম বছরে অনেক রাতে বাসায় ফিরে দেখে টেবিলে ঢাকা দেয়া ভাত গরম; আর বউও গরম।
বিয়ের দ্বিতীয় বছরে তারা অনেক রাতে বাসায় ফিরে দেখে টেবিলের ভাত গরম; কিন্তু বউ ঠাণ্ডা।
বিয়ের তৃতীয় বছরে সাংবাদিক গভীর রাতে বাসায় ফিরে দেখে টেবিলের ভাত ঠাণ্ডা; আর বউও ঠাণ্ডা!!
খোমাখাতা
মিডিয়া পাড়ায় ‘আবুল কিসিমের’ সাংবাদিক নেহাত কম নেই। এদেরই একজন বাসস-এর (বাংলাদেশ সংবাদ সংস্থা) সাংবাদিক সাজ্জাদ সাহেব। কনফার্ম ব্যাচেলর সাজ্জাদ ভাই আবার প্রযুক্তি-প্রতিবন্ধীও বটে।
তো সম্প্রতি এক ক্ষুদে সাংবাদিক তাকে কম্পিউটার-ইন্টারনেট সম্পর্কে জ্ঞান দিয়েছে। আর ফেসবুকে খুলে দিয়েছে সাজ্জাদ ভাইয়ের একটি অ্যাকাউন্ট।
সাজ্জাদ ভাইয়ের ধারণা, ফেসবুক ওনার নিজেস্ব সম্পত্তি; এখানে উনি কী করলেন, কেউ বোধহয় তা টের পাবে না!
একদিন তার খোমা খাতায় আমরা কয়েকজন ক্ষুদে সাংবাদিক উঁকি মেরে দেখি, তার বন্ধু তালিকায় যোগ হয়েছে ১১ জন। এদের মধ্যে মেয়ের সংখ্যা ১০ জন, আর মাত্র একজন ছেলে সাংবাদিক রয়েছেন। বালিকাদের মধ্যে আবার কয়েকজন নারী-সাংবাদিকও আছেন।
আরো কিছুদিন পরে আমরা আবার তার খোমা খাতায় উঁকি মারি। দেখি সাজ্জাদ ভাই সাহসী হয়ে উঠেছেন। এক বালিকা সাংবাদিকের দেয়ালে ‘চিকা’ মেরেছেন:
ওগো সুইটি, তুমি কখন অনলাইনে থাকো? আমি তোমার সঙ্গে চ্যাট করতে চাই!
কিছুদিন পরে দেখা গেলো, সাজ্জাদ ভাইয়ের দেয়ালে তার একমাত্র ছেলে সাংবাদিক বন্ধু পাল্টা ‘চিকা’ মেরেছে:
সাজ্জাদ ভাই, আপনি দেখি আমার মতোই ভোদাই!
আমাদের সালেহ ভাই
বিএনপি সরকারের আমল। বর্ষিয়ান ছড়াকার-সাংবাদিক আবু সালেহ ভাই কখোনো বিদেশে যাননি।
বিএনপি সরকারের সঙ্গে তার সখ্যতার সুযোগে সালেহ ভাই একদিন তখনকার সাংস্কৃতিক মন্ত্রী সেলিমা রহমানের কাছে গিয়ে বললেন, ম্যাডাম, শুনেছি আপনি নাকী একটি সাংস্কৃতিক দলকে জাপান পাঠাচ্ছেন। এই দলে আমাকেও নেন। আমি একটু জাপান ঘুরে দেখতে চাই।
সেলিমা রহমান বললেন, কিন্তু সালেহ সাহেব এই টিমে সবাই তো মেয়ে; আমি তো আপনাকে এই টিমে বিদেশে পাঠাতে পারি না।
সালেহ ভাই মাথা চুলকে বলেন, ম্যাডাম, অভয় দিলে বলি, আসলে ৬০ বছর বয়স হলে ছেলে-আর মেয়ের মধ্যে কোনো পার্থক্য থাকে না!
আবারো সালেহ ভাই
বিএনপি সরকারের সময়। প্রধানমন্ত্রীর প্রেস সচিব হলেন পুরনো সাংবাদিক মোজাম্মেল হক। মোজাম্মেল ভাই আবার পান-প্রিয়তার জন্য বিখ্যাত।
তো সালেহ ভাই একদিন মোজাম্মেল ভাইকে নিয়ে একটি ছড়া লিখলেন, সেখানে আবার এরকম একটি পংতি আছে:
প্রধানমন্ত্রীর প্রেস সচিব নাকী এখন মাতাল মোজাম্মেল!
তো মোজাম্মেল ভাই এ কথা শুনে মহাক্ষিপ্ত। সালেহ ভাইকে এক চোট দেখে নেয়ার জন্য প্রায়ই তিনি প্রেস ক্লাবে ফোন করে জানতে চান, সালেহ ভাই সেখানে এসেছেন কী না। কিন্তু অনেকদিন সালেহ ভাইয়ের কোনো খবর নেই।
একদিন সকালে মোজাম্মেল ভাই প্রেসক্লাবে ফোন করে জানলেন, সালেহ ভাই সেখানে এসেছেন। তরিঘরি করে তিনি প্রধানমন্ত্রীর দফতর থেকে গাড়ি নিয়ে এলেন প্রেসক্লাবে। দেখেন সালেহ ভাই এক জমাট আড্ডায় ব্যস্ত।
মোজাম্মেল ভাই সবার সামনে ওনাকে ধরে বসলেন, আপনি নাকী আমকে নিয়ে ছড়া লিখেছন?
সালেহ ভাই নির্লিপ্ত গলায় বললেন, হুমম…লিখেছি, তো কী হয়েছে? তাছাড়া এটা লেখকের ব্যক্তি স্বাধীনতা। আমি কী নিয়ে ছড়া লিখবো, না লিখবো, সে কৈফিয়ত আমি কাউকে দেবো না!
–দেখুন, আমিও কিন্তু আপনাকে নিয়ে এ রকম ছড়া লিখতে পারি।
-আপনি পারলে লিখুন না; আপনাকে বাধা দিচ্ছে কে?
–আমি এই মুহূর্তেই আপনাকে নিয়ে ছড়া লিখতে পারি।
-আচ্ছা লিখুন তো দেখি!
–শোনেন তাহলে:
ওরে আমার সালেহ
    বিএনপি হলি হালে,
    তোরে পোঁছে কোন ?
</doc>

<doc>
বই: প্রেস জোকস, লেখক: বিপ্লব রহমান, প্রকাশক: শুদ্ধস্বর, আজিজ সুপার মার্কেট, শাহবাগ, ঢাকা, প্রচ্ছদ: সুমন, দাম: ১০০ টাকা, প্রথম প্রকাশ: অমর একুশে গ্রন্থমেলা, ২০১০।
প্রায় প্রতিদিনই বিকেল বেলা একলা একলা হেটে বেড়াই। কখনো কখনো আপন মনে কথা বলি , কখনোবা তাও করিনা। তাকিয়ে থাকি পথচারীদে দিকে, হয়তো তারাও তাকায় মাঝে মাঝে আমার দিকে।আমি তাদের ভাবি একজন পথচারী, তারাও আমাকে ভাবে একজন পথচারি। আমি হাঁটি, একজন একজন অথবা একাধিক এগিয়ে আসে।কেউ আমাকে পেছন থেকে পেছনে ফেলে, কেউ সামনে থেকে পেছনে ফেলে। আমি কখনো পিছনে তাকিয়ে আরো কিছুক্ষন পথচারিকে দেখি।
সামনে থেকে আসা প্রতিটি পথিকই আমি মনযোগ দিয়ে দেখি। লক্ষ্য করি তার আচরণ, মুখের আকৃতি,চুলের রং, গায়ের জামা, পড়নের জুতা, এমন আরো অনেক ব্যপার। এই যে অচেনা অজানা একজন মানুষকে খুব অল্প সময় দেখা, এই থেকে কি সেই পথিক সম্পর্কে আমার কোন চিন্তা তৈরি হয়? আমি কি খুব অল্প সময় তাকে নিয়ে ভাবি না? আমরা খুব অল্প সময়ের জন্য হলেও অচেনা মানুষকে আমাদের ভাবনায় আশ্রয় দিই।
একজন পথিক যখন আমার আমাকে অতিক্রম করে চলে যায়, তার গায়ের বাতাস আমার গায়ে লাগে, তার পারফিউমের গন্ধ আমার নাকে লাগে, আমি একটু সরে তাকে যাওয়ার জায়গা করে দেই। খুব অল্প সময়ের জন্য আমাদের মনে-ও কি তার জন্য জায়গা করে দেইনা?
হয়তো দেই। এবং আমরা প্রায় সবাই দেই।
সেই অল্প সময়ের জন্য যে পথিক স্থান পায় তার কাছে নিশ্চয়, খুব অল্প কিছু প্রত্যাশাও থাকে?
আমি আশা করি, আমাকে অতিক্রম করার সময় তার কাঁধের ব্যাগটা আমার গায়ে ঠুস দেবেনা, তার কাছ থেকে সিগারেটের কটু গন্ধ বের হবেনা (অধুমপায়ীদের ক্ষেত্র) ,এমন কি তার কাছ থেকে একটা চমৎকার পারফিউমের গন্ধও বের হয়ে আসবে।
আমি কি প্রত্যাশা করিনা অচেনা পথিকটা আমার দিকে একবার তাকাক? তাকানোর সময় তার চোখে একটু জিজ্ঞাশো দৃষ্টি থাকুক। আমার দিকে মুখটা ঘুড়িয়ে চমৎকার একটা হাসি দিক?
এমনও কি হতে পারে আমি কোন প্রিয় মুখকে খুঁজে ফিরি অচেনা পথিকের মুখে?
একজন ভিক্ষুক যখন রাস্তার ধারে দাঁড়িয়ে ভিক্ষা করে, প্রতিটি ব্যক্তিকেই সে দৃষ্টির মধ্যে রাখার চেষ্টা করে(যদি সে অন্ধ না হয়)।আমার ধারনা দূর থেকেও ভিক্ষুকটা পথিকদের উপর একটা অনুমান নিরীক্ষা চালায়। সে কিছু দলে সবাইকে ভাগ করে নেয়। এক দল টাকা দেনে ওয়ালা, এক দলে টাকা দেবার কোন সম্ভাবনাও দেখতে পায়না।হতে পারে সেও আমাদের মতো টাকাওয়ালা পথিককেই বেশি পছন্দ করে।
আর মাঝা মাঝি একটা দল নিয়েই সে ভাবে, হয়তো টাকা দিতে পারে আবার না-ও দিতে পারে। যদি দেয় তবে কত দিতে পারে? এক টাকা থেকে দশ টাকা পর্যন্ত আরো বেশিও হতে পারে। এই চিন্তাটা কি ভিক্ষুকের মনে দোলা দেয়না?
সবগুলো ব্লগে এক সাথে দেয়া হয়েছে। মাইঝে মইধ্যে ভুল কইরা জেনারেল শিশু হইয়া যাই। অন্য আর দশটা জেনারেল শিশুগো মতো আমিই লাফাইতে চাই, পড়ালেহা করতে চাই, টিভি দেখতে চাই, ল্যাপপটে গেইম করতে চাই। কিন্তু বাড়ীর কর্তার কাছ থাইক্যা খালি বারন শুনন লাগে। কয়- এ্যাই তুমি কি বিশ্ব শিশু নাকি যে তোমার সব দায়িত্ব আমি কাঁধে নিয়েছি? তোমার সব অধিকার আমার নিশ্চিত করতে হবে? উনারও একটা ছোড্ড মাইয়া আছে। ওমা কি লম্ফ জম্ফ করে গো। আমি করলেই সমস্যা।
একদিন খাট থাইক্কা তার মাইয়ার খেলার সাথী হইয়্যা প্লোরে লাফ দিছি, হায়রে ওমনি কি প্যাঁদানিটাই না আমারে দিলো। আমি কি করমু আমি আসলে ভুইল্যাই যাই যে আমি জেনারেল শিশু না। আমি কাজের মাইয়্যা। আমার চেহারা দেইখ্যা কেউ কেউ উনাদের মাইয়্যা ভাবে। মার্কেটে যখন ম্যাঠাম যায় কেনাকাটা করতে তখন কত লোকে যে আমারে তাদের মাইয়্যা ভাইব্যা ভুল করে তা আর ক্যামতে হিসাব দিমু? কিন্তুক ম্যাঠাম ক্যামতে জানি উত্তর দেয়, কয়- হ্যাঁ আমাদের মেয়ের মতোই তো। গ্রামের বাড়ী থেকে এনেছি। ফুট ফরমাশ পালন করে আর কি। ঠিক তখনই আমার মান-সইম্মান পাংচার কইরা ছারে। একটু কারো কাছ থেইক্যা তাদের মাইয়্যা হিসাবে সুবিধা-টুবিধা নিতেও দেয় না। মুচরাইয়্যা পেচাইয়্যা বুঝাইয়্যা দেয় যে আমি তাদের মাইয়্যা না।
আমি ভাই অতো কিছু বুঝিনা। তবে এইডা বুঝি, ম্যাঠাম যখন বাসায় থাহে না তহন ক্যামতে জানি আমার কদর বাইরা যায় স্যারের কাছে। স্যার আমারে তখন স্পেশাল আদর করে, কাছে ডাকে, হাত ধরে নাক ধরে, কেমন জানি আমারে তার মাইয়্যার মতো না ভাইব্যা তার শালীর মতো আছরন করে। আমি তো কিছুই বুঝবার পারি না। একদনি আমারে কইল- নিশি, তুই সোফায় আমার সাথে গা ঘেঁষে বস, আমার খুব শীত শীত লাগছে। ঘরে সব সময় এসি ছাইরা রাখে। আম্ই তাগো হগল সময় কই- স্যার ম্যাঠাম এসিটা একটু বন্ধ কইরা দিবেন। আমার খুব শীত করে। সেই দিন দেহি স্যারের শীত লাইগ্যা গেলো! ব্যাপারটা বুঝলাম না। স্যার আইজ তো এসিতে কোনো সমস্যা হইতাছে না। সকালে ম্যাঠাম বাইর হইলেন তখন তো একটু শীত করছিল। এখন দুপুর আফনের ঠান্ডা লাগতাছে? স্যার কইল- হ্যাঁ জ্বর আসছে মনে হয় তাই! কাছে যাইতে চাইলাম না কইলাম কাজ আছে, ম্যাঠাম ফিরলে আমারে প্যাঁদানি দিবো। না একরকম জোর কইরাই আমারে তার পাশে ঘেঁষে বহাইলো । আমি বুঝলাম না। ম্যাঠাম আরো দেরী কইরা বাসায় ফিরলে কি যে অইবো আমার?
আচমকা কলিং বেল বাইজ্যা উঠলো। স্যার আমারে কইল- যাও সোনা, তাড়াতাড়ি ওই রুমে যাও, প্লিজ বলো না যে তুমি আমার রুমে এসেছিলে। আমি কইলাম- স্যার আফনের তো জ্বর কাছেই থাকি, মাথায় পানি দেই? ম্যাঠাম কিচ্ছু মনে করবো না। স্যার খেইপ্পা গিয়া কইলো- যাবি নাকি পুচকে? সংসার ভাঙ্গতে চাস না? আমি কিচ্ছু বুঝলাম না। ম্যাঠাম ঘরে ঢুইক্যাই স্যারেরে কইল- এ্যাই তুমি একা ঘরে কি করছিলে? স্যার কইল- ল্যাপটপে কাজ করছিলাম। ম্যাঠাম- কোথায়, ল্যাপটপ তো অফ, দেখি মোবাইলটা, কার সাথে আবার প্রেমের গল্প করলে? স্যার- ধ্যাত্ কি যে বলো না। এই তো একটু শুয়ে ছিলাম। শরীরটা ভালো লাগছিল না। ম্যাঠাম- জ্বর নাকি কোথায় দেখি তো (মাথায় হাত দিয়ে), না তো জ্বর তো নেই।
আমি আর কথা আটকাইয়্যা রাখতে পারলাম না। রান্নাঘর থেইক্যা চিল্যাইয়্যা কইলাম- ম্যাঠাম স্যার তো কইলো জ্বর উঠছে। তাই আমারে কাছে ডাক... এই কতা কওনের সাথে সাথে ওমা গো কি যে মাইর শুরু অইলো। ভুল বুইঝেন না, আমারে না। আমার স্যারেরে। লাথ্থি, কিল, ঘুঁষি, ঝাটার বাড়ি সব। মহা গ্যানজাম শুরু অইয়্যা গেলো। আমি তো ভয়ে রান্নাঘরের কেবিনেটে ঢুইক্যা ভেতর থেইক্যা দিলাম দরজা লাগিয়ে। তারপর আমারে খুজতে শুরু করলো, কই আর পায় বলেন। স্যার রাগ কইরা বাইরে বাইর হইয়্যা গেলো। আর ম্যাঠাম কান্না করতে লাগলো। আমি বাইর হইয়্যা ম্যাঠামের কাছে গেলাম, শান্ত্বনা দিলাম। কইলাম স্যার তো ঠিকই কইছে উনার জ্বর আছিলো। ম্যাঠাম- তুই কি হাত দিয়ে দেখেছিস? -হ, -কি বললি? - না না থুক্কু, স্যার অতো বড়ো মানুষ তার গায়ে হাত দিতে পারি, না পাশে বসতে পারি? -অযথাই লোকটারে কত মার মারলাম। -হ, ম্যাঠাম এমতেই মারলেন।
    ক্যাটেগরি:
        দিনপঞ্জি 
</doc>

<doc>
আমার ঘর বলে কিছু নেই।
মাথার উপর এই আচ্ছাদন,
সময় এবং অর্থের সাথে সাথে আরও ছোট হয়ে আসে।
আমি তাকে আশ্রয় বলি।
আমার শুধু তুমি আছো,
দীর্ঘশ্বাস ও পরিতৃপ্তির সহাবস্থান।

আমার জামাকাপড় খুব বেশি নেই।
লজ্জা ঢাকি বড় কষ্টে।
সেই সামান্যতেও ছিদ্র ও সেলাই বেড়ে চলে প্রতিদিন।
আমি তাকে আচ্ছাদন বলি।
আমার শুধু তুমি আছো,
নির্লজ্জ ভালবাসার শেষ সীমারেখা।

আমার কষ্ট কিছুই নেই।
কষ্ট নামের বিলাসিতা
মেধার অভাব ও ক্ষুধার প্রাচুর্যে বিদায় নিয়েছে।
আমি তাকে বাস্তবতা বলি।
আমার শুধু তুমি আছো,
দরিদ্রের একমাত্র বিলাসিতা।

আমার শুধু তুমি আছো, তুমিই আছো।
তুমি আমার নিজস্ব।
একথা আমার চেয়ে দৃঢ়ভাবে আর কেউ বলে।
আমার নিজস্ব বলে কিছুই নেই।
তুমিও না।
</doc>

<doc>
পারের ও কান্ডারী,গুরু গুণধারী,জগতের পূঁজারী সেই।
সে যে অমূল্য রতন,সাধনার ধন,ভবে তার তুলনা নেই।।

১।জীব উদ্ধারের আশে,প্রতি মাসে মাসে,
রজে বীজে সে বেড়াই।
ও সে আলাকেরই মাঝে,থাকে সকাল সাঁঝে,
খুজলে পাবে সর্বদায়।
ত্বরা খোঁজ এই গুরুকে,ভজোগো তাহাকে,
মুক্তি পাবার কারণেই।।
পারের ও কান্ডারী,গুরু গুণধারী,জগতের পূঁজারী সেই।।

২।যেথায় আদ্য কুণ,আদি কারে খুন,
ভ্রুণে গুরু দয়াময়।
ও সে তনেরই মাঝারে,সদা বিরাজ করে,
খুজেঁ দেখো কলেমায়।
আহাদ রুপে বারী,হয়ে আদ্য নূরী,
ঘুরিতেছে জগতেই।।
পারের ও কান্ডারী,গুরু গুণধারী,জগতের পূঁজারী সেই।।

৩।সেরু পাগলা ভেবে কহে,গুরু মানুষ নহে,
ঢুড়ে দেখো দুনিয়াই।
সে যে রুপে নিরাঞ্জন,বর্ত রয় তৃ-তন,
এক রুপে এক রঙ্গে নয়।
তৃ-জগতে ঘোরে,চতুর্থ রঙ ধরে,
পাবে তুমি খুঁজিলেই।।
পারের ও কান্ডারী,গুরু গুণধারী,জগতের পূঁজারী সেই।।
সত্য সহায়।গুরুজী।।
</doc>

<doc>
বাংলাদেশে একজন গ্রামবাসী ঋণদাতা ১৫০ শতাংশের বেশী সুধ আদায় করতে পারে। যে কোন ঋণদাতা ব্যাংক সমান সুধ আদায় করার সুযোগ লুফে নেবে। কিন্তু তাহলে কেন আমরা গ্রামে গ্রামে ঋণদাতা ব্যাংক দেখতে পাই না, বরং দেখতে পাই আমাদের অতি পরিচিত গ্রামীণ ব্যাংক?
একটু চিন্তা-ভাবনা করে যে কেউ বলে দিতে পারবে ঋণদাতা ব্যাংকগুলো গ্রামের প্রেক্ষাপটে ভাল ঋণদাতা না বলে তারা কেউ লাভ করতে পারবে না এবং সেই কারনে তারা ক্ষুদ্রঋণ প্রকল্পে ব্যর্থ হবে। কিন্তু ঋণদাতা ব্যাংকগুলো থেকে প্রতিযোগিতা যদি বাড়ে তাহলে বাজার অর্থনীতির নিয়ম অনুযায়ী সুধের হার কমবেএবং ঋণগ্রহীতারা লাভবান হবে। তাহলে কেন কোন রকম প্রতিযোগিতা ছাড়াই গ্রামীণ ব্যাংক ক্ষুদ্রঋণের মাধ্যমে ব্যবসা করে যাচ্ছে? তার প্রধান কারন হচ্ছে বাজার অর্থনীতির এই প্রেক্ষাপটে ব্যর্থতা। ক্ষুদ্রঋণদাতা হিসেবে একজন গ্রামবাসী ঋণদাতার তুলনামূলক সুবিধা আছে। তার কারনগুলো হচ্ছেঃ
- ক্ষুদ্রঋণ পরিচালনায় একজন গ্রামীণ ঋণদাতা অনেক বেশী কার্যকরী ও পারদর্শী।
- ঋণগ্রহীতার মান যাচাই করার ক্ষেত্রে একজন বহিরাগত ঋণদাতার চেয়ে একজন স্থানীয় গ্রামীণ ঋণদাতার তথ্য সংগ্রহ করার সামর্থ্য অনেক বেশী।
- ঋণ প্রদানের বা পরিশোধের অগ্রগতি পরিক্ষণ করার জন্য একজন গ্রামীণ ঋণদাতার পারদর্শীতা বেশি।
ক্ষুদ্রঋণ প্রদানে বাজার অর্থনীতির ব্যর্থতার মূল কারন হচ্ছে দুটিঃ ইংরেজীতে যাকে বলা হয় 'adverse selection' এবং 'moral hazard'।
'moral hazard' হচ্ছে একটি পরিস্থিতি যখন বাজারে এক পক্ষ অন্য পক্ষের কর্মের উপর লক্ষ্য রাখতে পারে না অথবা এক পক্ষ অন্য পক্ষের কর্মের পর্যবেক্ষণে ব্যর্থ। এই ব্যর্থতা এক পক্ষকে অপর পক্ষের বিরুদ্ধে গোপণ কোন কর্মে উৎসাহিত করে যার ফলে অপর পক্ষকে অননুকূল পরিস্থিতির সম্মুখীন হতে হয়। এই কারনে এই পরিস্থিতিকে ইংরেজীতে 'hidden action problem' বলা হয়। এখন ক্ষুদ্রঋণের ক্ষেত্রে 'moral hazard' হচ্ছে একজন বহিরাগত ঋণদাতার পক্ষে ঋণ পরিশোধের অগ্রগতি পর্যবেক্ষণ করা সম্ভব নয়।
বাজার অর্থনীতির ব্যর্থতার অন্যতম কারন 'adverse selection' হচ্ছে এমন একটি পরিস্থিতি যেখানে বাজারে এক পক্ষ অন্য পক্ষের গুণ বা মান সম্পর্কে অবহিত নয়। গোপন তথ্য সংগ্রহে এক পক্ষ অকার্যকরি, তাই ইংরেজীতে এটিকে 'hidden information problem' বলা হয়ে থাকে।
ক্ষুদ্রঋণ পরিচালনায় যে কোন বড় ব্যাংকের চেয়ে গ্রামীন ঋণদাতার পারদর্শীতা ও উপরে উল্লেখযোগ্য বাজার অর্থনীতির দুটি ব্যর্থতার কারনে একজন গ্রামীণ ঋণদাতা স্থানীয় আধিপত্য (local monopoly) বজায় রাখতে সক্ষম। গ্রামীণ ঋণদাতার স্থানীয় আধিপত্য বাংলাদেশের মত একটি অনুন্নত দেশের জন্য অতিশয় ক্ষতিকর। ১৫০ শতাংশের মতো চড়া সুধে অনেক লাভবান গ্রামীণ প্রকল্প কৃষকদের হাতছাড়া হয়ে যাবে। ঋণ বাজারে সুধের হার কমিয়ে যদি উৎকৃষ্টতর পরিস্থিতি সৃষ্টি করা যায় তাহলে বিনিয়োগ আরও অনেক বাড়বে এবং যথাযতভাবে জীবনযাপনের মান বাড়বে।
এই জাতীয় সমস্যাগুলো সম্বোধন করার জন্য বাংলাদেশে গ্রামীণ ব্যাংক একটি সুপ্রযুক্ত প্রতিষ্ঠান। গ্রামীণ ব্যাংকের পরিকল্পনায় ভিন্ন প্রকল্প নিয়ে এক দল বিনিয়োগকারী সমষ্টিগতভাবে ঋণের জন্য আবেদন করে। ঋণের আবেদন অনুমোদিত হলে দলের দুইজন সদস্যকে ঋণ প্রদান করা হয় যাতে করে তারা তাদের প্রকল্প শুরু করে। এই দুইজন যদি ঋণ পরিশোধের অনুসূচি অনুযায়ী সফলভাবে ঋণ পরিশোধ করতে পারে, দলের আরও দুইজন সদস্য ঋণ পেয়ে থাকে। তারা দুইজন ও যদি ঋণ পরিশোধে সফল হয়ে থাকে সর্বশেষে দলের প্রধান সদস্যকে ঋণ প্রদান করা হয়।
ক্ষুদ্রঋণ প্রকল্পের মাধ্যমে গ্রামীণ ব্যাংক উল্লেখযোগ্য বাজার অর্থনীতির ব্যর্থতাগুলো দক্ষ্যতার সাথে সম্বোধন করে। যেহেতু ব্যক্তি সদস্যরা পৃথকভাবে ঋণ পাবে কিনা তা পুরো দলের গুণ বা মানের উপর নির্ভর করে, সম্ভাব্য সদস্যরা দলে কোন ব্যক্তিদের সাথে যোগ দিবে তা নিয়ে বেশ নির্বাচনিক। যেহেতু দলের সদস্যদের ঋণ পাওয়া ওপর সদস্যদের সফলতার উপর নির্ভর করে, তারা একে ওপর কে অভিজ্ঞতা ও কুশলী দিয়ে সাহায্য করে থাকে। সর্বশেষে, অগ্রগতি পর্যবেক্ষণ করা, এই সকল কার্যকলাপ ঋণগ্রহীতারাই করে থাকে। ঋণদাতা ব্যাংক, তথা গ্রামীণ ব্যাংককে এইসব কিছুই সরাসরি করতে হয় না।
গ্রামীণ ব্যাংক ক্ষুদ্রঋণ প্রদানে বেশ সফলতা অর্জন করেছে। প্রতি মাসে তারা ৪৭৫,০০০ ক্ষুদ্রঋণ প্রদান করে থাকে। তাদের ঋণ পুনরূদ্ধারের হার শতকরা ৯৮ ভাগ, যেখানে গতানুগতিক ব্যাংকগুলোর ঋণ পুনরূদ্ধারের হার শতকরা ৩০ থেকে ৪০ ভাগ। দলগতভাবে ঋণ প্রদানের মাধ্যমে গ্রামীণ ব্যাংকের ক্ষুদ্রঋণ প্রকল্প বাংলাদেশের গ্রামে গ্রামে বিনিয়োগ উৎসাহিত করেছে এবং এই ক্ষুদ্রঋণ পরিকল্পনার সফলতার কারনে উত্তর ও দক্ষিণ আমেরিকার আরও অনেক দরিদ্র দেশ এই প্রকল্প গ্রহণ করেছে। সরকারের উচিৎ ক্ষুদ্রঋণ প্রকল্পের কার্যকলাপ উৎসাহিত করা যাতে করে বিনিয়োগের মাধ্যমে বাংলাদেশের দরিদ্র কৃষক ও মজুরশ্রেণী তাদের জীবনযাপনের মান উন্নত করতে পারে।
সর্বশেষে বলতে চাই আমাদের সকলের মনে রাখতে হবে বদান্যতা দারিদ্রতা মোচনের সমাধান নয়। দরিদ্রসেবা বরং দারিদ্রতাকে আরও বাড়তে সাহায্য করে কারন ইহা দরিদ্র জনগষ্ঠিকে আরও নির্ভরশীল করে তুলে এবং দারিদ্রতার চক্র ভেঙে বেরিয়ে আসার প্রচেষ্টাকে ধ্বংস করে।
</doc>

<doc>
“খেলার সাথীরা কোথা আজ তারা ভুলিয়াও গেছি নাম”
জিয়া হক
“খেলার সাথীরা কোথা আজ তারা ভুলিয়াও গেছি নাম”।
একটা চিরন্তন ভাললাগা, ভাবনায় ডুবানো, এক মোহনীয় আকর্ষণ, কী এক অব্যক্ত দরদ মিশানো একটা সার্থক লাইন। যে লাইনটা একজন মানুষকে বাঁচাতে পারে। পারে চির অমর করে রাখতে। হাজার বছর আলো হয়ে জ্বলবে এই লাইন। অতীতের দিন। ফেলে আসা স্মৃতি। প্রাথমিক বিদ্যার বন্ধু। নদীর চড় ঘুরে বেড়ানো। লাটিম খেলা। মার্বেল নিয়ে হট্টগোল। স্কুল পালানো। সরষে ক্ষেতে গড়াগড়ি। ধানের পাতায় লুকোচুরি। এককথায় ঘর থেকে দোর। দোর থেকে বাহির সব-ই মনে করিয়ে দেয়। ভাবনার জালে জড়িয়ে দেয় পাল। ভাল লাগাকে নতুন করে ঘুড়ির সুতোয় জড়ায়। নদীর জলে হারিয়ে যাওয়া। হারিয়ে যাওয়া ফড়িং-এর পিছু পিছু। কী এক রহস্যে ঘেরা অতীত। চোখে জল আসে। আবার হাসি পায়। সব মিলিয়ে আমার স্কুল পালানো ছেলেবেলা। মায়ের ধমকে দুপুরের রোদ পিঠে করে ঘুরে বেড়ানো। সব-ই এই একটি লাইন। মাত্র একটি চরণ
০২. সুফিয়া কামাল। কবি সুফিয়া কামাল। সহজ সরল কবি। প্রকৃতির কবি। কবি আমাদের “সাঝেঁর মায়া”র। সাঝেঁর মায়ার মত আমাদের তিনি মায়ায় জড়িয়েছেন। জড়িয়েছেন আদরের চাদরে। “মায়া কাজল” দিয়ে আমাদের চোখে মুখে। “কেয়ার কাঁটা”য় করেছেন সজাগ। জাগিয়ে তুলেছেন ঘুম থেকে। আমরা আজও জেগে আছি। আছি লাল সবুজের পতাকা হতে।
০৩. আজ এ মহান কবির জন্মদিন। জন্মদিনে আমরা তাকে স্মরণ করি। আর আমরাও গেয়ে উঠি তার কবিতায় তাকে ভুলতে পারি না। ভুলতে পারি না পারি না কোনমতেই। “রিক্ত হস্তে! তাহারেই পড়ে মনে, ভুলিতে পারি না কোন মতে”।
</doc>

<doc>
কাজী জি এম জিয়াউল হক-এর ব্লগ
মন্তব্য প্রদানের জন্য লগইন অথবা রেজিস্টার করুন
৯৮৭ সালের ১০ই নভেম্বর স্বৈরাচার বিরোধী আন্দোলন ঢাকা ঘেরাও। রংপুর থেকে পার্টির লোকজন নিয়ে আসার দায়িত্বে ছিলাম আমরা কয়েকজন তরুন নেতা । আমি জেলা কৃষক সমিতির সাধারন সম্পাদক,আমার সাথে ক্ষেতমজুর নেতা শহিদুল ইসলাম বাবলু,ক্ষেতমজুর নেতা মোস্তাফিজুর রহমান সহ অন্যান্য নেতৃবৃন্দ। জেলার প্রবিণ নেতাদের বিরুদ্ধে হুলিয়া থাকায় তাঁদের ঢাকায় উপস্তিত থাকা সম্ভব ছিলনা তাঁরা ছিলেন আন্ডারগ্রউন্ডে। কমরেড মনিকৃষ্ণ সেন,শংকর বসু প্রমূখ নেতা ছিলেন স্বৈরাচারের দূঃসপ্ন।তাঁরা ছিলেন কমিউনিষ্ট পার্টি রংপুর জেলার মূল নেতা এবং কেন্দ্রিয় কমিটির সদস্য এ ছাড়াও ছিলেন জেলার সাধারন সম্পাদাক কমরেড শাহাদাত হোসেন,যুবনেতা আবিজার ভাই,মাসুম হাসান প্রমুখ। রংপুর জেলা কমিউনিষ্ট পার্টি অফিস ছিল রংপুরের আন্দোলনের কেন্দ্রবিন্দু । স্বৈরাচারী শাসক হোসেইন মোঃ এরশাদএর নিজ বাড়ী রংপুরে তিনি রংপুরকে এই আন্দোলন মুক্ত রাখতে চেয়েছিলেন।
সেসময়ে রংপুর থেকে ঢাকা মেইল নামে একটা ট্রেণ ছাড়ত দুপুর ২টায় ঢাকা পৌছাতো পরদিন সকালে। পুরানা পল্টনের কমিউনিষ্ট পার্টি অফিসে আমাদের যোগাযোগ করার কথা। রংপুর থেকেই রওনা হয়েছেন হাজার দুয়েক লোক বেশিরভাগই কৃষক আর ক্ষেতমজুরসমিতির লোকজন।কৃষকসমিতির নেতা পাগলাপীরের আঃ ছামাদ,পানাপুকুরের কমরেড আঃ আজিজ,রাজেন্দ্রপুরের দেবীচরন, ক্ষেতমজুর নেতা পানাপুকুরের আঃছাত্তার,বিড়াবাড়ীর নুরুল সহ হাজার দুয়েক মানুষ । এই আন্দোলনের নেতৃত্বে ছিল আওয়ামীলীগ সহ প্রায় অন্যসকল বিরোধী রাজনৈতিক দল এবং গোষ্টি সকলের কাছে এইদিনটি ছিল একটি চ্যলেঞ্জ। কেননা এরশাদ শাহী ঘোষনা দিয়েছিল তারা এই সমাবেশ বানচাল করবে আগের থেকেই ঢাকায় ১৪৪ ধারা জারী করা হয়েছিল। সমাবেশে যোগদানকারীদের বাধা প্রদানকরার জন্য সরকার সবরকম আয়োজনই সম্পন্ন করেছিল।ট্রেনে আমরা ছাড়াও আন্দোলনে যোগদানকারী অন্য দলের নেতাকর্মিরাও ছিলেন।
প্রথম বাধাটা পেলাম ফুলছড়ি ঘাটে এসে সেসময়ে যমুনার পুল ছিলনা। ট্রেনগুলো এই ঘাটে এসে থামতো তার পর যাত্রিরা ষ্টিমারে বা ফেরীতে উঠে নদী পার হতেন। ওপারের ঘাটের নাম বাহাদুরাবাদ ঘাট সেখানে আর একটা ট্রেন অপেক্ষা করতো। ফলছড়ি ঘাটে পৌঁছলাম বিকেল বেলায়। সাথে থাকা চিড়া গুড় যার যা সামর্থ্য খেয়ে নিয়ে ঘাট পার হবার পালা এটাই রাতের খাবার কেননা নদী পারাপারের তিন ঘন্টা সময়ের পরে আর খাবার সময় সুযোগ নেই ওপারের ট্রেনে থাকে প্রচন্ড ভীড়। ঘাট আর জাহাজের লাগোয়া একটা ভারী তক্তা থাকতো জাহাজে ওঠার জন্য। লাইন বেধে আমরা এসে দেখি একদল শসস্ত্র সন্ত্রাসী লোক ঘাটের তক্তাটা সরিয়ে দিয়ে পারাপারের যাত্রিদের তাড়া করছে--মহুর্তেই বোমা ফাটার আওয়াজ ধর মার চিৎকার চেচাঁমেচি আর আহতদের আহাজারীতে বাতাস ভারী। প্রথম দফায় আমিও পালিয়ে এলাম ঘাট থেকে--অনেকেই ইতিমধ্যে আবার ট্রেনে ফেরত এসেছেন অনেকেই আহত বেশিরভাগ লোকজনই বিচ্ছিন্ন হয়ে পড়েছেন। নেতারা জরুরি সিদ্ধান্ত দিলেন এই অবস্থায় ঢাকা যাওয়া সম্ভব নয়। স্বৈরাচারের শসস্ত্র সন্ত্রাসীরা সর্বত্রই এমন বাধার সৃষ্টি করবে। আমি মহুর্তেই সিদ্ধান্ত নিলাম --আমার সাথি ছিল জাসদের কয়েকজন সাহসী কর্ম্মি--আমরা আবারো ঘাটের কাছে গেলাম বাধাদানকারী লোকজনের সাথে আলোচনার ছলে একেবারে পারাপারের তক্তাটার কাছাকাছি--- তাদের হাতে অস্ত্র আমরা নিরস্ত্র-- এদিকে জাহাজ ছাড়ার সিটি বেজে দিয়েছে কোনরকম যাত্রি ছাড়াই জাহাজটা ফিরে যাচ্ছে বাহাদুরাবাদ ঘাটে তক্তাটা সরিয়ে নেয়া হবে --আমরা কাছাকাছিই ছিলাম সামনে দাঁড়িয়ে থাকা দুজন সন্ত্রাসীকে ধাক্কা দিয়ে জীবনের ঝূঁকি নিয়ে দিলাম লাফ এক লাফে জাহাজের রেলিং ধরে ঝুলতে থাকলাম সাকুল্যে আমরা জনা দশেক--জাহাজের লোকজন আমাদের রেলিংবেয়ে জাহাজে উঠতে সহায়তা করলেন---অবাক হলাম শুনে যখন তাঁরা বললেন যে আমরা কোনরকমে জাহাজে উঠতে পারলেই হত সন্ত্রাসীরা জাহাজে ওঠার সাহস করতো না কেননা ঘাট ওদের দখলে থাকলেও জাহাজ রেল শ্রমিক ইউনিয়নের দখলে। সন্ত্রাসীদের পরিচয় পেলাম তারা ছিল গাইবান্দার জাতীয় পার্টির এম পি ফজলে রাব্বির লোকজন। আমরা কয়েক হাজার আন্দোলনকারী হেরে গেলাম সামান্য কয়েকজন সন্ত্রাসীর কাছে নেহায়েৎ বুদ্ধি আর সাহসের অভাবে।
শেষ পর্যন্ত ঢাকা আসতে পেরেছিলাম আমরা কয়েকজন। পরদিন ১০ই নভেম্বর ১৯৮৭ অগ্ণিগর্ভ ঢাকা শহীদ হলেন নূরহোসেন সহ আরো অনেকে।সে আর এক ইতিহাস। শার্টের সাথে বুক পকেট থাকে, যার স্থান বুকের বাম দিকে। বাম দিকে কেন? মানুষের হৃদপিন্ড বাম দিকে থাকে, সে জন্য? হয়তো তাই, অথবা অন্য কোন যুক্তি আছে। একটা যুক্তি দেখানো যায়। অধিকাংশ মানুষের অভ্যস্ত হাত হচ্ছে ডান হাত, তাই ডান হাতের কাজ বাম দিকে। এরই জন্য শার্টের বুক পকেট বাম দিকে থাকে। কিন্তু, যাদের অভ্যস্ত হাত বাম হাত, তাদের জন্য তো সেই যুক্তিতে বুকের ডান দিকে পকেট করা উচিৎ। কিন্তু, সব শার্টের বুক পটেক থাকে বাম দিকে। এই প্রসঙ্গে হৃদপিন্ডের যুক্তিটা সার্বজনীন হয়ে যায়।
যান্ত্রিক জীবনের সঠিক সংজ্ঞা আমি জানি না। আর জীবন-যাপনের শ্রেণী বিভাগের থলেতে "যান্ত্রিক" কথাটি কেন যুক্ত হলো- তাও জানি না। শহরে বাসিন্দা বা শহরে বসবাসরত মানুষ- একই অর্থ বহন করে কীনা, সেটা নিশ্চিত করে বলতে পারছি না। আমি আসলে অনেক কিছুই জানি না। টেম্বুর/লেগুনার হেলপার ছেলেটার নাম জানি না। তার ঢিলে পেন্টের কোমড়ে পাটের দড়ি কেন,তাও জানি না। তার পায়ে কোন সেন্ডেল নেই কেন, সেটাও আন্দাজ করতে পারি না। একই পথে অনেক যানবাহন চলাচল করে। কতগুলো নামের বাস আছে, সেটাও কখনো কল্পনায় আনিনি। তবে, একটি প্রশ্ন উঁকি দিল। "যানবাহন"- নামটা এমন কেন? এই শব্দটির মানে কী? যা যান = যন্ত্র বহন করে? কিন্তু, যানবাহন বলতে যেসব জিনিস গুলোকে ইঙ্গিত করা হয়, তার সবই মানুষ এবং মালপত্র বহন করে। তাহলে তো বলা উচিৎ ছিল মানব-বাহন এবং মাল-বাহন।
মরিয়মকে যৌবনপূর্ণ কয়েকটি ছেলে ধর্ষণ করেছে। আইনে ধর্ষণ বলতে জোর পূর্বক কারো সাথে যৌন মিলনকে বুঝায়। আর যৌথ সম্মতিতে যৌন মিলন, সেটার ভদ্র শব্দটি কী- তা আমার জানা নেই। যাইহোক, মরিয়ম। বয়স কল্পনা করি। সাড়ে চৌদ্দ নাকী পুরো তেরো বছর? মেয়েদের বয়স বোঝা মুশকিল। যাকে দেখে ২৪ ভাবতে কষ্ট হয়, বায়োডাটা দেখলে তথ্য পাওয়া যাবে সেটা ১৮ অথবা ৩৪। মেয়েটা নাবালিকা। মানে কী? সে বালিকা নয়? নাকী বালিকা কোন শর্তযুক্ত বয়সসীমার স্ত্রী লিঙ্গধারী মানুষের বিশেষণ? ১৮ বছর বয়সী স্ত্রী লিঙ্গধারীদের মহিলা বলা হয়। তবে, বালিকা কারা?
গুপচি আলাপ বন্ধ। মরিয়মকে হাসপাতালে নেয়া হয়নি। সামান্য রক্তক্ষরণে হাসপাতালে নিতে হবে কেন? বাড়িতে কয়েকদিন আরাম করলে ঠিক হয়ে যাবে। ব্যাথা নাকী করছে, সেজন্য তো ব্যাথার বড়ি আছে। আচ্ছা, যে ছেলে গুলো ধর্ষণ করলো, তারা মরিয়মকে চেনে কীভাবে? ছেলেরা কী মরিয়মের পূর্ব পরিচিত? প্রেম সম্পর্ক? কিন্তু, প্রেম সম্পর্ক তো একজনের সাথে হবার কথা। এই দেশে সবই সম্ভব। সৌদী বা ইরান-ইরাক হলে প্রেম করা নিষিদ্ধ থাকতো। নিশ্চই মেয়েটার চরিত্রের কোন দোষ আছে। পাড়ার দোকানে আড্ডা মারা ছেলে গুলো কেন মরিয়মকে ধর্ষণ করবে? দোষ তাহলে মরিয়মেরই। শোনা যাচ্ছে, মরিয়মের মা থানায় কেইস করবে। বজ্জাত-বেহায়া মহিলা থানায় যেতে চায়, মামলা করতে চায়। চরিত্রহীন মেয়েকে দিয়ে পাড়ার ছেলেদের মাথা নষ্ট করেছে, তাইতো ছেলেরা আর নিজেদের সামলাতে না পেরে ওমন কাজটি করে বসেছে। উচিৎ কাজ হয়েছে। মরিয়ম পাপের সাজা পেয়েছে। কোন বিচার নেই। কীসের বিচার আবার। > কাঁচাবাজার; চায়ের দোকান; হোটেল; স্কুলের মাঠ; রান্নাঘর; উঠান; দিঘির পাড়= সব যেন এই কথাগুলোতে ভাসছে। আর মরিয়ম ভাসছে পাটের দড়িতে। লেগুনার ছেলেটার ঢিলা পেন্টের দড়ি তাহলে এখানেও চলে এসেছে।
খাঁচার ভিতর আমার পাখি ডুকরে কেঁদে মরে,
এ খাঁচা ভাঙব আমি কেমন করে? আনমনে তুমি উদাসীনি তুমি ?
দিগন্তে তোমার মন;
অস্থির তুমি অশান্ত তুমি?
কেন এই আলিঙ্গন।
ছায়া হও তুমি মেঘ হও তুমি?
হওনা কভু নিবারন''
দৃষ্টি তুমি ইচ্ছা তুমি।
হয়ে যাও সর্বজন।
পথহারা তুমি পথিকিই তুমি''
দেখা ও আমার পথ?
রাত্রি তুমি কান্না তুমি।
তুমিই আমার সব;
ধূলিকনা তুমি রৌদ্র তুমি।
সূর্যের আলোখেলা;
শুধু তুমি শুধুই তুমি?
কেন করো অবহেলা!!!! 
অনলাইনের বাংলাদেশিদের মধ্যে কয়জন হলে গিয়ে বাংলা ছবি দেখেন ? উত্তরটা এরকম আসতে পারেঃ সুস্থ ধারার চলচ্চিত্র হলে দেখি। সুস্থ ধারার চলচ্চিত্র কী জিনিস ? বিরাট অংশের মতামত আসতে পারেঃ যে ছবিতে উদ্ভট ধনী-গরিবের প্রেম নেই, চৌধুরী সাহেবরা নায়কের বাবাকে হত্যা করে না, উড়াধুরা মারপিট থাকে না এবং মেদবহুল নায়িকার শরীর দেখানো চাকভুম চাকভুম "যৌবন আমার লাল টমেটো" টাইপ মাথা খারাপ করা গান থাকে না।
এই সামান্য কয়েকটা অবাস্তব বিষয় বাদ দিলেই কিন্তু বাংলা চলচ্চিত্র দেখতে সিনেমা হলে প্রচুর মানুষ আসে। একটা সিনেমার কাছ থেকে আমাদের বাঙালির চাহিদা খুবই কম। মনপুরার মত অতি সাধারণ ছবি দেশে যখন মারকাটারি ব্যবসা করে, বিষয়টা তখন পরিষ্কারভাবে বোঝা যায়। যাই হোক, গতানুগতিক "তোর ঘরে কি মা-বোন নেই" জাতীয় গল্পের বাইরে টুকটুক করে সুস্থ ধারার চলচ্চিত্র কিন্তু দেশে কম হলো না। কতটুকু এগিয়েছে এর মধ্যে আমাদের ছবিগুলো ?
এই কয়দিনে ফিল্ম লাইনে আমাদের অর্জন কতটুকু হলো ? সময় সম্ভবত এসে গেছে এসব বিষয় বিবেচনা করে দেখার। আমাদের সমাজস্বীকৃত মাপকাঠি অনুযায়ী একটা সুস্থ ধারার ছবি মুক্তি পেয়েছে এই কোরবানির ঈদে। সেই ছবিটা নিয়েই আলোচনা করা যাক। আলোচনা ডিটেইল হবে, যারা পড়বেন তাদের একটু ধৈর্য্য রাখতে হবে। রেডি ? শুরু করি তাহলে।
ছবির নাম প্রজাপতি। পরিচালক মুহাম্মদ মোস্তফা কামাল রাজ। মিউজিক হাবীবের করা, ক্যামেরাতে খায়ের খন্দকার। অভিনয়ে মোশাররফ করিম, জাহিদ হাসান, মৌসুমী, সোহেল খান, কচি খন্দকার প্রমুখ।
ছবির পরিচালক মোস্তফা কামাল রাজ হচ্ছে মোস্তফা সারোয়ার ফারুকীর ভাই-বেরাদার গ্রুপের ছেলে। ফারুকী গ্রুপের যে জনপ্রিয়তা ছিলো, সেটা ধ্বংসের জন্য আমি এই লোককে দায়ী করবো। একটার পর একটা মিনিংলেস এক ঘন্টার নাটক আর গোটা দুয়েক ফাউল সিরিয়াল করেছে এই রাজ। তার বক্তব্য অনুযায়ী, নাটক বানিয়ে সে হাত পাকিয়েছে এবং তার পরে এসেছে ফিল্ম লাইনে।
অতীত যাই হোক, বর্তমানে আসা যাক। ছবির গল্পটার আউটলাইন হচ্ছে এরকমঃ
জাহিদ হাসান পাঁড় জুয়াড়ি, যে কোনওদিনই জুয়াতে জেতে না। তার বউ মৌসুমী একটা চাকরি করে, স্বামীকে সে কয়েকবার আত্মীয়-স্বজনের কাছ থেকে টাকা এনে দিয়েছে ব্যবসা করার জন্য, কিন্তু জুয়ার নেশায় জাহিদ সব খুইয়েছে।
মোশাররফ বিশাল বড়লোক, বাবা-মা নেই। থাকে একমাত্র ভাইয়ের সাথে। দিনরাত পাগলামো করে এবং মদ খায়। একদিন জাহিদের পরিচয় হয় মোশাররফের সাথে। জাহিদের অভ্যাস হচ্ছে, টাকা না থাকলে সে পথে-ঘাটে কোথাও বসে কাঁঠাল পাতা তাসের মত করে ধরে নিজে-নিজেই জুয়া খেলার অভিনয় করতে থাকে। মোশাররফ তাকে বলে, জাহিদ খেলবে, টাকা যা লাগে দেবে মোশাররফ এবং সে পাশে বসে খেলা দেখবে। মোশাররফের উদ্দেশ্য পরিষ্কার হয় না, জাহিদকেও এই নিয়ে ভাবতে দেখা যায় না।
এভাবে কয়েক দিনে মোশাররফের কাছ থেকে সাড়ে আর লক্ষ টাকা ধার নেয় জাহিদ। বলে জুয়াতে জিতে ফিরিয়ে দেবে। একদিন জুয়া খেলার সময় জাহিদের হাতে ভালো কার্ড আসে। সে মোশাররফের কাছে আবার টাকা ধার চায়, মোশাররফের কাছে টাকা থাকা সত্ত্বেও সে দিতে রাজি হয় না। জুয়ার নেশায় পেয়ে বসেছে তখন জাহিদকে। হাতে ভালো কার্ড থাকায় সে ওভার কনফিডেন্ট থাকে। সে যে কোনও মূল্যে মোশাররফের কাছ থেকে টাকা চায়।
এখানে সামান্য টুইস্ট, মহাভারত থেকে বিষয়টা ইন্সপায়ার্ড হতে পারে। মোশাররফের সাথে জাহিদের চুক্তি হয়, জাহিদ যদি হেরে যায়, তাহলে জাহিদ নিজের স্ত্রী, মোশাররফকে দিয়ে দেবে। শুরু হয় খেলা। এখন কি জাহিদ জিতবে ? না হারবে ? যদি হারে তাহলে কী হবে ? এই হচ্ছে গল্প।
ছবি দেখতে বসলে আমরা ছবির চরিত্রগুলোর একটা সুন্দর এন্ট্রি আশা করি। নায়ক নায়িকার ফার্স্ট লুক ছবির সম্পর্কে একটা ধারণা তৈরি করে দেয়। কিন্তু মোশাররফ করিম আর মৌসুমীর এন্ট্রির প্রতি পরিচালক কোনও গুরুত্বই দেননি। ছবির শুরুতেই নায়ক মোশাররফ একজন টুয়েন্টি ফোর সেভেন ম্যানের মত সিঁড়ি বেয়ে ওপরে উঠতে থাকে। এটা কি ছবি দেখতে আসা মানুষকে আশাহত করে না ? তাকা দিয়ে টিকিট কেটে মানুষ নায়ককে দেখতে আসে, কোনও রাম-শাম-যদু-মধু-কদুকে দেখতে আসে না।
সেই তুলনায় জাহিদ হাসানের এন্ট্রিটা ফাটাফাটি হয়েছে। চেহারায় খোঁচা-খোঁচা দাড়ি, মুখে সিগারেট, হাতে তাস আর জাংক জুয়েলারির সাথে জাহিদকে সাঙ্ঘাতিক দেখাচ্ছিলো। মনে হচ্ছিলো কোনও মাস্তান জাতীয় চরিত্র করতে যাচ্ছেন জাহিদ, পরে ধারণাটা যদিও ভেঙে যায়। ছবির শুরুর আধা ঘন্টা মোশাররফের পাগলামি আর জাহিদের জুয়া খেলা দেখানোতেই যায়, কাহিনী এগোতে শুরু করে এরপর থেকে।
আমি মিডিয়া লাইনের খবরাখবর মোটামুটি রাখি। ফিল্মের ক্যামেরাম্যান হচ্ছেন খায়ের খন্দকার। খায়ের এক্সপার্ট ক্যামেরাম্যান। মিডিয়াতে কিছু ক্যামেরাম্যান আছেন, এদের নিলে টেকনিকাল কাজ নিয়ে পরিচালককে কোনও টেনশন নিতে হয় না। কোন অ্যাঙ্গেল থেকে শট নিতে হবে, কতটুকু নিতে হবে, লাইটিংটা কেমন হতে হবে - এসব ক্যামেরাম্যানরাই সামলে নেন। এমন ক্যামেরাম্যানদের তালিকায় আছেন অপু রোজারিও, রাশেদ হাসান, কামরুল হাসান খসরু, রায়হান খান এবং খায়ের খন্দকার।
রাজের নাটকগুলো দেখলে বোঝা যায়, টেকনিকাল সাইড সম্পর্কে সে কিছুই জানে না। কিন্তু ভুলে গেলে চলবে কীভাবে যে ক্যামেরাম্যানকেও ডিরেকশন দেয়ার একটা ব্যাপার থাকে ? ক্যামেরাম্যান যেভাবে ইচ্ছা সেভাবে শট নিলে ডিরেক্টরের মুন্সিয়ানা দেখানোর জায়গাটা কোথায় থাকে ? এই ফিল্মেও তাই দেখা গেলো। খায়ের খন্দকার যথেষ্টই ভালো করেছেন ক্যামেরার কাজ, কিন্তু লাইটিংয়ে করে ফেলেছেন সমস্যা। ফিল্মের লাইটিং দেখে মনে হয় টিভি নাটক দেখছি। লাইটিং ফিল্মে বিশাল গুরুত্বপূর্ণ ব্যাপার। একটা মানুষ দুই ঘন্টা বসে ছবি দেখবে, তার চোখটাকে আরাম না দিলে সে ছবি দেখে শান্তি পাবে কীভাবে ?
আমাদের দুর্ভাগ্য যে আমাদের দেশে নাটক-সিনেমা, কোনও জায়গাতেই লাইট ডিরেক্টর নামে কেউ থাকে না। ডিরেক্টর ভালো হলে লাইটে কিছু পরিবর্তন আনেন। তা না হলে ক্যামেরাম্যান আর লাইট সাপ্লাই কোম্পানির ছেলেরা মিলে যে জগাখিচুড়ি পাকায়, তাই দিয়েই চলতে থাকে। উদাহরণ দিতে পারি আমি সঞ্জয় লীলা বানসালির ছবিগুলোর, বিশেষ করে সাওয়ারিয়া আর গুজারিশ। লাইটিং দিয়েই যে একটা ছবির দৃশ্যগুলোকে শিল্পের স্তরে ওঠানো যায়, মানুষের চোখকে সুন্দর কিছু সময় উপহার দেয়া যায়, সেটা এই ছবিগুলো খুব ভালোভাবে প্রমাণ করেছে।
ছবির এডিটিং করেছেন জাহাঙ্গীর হোসেন এবং ফরহাদ আহমেদ। এডিটিং ছবির প্রথমদিকে একদমই ভালো হয়নি, দৃশ্যগুলো লাফিয়ে লাফিয়ে পার হয়েছে। পরে গিয়ে অবশ্য ভালো এডিটিং দেখা গেছে। এই হচ্ছে মোটামুটি টেকনিকাল সাইডের কথাবার্তা। আসা যাক চলচ্চিত্রের পর্দার ভেতরে।
ফারুকী গ্রুপের কোনও কাজের আলোচনায় যে বিষয়টা অবধারিতভাবে চলে আসে, সেটা হচ্ছে ভাষার ব্যবহার। ফারুকী গ্রুপ তাদের কাজ বাস্তবসম্মত করার জন্য শুদ্ধ ভাষার জায়গায় মানুষের সাধারণ মৌখিক ভাষাটা ব্যবহার করে থাকে। এখানেই হয়ে গেছে সমস্যা। আমরা জানি যে, ভাই-বেরাদারদের নাটকের স্ক্রিপ্ট থাকে না, পরিচালকের মাথায় থাকে পুরো আইডিয়া। তিনি অভিনেতাকে দৃশ্য বুঝিয়ে দেন, অভিনেতা তার নিজের মত করে অভিনয় করে।
এই স্বাধীনতাটা একদিক দিয়ে ভালো। কিন্তু আরেকদিক দিয়ে ক্ষতি করে ফেলেছে। এখন প্রচুর অভিনেতা সিদ্ধান্তহীনতায় ভোগেন তার ল্যাঙ্গুয়েজ ডেলিভারি নিয়ে। যার কারণে দেখা যায়, নাটকের এক দৃশ্যে যে অভিনেতা বলছেন, "যেতে যেতে পথে হলো দেরি", তিনিই আরেক দৃশ্যে বলছেন, "যাইতে যাইতে রাস্তায় হয়া গেলো দেরি"। বিষয়টা তখন খাপছাড়া-খাপছাড়া লাগে। এইযে সিদ্ধান্তহীনতাটা ফারুকী গ্রুপ তৈরি করে দিয়েছে, এটা ভাঙতে অনেক সময় লাগবে বলেই আমার মনে হয়। কারণ, আজকাল অনেক সনাতনী পরিচালক বাস্তবসম্মত নাটক বানানোর জন্য ফারুকীকে অনুসরণ ( বা অনুকরণ ) করছে। কিন্তু স্ক্রিপ্টের নাটকীয়তা রয়ে যাওয়ার ফলে শিল্পীরা সিদ্ধান্ত নিতে পারছেন না যে, কীভাবে ডায়লগটা দেয়া উচিত।
একই সমস্যায় পড়েছেন নায়িকা মৌসুমী। এক জায়গায় তিনি ডায়লগ দিচ্ছেন, "আমার হাতটা একটু ধরবা ?" আরেক জায়গায় বলছেন, "তুমি কি রাতে খাবে না ?" তথৈবচ অবস্থা জাহিদ হাসানের এবং মোশাররফের ভাইয়ের চরিত্রে অভিনয় করা অভিনেতার। যেখানে যা প্রয়োজন ঠিক সেইমত ডায়লগ দিয়ে গেছেন মোশাররফ, কচি খন্দকার এবং সোহেল খান। ছোট ক্যারেক্টার হলেও কচি খন্দরকার-সোহেল খানরা অভিনয় ভালো করেছেন। মন ভরিয়ে দেয় মোশাররফের অভিনয়। বিশেষ করে জুয়ার টেবিলে বারবার হারার পরেও যখন তিনি জাহিদ হাসানকে খেলে যেতে ইঙ্গিত দেন, সেই জায়গাটার এক্সপ্রেশনগুলোতে মোশাররফ একদম ফাটিয়ে দিয়েছেন। এক্সপ্রেশনের দিক দিয়ে মোশাররফের মধ্যে হুমায়ুন ফরিদীর ছায়া দেখা যায়। আমার ধারণা, অনেক দূর যাবেন এই অভিনেতা। লম্বা রেসের ঘোড়ার এই মোশাররফ, আমাদের পরিচালকদের অনেকেই যদিও তার পূর্ণ অপব্যবহার করে থাকেন।
একটা ব্যাপার হয়তো অনেকেই খেয়াল করে থাকবেন। মৌসুমীর প্রাইম টাইমে তার সৌন্দর্যটা বোঝা যায়নি। বলতেই হচ্ছে, আজকাল এই নায়িকা এতই সুন্দরী হয়েছেন, যে বারবার দেখতে ইচ্ছা করে। ঠিক বিপরীত হয়েছেন তার হাসবেন্ড ওমর সানী, এই ছবির পরিবেশক। দিনদিন তিনি দেখতে ভোম্বল থেকে ভোম্বলতর হচ্ছেন। বাংলা ছবির নায়িকাদের স্থূল দেহগঠন নিয়ে আমাদের আফসোসটা অনেক পুরনো। একটু মেদ সচেতন কেন হননা নায়িকারা ? কী এমন সমস্যা হয় একটা ছবির খাতিরে ফিগারটা একটু মেইনটেইন করলে ? আপনি যদি সুন্দর হন, তাহলে আপনার ছবি দেখতে লোক আসবে, নাকী যদি দেখতে আটার বস্তার মত হন তাহলে লোক আসবে ? এই সাধারণ ব্যাপারটা মাথায় ঢোকে না ?
জাহিদ হাসানের চরিত্র অনুযায়ী অভিনয় খারাপ করেননি, তবে আজকাল তার কমেডি জমছে না। কাতুকুতু দিয়ে লোক হাসানো হয়তো হুমায়ুন আহমেদের স্বর্ণযুগের "আজ রবিবার" নাটকের সময় চলতো, কিন্তু আজকাল লোক হাসাতে গেলে হাই-ভোল্টেজ পাঞ্চ মারতে হয়। সেই জায়গাটায় জাহিদ হাসান ঠিক জমাতে পারেননি। বেশ কিছু দৃশ্যে তার অভিনয়, অতি-অভিনয় এবং ভাঁড়ামো বলে মনে হয়েছে। গানের দৃশ্য চিত্রায়নে মৌসুমীর সাথে জাহিদ হাসান। এটা কেমন কম্বিনেশন হলো ? প্রেমের গানের চিত্রায়নের সাথে নায়িকা হিসেবে মৌসুমী মিলে যায়, কিন্তু জাহিদের মত কৌতুকাভিনেতা গোত্রীয় লোককে সেখানে নায়ক হিসেবে রেখে পরিচালক সাহেব দর্শকদের সাথে কৌতুক করলেন কীনা, সেটা বোঝা গেলো না।
ছবিতে প্রেমের গান যেগুলো আছে, সেগুলো না রাখলেও কোনও ক্ষতি ছিলো না, ছবি যা আছে তাই থেকে যেতো। পরিচালকদের ভেবে দেখা দরকার, এটা কোন ধরনের কনসেপ্টের ওপর দিয়ে চলছি আমরা ? ভারতীয় উপমহাদেশীয় ছবি মানে যে সেখানে নাচ-গান থাকতেই হবে, এমন কোনও কথা আছে কি ? ছবির কাহিনী গান ডিমান্ড না করলেও দিনের পর দিন আমরা অকারণে ছবির মধ্যে গান ঢোকাচ্ছি। উদাহরণ হিসেবে ধরা যাক একটা শার্ট। খুবই সুন্দর শার্ট, কিন্তু আপনার গায়ে ফিট করছে না, শার্টটাতে আপনাকে দেখতে ভালো লাগছে না। তাহলে শুধু শুধু সেই শার্ট পরার কোনও মানে হয় ?
ছবির গানগুলো হাবীবের কম্পোজ করা। ৬ টা গান আছে, তার মধ্যে ৪ টা গান হাবীবের নিজের ধাঁচের সফট মেলোডিয়াস গান। এই গানগুলো গেয়েছে হাবীব, বালাম, ন্যান্সি আর কণা। প্রশংসা করতেই হয় ন্যান্সির চমৎকার মিষ্টি গলার, দু'দিকেই বসবাস গানটা সে গেয়েছেও অসাধারণ। এই মেয়েটাকে আরও ভালোভাবে ব্যবহার করা দরকার। কণাও ভালো গেয়েছে। তবে হাবীব আর বালামের গলা শুনলেই বোঝা যায়, ইহা ভোকর্ডার প্রযুক্তির অবদান। এদের নাক-সর্বস্ব গলাও যখন প্রযুক্তির আশীর্বাদে কানে মধুবর্ষণ করে, তখন প্রযুক্তির এক গালে চুমু খেয়ে আরেক গালে ঠাস করে চড় মারতে ইচ্ছা করে। ৫ নাম্বার গানটা কুমার বিশ্বজিতের গাওয়া, সম্ভবত ছবির বেস্ট গান এটাই।
তবে হাবীবের আরও সচেতন হওয়া প্রয়োজন। গানের মিউজিকে একটু বাড়াবাড়ি হয়ে যাচ্ছে। শিং থাকলেই গুঁতো দিতে নেই। চোদ্দ রকম ইলেক্ট্রনিক মিউজিকের ব্যবহার জানা মানেই এই নয় যে, যাবতীয় ঝানাক-পাটাক প্রত্যেকটা গানের মধ্যে ভরে দিতে হবে। তৌসিফ, অর্ণবদের গানগুলো শুনে দেখেন হাবীব, পরিমিতিবোধ বলে একটা ব্যাপার আছে। সেটা থাকাটা খুব দরকার, অন্তত বাংলাদেশের হাইয়েস্ট পেইড মিউজিশিয়ানের জন্য তো অবশ্যই।
সাধারণত হাবীবের গানের কথা লিখে থাকেন সাকী আহমেদ আর সুস্মিতা বিশ্বাস সাথী, সম্ভবত এবার কবির বকুলও লিখেছেন। মেলোডিয়াস গানের জন্য লিরিক ভালোই লিখেছেন তারা, কিন্তু ৬ নম্বর গান "টাকা", টুইস্ট এখানেই। গানটা গেয়েছেন সিঁথি সাহা ও ফেরদৌস ওয়াহিদ। গানের কথাগুলো এরকমঃ
ফেরদৌস ওয়াহিদ ভার্সঃ
"Money money, brighter than sunset
Money money, sweeter than honey"
সিঁথি সাহা ভার্সঃ
"টাকার প্রেমে পড়ি আমি মনের প্রেমে নয়
টাকার মানুষ আমার প্রিয় মনের মানুষ নয়
চাইরে টাকা, আরে শাকালাকা।"
কথাগুলো শুনে মনে হতে পারে, চিরাচরিত ডিপজল গোত্রীয় বাংলা ছবির অশ্লীল ঝাকানাকা শুরু হতে যাচ্ছে। উঁহু, ধারণা ভুল। মিউজিকে হাবিব আছে, খুব খিয়াল কৈরা ! গানটা RNB (রিদম অ্যান্ড ব্লুজ) ধাঁচের, ব্যবহার করা হয়েছে ক্লাবের ভেতরে জুয়া খেলার সময়। অ্যাপ্লিকেশন ঠিকঠাক, মদ-জুয়ার ক্লাবে রিদম অ্যান্ড ব্লুজ বা র‍্যাপ ধাঁচের গানই চলে সাধারণত। যাই হোক, এই গানের চিত্রায়ন হিসেবে আমরা কেমন দৃশ্য ভিজুয়ালাইজ করতে পারি ? মনে হতে পারে, কোনও আইটেম গার্ল নেচে নেচে গান গাইছে ক্লাবের ভেতরে, আর কোনও গ্যাংস্টার বা ডন জাতীয় লোক ফেরদৌস ওয়াহিদের লাইনগুলো আয়েশ করে গাইছে। কিন্তু তেমন তো দেখা গেলো না।
এখানে একটা আইটেম নাচ হতে পারতো, কিন্তু পরিচালক সুযোগটা ব্যবহার করতে পারেননি। গানটা ছবিতে কে গাইছে সেটাও পরিষ্কার না, ব্যাকগ্রাউন্ড থেকে শোনা যাচ্ছে শুধু। পর্দায় দেখা গেছে জুয়াড়িরা একের পর এক সিগারেট খেয়ে যাচ্ছেন গানের সাথে। চটুল ঢংয়ের একটা ভালো মিউজিক ভিডিও হতে পারতো, যা ছবির প্রচারেও ব্যবহার করা যেতো। পরিচালক সম্ভবত দর্শকের কথা মাথায় রেখে ভেবেছিলেন, দুষ্টু গান ঢোকালে তার ছবি থেকে "সুস্থ ধারার ছবি" তকমাটা চলে যাবে। এই মানসিকতা পরিবর্তিত হওয়া প্রয়োজন। চটুলতা আর অশ্লীলতা এক বিষয় নয়, সেটা বাংলাদেশের পরিচালক-দর্শকদের বুঝতে আরও সময় লাগবে।
এভাবেই আস্তে আস্তে চলতে থাকে ছবি। বাংলা ছবিতে সাধারণত হুট করে ইন্টারভ্যাল দেয়া হয়, এই ছবিতে হয়নি। দুই ঘন্টার ছবি, কাহিনীতে অর্ধেক সময় ধরে প্যাঁচ লাগানো হয়েছে, আর বাকি অর্ধেক সময় প্যাঁচটা খোলার চেষ্টা করা হয়েছে। শেষ পর্যন্ত দর্শকদের হাতে সিদ্ধান্তের দায়ভার দিয়ে দায়সারাভাবে ছবিটা শেষ করেছেন। একদম শেষে দুই লাইনের প্রবাদ কবিতা দিয়ে পরিচালক যে ম্যাসেজটা দিতে চাইলেন, সেটাও ঠিক মেলেনি কনসেপ্টের সাথে। ছবির শেষ দৃশ্যে দেখা যায়, বয়স্ক মৌসুমী গ্রামের বাচ্চাদের পড়াচ্ছেন। কেন পড়াচ্ছেন ? যুক্তি কী ? যিনি একটা চাকরি করতেন, তার হঠাৎ গ্রামে গিয়ে সমাজ সেবা করার করার দরকার পড়লো কেন ?
এরকম আরও কয়েকটা লজিকাল ভুল ধরা যেতে পারে ছবিটাতেঃ
১। মা-বাবা বহু আগে মারা গেছেন, তাহলে মোশাররফ এত বড়লোক কীভাবে হলো ? তার পেশা কী ? পৈত্রিক সূত্রে সে বড়লোকই যদি হতো, তাহলে মৌসুমীর ফ্যামিলি জাহিদ হাসানের মত ছেলের সাথে মৌসুমীকে বিয়ে দিলো কেন ?
২। মোশাররফ ভদকা খেয়ে মাতলামো করে, অথচ দেখা যাচ্ছে তার সামনে রাখা ভদকার বোতল প্রায় ভরা। মাতলামি করার জন্য বেশ ভালো পরিমাণ ভদকা খেতে হয়। তাহলে মোশাররফের আচরণটা মাতলামো না ইচ্ছাকৃত ?
৩। জাহিদ হাসান-মৌসুমী দম্পতির কোনও সন্তান নেই কেন ? জাহিদ-মৌসুমী দু'জনের কেউই এমন কিছু ইয়াং নন। বাচ্চা যদি না হয়, তবে তা নিয়ে তারা চিন্তিত নন কেন ?
( এটার একটা ব্যাখ্যা এরকম হতে পারেঃ মৌসুমীর বিয়েপূর্ব সম্পর্কটা বিয়ের কারণে ভাঙে। সেই পুরনো সম্পর্কটা বিয়ের পরে নতুন করে জোড়া লাগানোর সম্ভাব্যতার ক্ষেত্রে মৌসুমীকে একটু ভার্জিন-ভার্জিন ফ্লেভারের মধ্যে রাখা আবশ্যক। তার ওপর বিয়ে পরবর্তী সম্পর্কের ক্ষেত্রে সন্তান একটা বাধা, সেজন্য সম্ভবত পরিচালক ইচ্ছা করেই তা রাখেননি। ফলে রাস্তা ক্লিয়ার থেকেছে। )
৪। মৌসুমী কী এমন চাকরি করে যে এত আলিশান বাসায় থাকে ? চাকরিই যদি করে, তাহলে ঠিকঠাক তাকে অফিসে যেতে দেখা যায় না কেন ?
৫। বাড়িওয়ালা কচি খন্দকার পার্ভার্ট হওয়ার পরেও মৌসুমী জাহিদকে কেন বিষয়টা জানায় না ? ( কচি খন্দকারের চরিত্রটা না থাকলেও কোনও সমস্যা ছিলো কি ? টেলিফিল্ম জাতিয় গল্পকে চুইংগামের মত টেনে ভেতরে অবান্তর বিষয় ঢুকিয়ে সিনেমা বানানোর প্রচেষ্টা এটা। )
৬। বাড়িওয়ালা পার্ভার্ট, তাহলে জাহিদ-মৌসুমী দম্পতি বাসা পাল্টায় না কেন ? ওই বাসাতেই থাকতে হবে, এমন কোনও কথা তো নেই।
বাংলাদেশে ছবি নির্মাণের এটা একটা বিরাট সুবিধা। মানুষ ছবির এত প্যাঁচ বোঝে না, ভালো ছবি এই দেশের মানুষ দেখেছেই কম। তাই চালে-ডালে মিশিয়ে মোটামুটি সুস্বাদু একটা খিচুড়ি বানিয়ে দিলেই হলো। ছবির পরিপূর্ণ ব্যবচ্ছেদ এখানে হয়না। চলচ্চিত্রবোদ্ধাদের চলচ্চিত্র সমালোচনা করার অভ্যাস নেই, করলেও তার প্রকাশ পত্র-পত্রিকায় প্রায় দেখাই যায় না। চলচ্চিত্র পরিচালকদের মধ্যে কেউ কেউ পত্র-পত্রিকায় মাঝে মাঝে অন্যান্য ছবির সমালোচনার নামে যা করেন, তা হচ্ছে তৈলমর্দন। সমালোচনা তারা করেন না এই ভয়ে যে, যদি বাজারের সবার সাথে তার ব্যক্তিসম্পর্ক খারাপ হয়ে যায় !
এই সমালোচকদের মুখে ছাই দিয়ে প্রজাপতি ধুন্ধুমার ব্যবসা করছে। মুক্তি পেয়েছে মাত্র দুটো হলে, বলাকা আর স্টার সিনেপ্লেক্সে। মুক্তির প্রথম এক সপ্তাহ দুটোই হাউজফুল চলেছে। গানগুলোও বেশ জনপ্রিয়তা পেয়েছে। বোঝা যায়, দেশের মানুষ সহজ বিনোদনের জন্য এখনও হলে গিয়ে ছবি দেখতে চায়। গতানুগতিক ধারার বাইরে গিয়ে মোটামুটি কিছু একটাও যদি বানানো যায়, তাও দর্শক দেখবে, দেখবেই।
তবে যেহেতু পরিচালকের প্রথম পরিচালনা, তাই এগুলোতে ছোট-খাটো ভুল-ত্রুটি থাকতেই পারে। আরও হাত পাকাতে হবে মুস্তফা কামাল রাজকে, গল্পে আনতে হবে আরও অনেক-অনেক বৈচিত্র। সব মিলিয়ে ছবিটা এমন কিছু ভাল হয়নি, আবার খুব যে খারাপ হয়েছে তাও না। কম বাজেটের ছবি। এক প্যাকেট পপকর্ণ আর এক কাপ কফি নিয়ে সিনেমা হলে বসেন, সময় কেটে যাবে। আক্ষেপ একটাই, চলচ্চিত্র যেখানে "শিল্প", সেখানে এই ছবিটা নতুন কিছু যোগ করতে পারেনি, শুধু সময় কাটানো বিনোদনের খোরাক হয়ে রয়ে গেছে।
</doc>

<doc>
বাংলাদেশ বেতার নিয়ে লেখা আমার তৃতীয় পর্ব এটা।আমাদের মহান মুক্তিযুব্ধ নিয়ে আলোচনা করতে গেলে বঙ্গবন্ধু শেখ মুজিবুর রহমান,জাতীয় চার নেতা,বীর মুক্তিযোব্ধা,শহীদ বুব্ধিজীবী এবং হানাদার বাহিনীর হাতে নির্মম ভাবে নিহত হওয়া ত্রিশ লাখ শহীদ ও দু’লক্ষ মা-বোনের সম্মানহানির কথা উঠে আসে।এবং তা অবশ্যি প্রাসঙ্গিক এটা অবধারিত সত্য।তবে এছাড়াও কিছু সাংস্কৃতিক ব্যাক্তিত্ব ও প্রতিষ্ঠান মহান মুক্তিযুব্ধের সময় অত্যন্ত গুরুত্বপূর্ণ ভূমিকা পালন করেন।তার মধ্যে বাংলাদেশ বেতার অন্যতম।
মুক্তিযুদ্ধের সময় মুক্তিযোদ্ধা ও দেশবাসীর মনোবলকে উদ্দীপ্ত করতে স্বাধীন বাংলা বেতার কেন্দ্র (বর্তমান বাংলাদেশ বেতার কেন্দ্র) অবিস্মরণীয় ভূমিকা রেখেছিল। যুদ্ধের সময়ে প্রতিদিন মানুষ অধীর আগ্রহে স্বাধীন বাংলা বেতার কেন্দ্রের অনুষ্ঠান শোনার জন্য অপেক্ষা করত। “জয় বাংলা, বাংলার জয়” গানটি এ বেতার কেন্দ্রের স্বাক্ষর সঙ্গীত (Signature Tune) হিসাবে প্রচারিত হতো।
১৯৭১ এর ২৫ মার্চ রাতে পাকিস্তানি হানাদার বাহিনী অপারেশন সার্চলাইটের মাধ্যমে হাজার হাজার নিরস্ত্র বাঙালি নিধন করে এবং একই সাথে শেখ মুজিবকে গ্রফতার করে। গ্রেফতারের পুর্বে তিনি স্বাধীনতার ঘোষণা এবং একটি সংক্ষিপ্ত বার্তা প্রদান করে যান। এরই প্রেক্ষিতে ২৬ মার্চ দুপুর বেলা চট্টগ্রাম আওয়ামী লীগ নেতা এম এ হান্নান চট্টগ্রামের আগ্রাবাদ বাদামতলী বেতার কেন্দ্র হতে প্রথম বারের মত স্বাধীনতার ঘোষণা হিসেবে বঙ্গবন্ধুর ঐ বার্তা পাঠ করেন।
এর মধ্যেই তৎকালীন চট্টগ্রাম বেতার কেন্দ্রের কজন বেতারকর্মী সিদ্ধান্ত নেন যে বঙ্গবন্ধু ও বাংলাদেশের স্বাধীনতার পক্ষে জনগণকে সচেতন ও উদ্বুদ্ধ করতে তারা বেতারের মাধ্যমে কিছু প্রচার করবেন। এ সিদ্ধান্তের প্রেক্ষিতে তারা চট্টগ্রাম বেতার কেন্দ্রকে কাজে লাগানোর চিন্তা করেন এবং তার নতুন নাম দেন স্বাধীন বাংলা বিপ্লবী বেতার কেন্দ্র। তবে তারা নিরাপত্তার কারনে আগ্রাবাদ বাণিজ্যিক এলাকায় অবস্থিত বেতার কেন্দ্রকে কাজে না লাগিয়ে শহর থেকে কিছু দূরে কালুরঘাট বেতার কেন্দ্রে চলে যান এবং ২৬ মার্চ সন্ধ্যা ৭টা ৪০ মিনিটে প্রথম প্রচার করেন স্বাধীন বাংলা বিপ্লবী বেতার কেন্দ্র থেকে বলছি। সে সময়েই এম এ হান্নান বঙ্গবন্ধুর স্বাধীনতার ঘোষণাটি আবার পাঠ করেন। প্রায় ১ ঘণ্টা অনুষ্ঠান করার পর তারা পরদিন সকাল ৭টায় পরবর্তী অনুষ্ঠান প্রচারের ঘোষণা দিয়ে সেদিনের পর্ব শেষ করেন।
এরপর তারা ২৭ মার্চ সকালে বেতার কেন্দ্রের নিরাপত্তা নিশ্চিত করার জন্য পাহারা বসানোর উদ্দেশ্যে পটিয়ায় অবস্থানরত মুক্তিযোব্ধা মেজর জিয়ার কাছে এ ব্যপারে সাহায্য চাইতে যান। সেখান থেকে তারা জিয়াউর রহমানকে সাথে করে কালুরঘাট ফেরত আসেন। সেদিন অর্থাৎ ২৭ মার্চ রাত ৮টায় এক নতুন লিখিত ও সম্প্রসারিত বক্তব্যের মাধ্যমে মেজর জিয়াউর রহমান বঙ্গবন্ধুর পক্ষ থেকে স্বাধীনতার ঘোষণা দেন।ঐ সময় তার সাথে উপস্থিত ছিলেন মুক্তিযোব্ধা মীর শওকত আলী।
এর পরদিন ২৮ মার্চ মেজর জিয়ার অনুরোধে স্বাধীন বাংলা বিপ্লবী বেতার কেন্দ্র এই নাম হতে বিপ্লবী অংশটি বাদ দেয়া হয় এবং নতুন নাম হয় স্বাধীন বাংলা বেতার কেন্দ্র। ২৮ মার্চ প্রথম অধিবেশনে বিমান হামলায় করনীয় সম্পর্কে নির্দেশমালা প্রচারিত হয়, এবং দ্বিতীয় অধিবেশনে প্রথম একটি কথিকা পাঠ করা হয়। ৩০ মার্চ প্রভাতী অধিবেশনে প্রথম বারের মত জয় বাংলা, বাংলার জয় গানটি প্রচারিত হয়। ৩০ মার্চ দুপুরের অধিবেশন শেষ হবার পর প্রায় ২টা ১০ মিনিটের দিকে বেতার কেন্দ্রে পাকিস্তানিরা বিমান হামলা করে, এ বিমান হামলায় কেউ হতাহত না হলেও বেতার কেন্দ্র এবং সম্প্রচার যন্ত্র ক্ষতিগ্রস্ত হয়। এর ফলে সেখান থেকে সম্প্রচার চালানো অসম্ভব হয়ে পড়ে। প্রতিষ্ঠাতা দশজন সদস্য দুটি দলে বিভক্ত হয়ে আগরতলা ও ত্রিপুরার অন্যত্র ছড়িয়ে পড়েন।
৩১ মার্চ সকালে কয়েকজন বেতারকর্মী বেতার কেন্দ্রে অবস্থিত একটি এক কিলোওয়াট ক্ষমতা সম্পন্ন ছোট সম্প্রচার যন্ত্র বেতার কেন্দ্র থেকে উদ্ধার করেন। এই সম্প্রচার যন্ত্র সাথে করে নিয়ে তারা ঐদিনই পটিয়ার উদ্দেশ্যে রওনা দেন এবং ১ এপ্রিল পটিয়ায় পৌছেন। এরপর মূলদলটি ৩ এপ্রিল সম্প্রচার যন্ত্রটি পটিয়ায় রেখে তারা রামগড়ের দিকে রওনা হয়। রামগড়ে পৌছে তারা বর্ডার সিকিউরিটি ফোর্স তত্ত্বাবধানে ভারতীয় সীমান্তে অবস্থিত ভারত প্রদত্ত একটি শর্ট ওয়েভ (২০০ ওয়াট শর্টওয়েভ) ট্রান্সমিটার থেকে আবার অনুষ্ঠান সম্প্রচার করেন। তারপর ৪ এপ্রিল তাদের একটি দল এক কিলোওয়াট সম্প্রচার যন্ত্রটি আনার জন্য পটিয়ার উদ্দেশ্যে রওনা দেন এবং অপর দল বাগফায় চলে যান। তারা বাগাফা হতে ৪-৮ এপ্রিল পর্যন্ত একটি ৪০০ ওয়াট সম্প্রচার যন্ত্র দিয়ে সম্প্রচার চালাতে থাকেন। এরপর ৮ এপ্রিল আবার তারা আগরতলার উদ্দেশ্যে যাত্রা করেন এবং বিভিন্ন স্থান হয়ে ১১ এপ্রিল আগরতলায় পৌছান। অন্য দিকে দ্বিতীয় দলটি তখন ১ কিলোওয়াট ট্রান্সমিটারটি নিয়ে ১০ এপ্রিলে বাগফা-বেলোনিয়া সড়কের পাশে বাংলাদেশ সীমান্ত হতে ১০ মাইল দূরে স্থাপন করেন এবং ১২ এপ্রিল তারা সেখান থেকে অনুষ্ঠানও সম্প্রচার করেছিলেন।
এর মধ্যে ১০ এপ্রিল প্রবাসী বাংলাদেশ সরকার গঠিত হয় এবং প্রধানমন্ত্রী তাজউদ্দীন আহমদ ১১ এপ্রিল অল ইন্ডিয়া রেডিওর শিলিগুড়ি কেন্দ্রকে স্বাধীন বাংলা বেতার কেন্দ্র হিসাবে উল্লেখ করে সেখান থেকে ভাষণ প্রদান করেন এবং এর পরেও বেশ কিছু দিন ঐ কেন্দ্র হতে রাষ্ট্রপতি ও প্রধানমন্ত্রীর ভাষণসহ আরো নানাবিধ অনুষ্ঠান প্রচারিত হয়।এরপর ১৬ এপ্রিল জনগণের উদ্দেশ্যে বাংলাদেশ সরকার কর্তৃক নির্দেশিত ঘোষণা ও আদেশপত্র পাঠ করা হয়। এরপর সেখানে কয়েকদিন অনিয়মিত ভাবে সম্প্রচার চলেছে।
১৯৭১ খ্রিস্টাব্দের ১০ এপ্রিল মুজিবনগর সরকার গঠনের পর মে মাসের মাঝামাঝি সময়ে বাংলাদেশ সরকার ও বেতারকেন্দ্রের কর্মীদের আবেদনের প্রেক্ষিতে ভারত সরকার বাংলাদেশ সরকারকে একটি শক্তিশালী ট্রান্সমিটার (৫০ কিলোওয়াট মিডিয়াম ওয়েভ) প্রদান করে। এসময় সকল বেতারকর্মীদের ধীরে ধীরে মুজিবনগরে নিয়ে আসা হতে থাকে। ঢাকা হতেও ঢাকা বেতারের শিল্পি ও কুশলীরাও আসতে থাকেন। প্রথম অধিবেশনের দিন ধার্য করা হয় ২৫ মে। কলকাতার বালিগঞ্জ সার্কুলার রোডের ৫৭/৮ নং দোতলা বাড়িটিতে রাষ্ট্রপতি ও অন্যান্য মন্ত্রীদের আবাসের কক্ষের সাথের একটি কক্ষে উক্ত ট্রান্সমিটার দিয়ে সম্প্রচার শুরু হয়েছিল। পরে রাষ্ট্রপতি ও মন্ত্রীরা অন্য বাড়িতে ঊঠলে সেই ৫৭/৮ বাড়িটিই স্বাধীন বাংলা বেতার কেন্দ্রের স্থায়ী কার্যালয় রূপে গড়ে ওঠে। এরপর থেকে স্বাধীন বাংলা বেতার কেন্দ্রের অনুষ্ঠান নিয়মিত ভাবে সম্প্রচারিত হতে থাকে।এই কেন্দ্র দুটি ট্রান্সমিটারের মাধ্যমে পরিচালিত হতো।
বেতার বিষয়ে আরো জানতে হলে দেখুন- ১ম পর্ব ও ২য় পর্ব । - - অ - -
হাবু ভাইয়ের মাথায় নতুন একটা আইডিয়া এসেছে। এই আইডিয়া নিয়ে সে দেশের কিছু মেধাবী তরুণের সাথে আলাপ করতে চায়। দেশের বিভিন্ন ক্ষেত্রে, মানে, চিকিৎসা, কারিগরী, শিল্প, সাহিত্য ইত্যাদি বিষয়ে সৃজনশীল মেধাবী তরুণদের একত্রিত করে তার আইডিয়াটা তুলে ধরতে চায় সে। এই উদ্দেশ্যে সে প্রথমেই গেলো বিশ্ববিদ্যালয় ক্যাম্পাসে। কিন্তু এতে তার লক্ষ্য পূরণ হলো না। কারণ, এরা এখনো শিক্ষানবিস। আর যারা শিক্ষার পাঠ চুকিয়ে ফেলেছে তারা তো ছড়িয়ে গেছে এক এক জায়গায়। কি করা যায়! ভাবছে সে। কেউ একজন পরামর্শ দিলো, বিভিন্ন যুব সংগঠনে খোঁজ করলে এ সব মেধাবী তরুণদের পাওয়া যেতে পারে। ভালো বুদ্ধি। সে দেশের যুব সংগঠনগুলোর সাথে যোগাযোগ করতে থাকলো। তবে রাজনৈতিক যুব সংগঠনগুলোকে বাদ দিয়ে রাখলো আগে থেকেই। রাজনৈতিক যুব সংগঠনগুলোতে কোন ধরনের যুবকেরা নেতৃত্ব দেয় সে বিষয়ে কম বেশি সকলেরই ধারনা আছে।
দেশের কয়েকটি যুব সংগঠন, একাধিক ইয়ুথ ফোরামএ যোগাযোগ করেও নিরাশ হতে হলো তাকে। এক আধজন স্বপ্নবাজ সৃজনশীল তরুণের দেখা পেলেও হাবু ভাইয়ের প্রয়োজন এ রকম একাধিক তরুণকে একত্রিত করে তার আইডিয়াটা উপস্থাপন করা। কিন্তু কোথায় সে পাবে এদের? সে জায়গাটাই তো সে খুঁজে পাচ্ছে না। তার এ রকম নাজুক অবস্থায় সহায় হয়ে উপস্থিত হলেন এক জটাধারী বুড়ো। হাবু ভাইকে বললেন, অনেকগুলো মেধাবী তরুণকে এক সাথে পেতে চাইলে তোমাকে একটা কাজ করতে হবে।
হাবু ভাই বললো, কি কাজ? এক দল মেধাবী তরুণকে পেতে যতো কঠিন কাজই হোক আমি সেই কাজ করতে রাজি আছি।
পর দিন বুড়োর কথা মতো খুব ভোরে ঘুম থেকে উঠে হাবু ভাই চলে গেলো গুলশানে, আমেরিকান এম্বাসীর সামনে, বৃটিশ এম্বাসীর সামনে, জার্মান, অষ্ট্রেলিয়া, কানাডা এম্বাসীর সামনে। গিয়ে দেখে শতো শতো মেধাবী তরুণ পাসপোর্ট হাতে নিয়ে ভিসার জন্য সেখানে লাইন ধরে দাঁড়িয়ে আছে!!!
- - আ - -
সম্প্রতি ডাবলড হাপলয়েড পদ্ধতিতে (Doubled haploid breeding in wheat) উদ্ভাবিত স্পিটফায়ার প্রজাতির নতুন এক ঘরানার গম বীজের উৎপাদন বদলে দিয়েছে অষ্ট্রলিয়ার গম চাষের পুরনো অনেককিছু। ইংরেজি Spitfire শব্দের অর্থ আগুন বেরোয় এমন কোন জিনিস যেমনঃ কামান, আগ্নেয়গিরি এসব। স্পিটফায়ার প্রজাতির নতুন এই গম বীজের তেমনই আগুন প্রতিক্রিয়ার সৃষ্টি করেছে অস্ট্রেলিয়ার গম উৎপাদন ক্ষেত্রে। এই উদ্ভাবন কমিয়ে দিয়েছে নতুন প্রজাতির বীজ উৎপাদনের সময়। নতুন জাতের বীজের ৯৮% থেকে ১০০% ফলন দিচ্ছে। ফলন বেড়েছে ৫৩% থেকে ৭৬%! এ আবিষ্কারের আগ পর্যন্ত সেদেশের সেরা জাতের গম ছিল অস্ট্রেলিয়ান প্রাইম হার্ড। কিন্তু নতুন এই জাতটি প্রাইম হার্ডের চেয়ে উন্নত ফলনশীল।
গম উৎপাদনে এই অসাধ্য সাধন করেছেন যিনি, তার নাম ডঃ নিজাম উদ্দিন আহমদ। বাংলাদেশের ছেলে এই জেনেটিক সায়েন্টিস্ট’র বাড়ি চাঁদপুরের মতলবে। সিডনি বিশ্ববিদ্যালয়ের ফ্যাকাল্টি অব এগ্রিকালচার, ফুড অ্যান্ড ন্যাচারাল রিসোর্সেস এর অধীনে রিসার্স ফেলো হিসাবে তিনি কাজ করছেন।
গম আর ভূট্টার জিনকে বিশেষ প্রক্রিয়ায় সন্নিবেশিত করে তুলনামূলক অধিক প্রোটিন আর ফলনের গমের নতুন জাত আবিষ্কারে ড নিজাম যে সাফল্য পেয়েছেন, তার আগে আরও অনেকে সে চেষ্টাটি করে সফল হতে পারেননি। জেনেটিক সায়েন্সে যে কোন নতুন বীজ উৎপাদনে ১০ বছর বা এরও বেশি সময় লাগে। এই গবেষনার পিছনে বিপুল অর্থনৈতিক আর অবকাঠামোগত বিষয়াদিও জড়িত। কিন্তু ড নিজামের উদ্ভাবন অস্ট্রেলিয়া বা উন্নত যেকোন দেশের যে কোন জেনেটিক আবিষ্কারের ক্ষেত্রে সৃষ্টি করেছে নতুন একটি রেকর্ড! এমন আবিষ্কারের গড়পড়তা ১০ বছরের সময়সীমাকে তিনি নামিয়ে এনেছেন ৭ বছরে। অস্ট্রেলিয়ার সায়েন্টেফিক রিচার্স কর্তৃপক্ষ নতুন এই আবিষ্কারটি ঘোষণার পর সারা দুনিয়া থেকে জেনেটিক বিজ্ঞানিরা তাকে অভিনন্দন পাঠাচ্ছেন। অনেক দেশ থেকে তার দাওয়াত আসছে। অনেকে দেখতে আসছেন তার ল্যাবরেটরি।
উল্লেখ্য বিভিন্ন স্পন্সর কোম্পানির অর্থায়নে অস্ট্রেলিয়ার নানা গবেষণার কাজ চলে। ড নিজামের আবিষ্কার নিয়ে সংশ্লিষ্ট স্পন্সর প্রতিষ্ঠান এরমাঝে তার উদ্ভাবিত গমবীজের জাত নিয়ে অস্ট্রেলিয়ার গমচাষীদের সঙ্গে কাজ করতে গিয়ে বিশেষ সাফল্য পাওয়াতে গোটা গমচাষ সেক্টরে তা খুলে দিয়েছে নতুন এক দিগন্ত! নতুন এই গমবীজের ফলন ও এর ফসলের প্রোটিনগত সমৃদ্ধি অনেক বেশি হওয়াতে সারা অস্ট্রলিয়ার জুড়ে ছড়িয়ে পড়ছে ড নিজামের আবিষ্কার। এর প্রতিক্রিয়ায় প্রতিষ্ঠানটির কাছে ড. নিজাম যেন হয়ে উঠেছেন সোনার ডিম পাড়া রাজহাঁস! তার পক্ষে নতুন নতুন স্পন্সরের প্রস্তাব আসছে।
ছোটখাটো গড়নের লাজুক স্বভাবের ড নিজামের অবশ্য এসব নিয়ে আলাদা কোনো উচ্ছ্বাস নেই, আছে আক্ষেপ! তাঁর জীবনের গল্পটিও যেন অনেকটা ‘গেয়ো যোগী ভিখ পায় না’র মতো। অর্থাৎ দেশে তিনি কিছু করার চেষ্টা করেও পারেননি। মনের দূঃখে চলে এসেছিলেন অস্ট্রেলিয়ার স্বেচ্ছা নির্বাসনে! তিনি আক্ষেপ করে বলেন, আমিতো কিছু করতে চেয়েছি বাংলাদেশে। মানুষের জীবনের অনেক আশা পূর্ণ হয়না। এ আমার সে রকম একটি অপূর্ণ আশা।
জন্মভূমি বাংলাদেশ নিয়ে নিজাম উদ্দিন আহমদের একান্ত কিছু কষ্টও আছে। বাংলাদেশ কৃষি গবেষণা ইনষ্টিটিউটে পেশা জীবন শুরু করা ড নিজাম অস্ট্রেলিয়া সরকারের একটি বৃত্তি নিয়ে উচ্চতর পড়াশুনা-গবেষনার জন্য সেদেশে যান। সেখানে পড়াশুনা শেষে দেশে ফেরতও এসেছিলেন। ইচ্ছা ছিল যা কিছু করার নিজের দেশেই করবেন। কিন্তু অপরাজনীতির কারনেই বুঝি তিনি টিকতে পারেননি দেশে। বিএনপির সরকার তখন দেশের ক্ষমতায়। ড নিজাম দেশে ফেরত গেলেও সরকার তার কৃষি গবেষণা ইনষ্টিটিউটের চাকরি ফেরত দিতে গড়িমসি করে। ফাইল যায় মন্ত্রণালয়ে, আবার ফিরে আসে নিস্ফলা হয়ে! আশৈশব বঙ্গবন্ধুর অনুরাগী ড নিজাম। এর কারণেই কী বিএনপি সরকার চায়নি তিনি দেশে ফেরত আসুন, অথবা দেশে থাকুন? আজও এর উত্তর জানা নেই তার।
তাই, আবার অস্ট্রেলিয়া ফিরলে তাকে লুফে নেয় সিডনি বিশ্ববিদ্যালয়। এখন তিনি যে গবেষনায় সাফল্য পেয়েছেন, একই প্রজেক্টে গবেষণায় তার আগে বিভিন্ন দেশের গবেষক-বিজ্ঞানিরা কাজ করে সাফল্য পাননি। সেখানে টার্গেটকৃত সময়েরও আগে তিন বছর বাঁচিয়ে তার বিরল আবিষ্কারে সিডনি বিশ্ববিদ্যালয় কর্তৃপক্ষ বিশেষ খুশি। শুধু খুশি হতে পারছেন না ডঃ নিজাম উদ্দিন নিজে!
প্রধানমন্ত্রীর একজন উপদেষ্টা প্রফেসর ডা মোদাচ্ছের আলী কিছুদিন আগে সিডনি ঘুরে গেছেন। এক দাওয়াতে তার সঙ্গে দেখা হলে প্রধানমন্ত্রী তথা বাংলাদেশ সরকারকে আবিষ্কারটি সম্পর্কে সবিস্তার জানাতে সমুদয় কাগজপত্র তাকে দেওয়া হয়েছে। আওয়ামী লীগের কেন্দ্রীয় নেতা কৃষিবিদ বাহাউদ্দিন নাছিম সিডনি এসে তার ল্যাবরেটরি দেখতে গিয়েছিলেন। ডা মোদাচ্ছের বা নাছিম কী তা প্রধানমন্ত্রী বা কৃষি মনত্রীকে জানানোর চেষ্টা করেছেন? কেউ জানে না। বাংলাদেশ সরকার বা দেশের কাছেতো কিছু চাইছেন না ড নিজাম। বাংলাদেশি কেউ বিদেশে যাই কিছু করুক তারতো নাড়ি বাংলাদেশে। সবাই চায় যার যার সাফল্যের খবর সবার আগে নিজের জন্মভূমির মানুষকে জানাতে । বাংলাদেশে জন্ম নেওয়া এই বিজ্ঞানির আক্ষেপ, তার আবিষ্কার নিয়ে এখন পর্যন্ত জন্মভূমি থেকেই শুধু কারও কোন আগ্রহ দেখা গেল না! বাংলাদেশ কী জানল না তার এক সন্তানের বিরল বিশেষ এক উদ্ভাবন বৃত্তান্ত?
ড নিজাম মনে করেন বাংলাদেশে বিশ্বমানের অনেক গবেষক-বিজ্ঞানি আছেন। অভাব পৃষ্ঠপোষকতার আর রাজনৈতিক সদ্বিচ্ছার!
- - ই - -
দূর্নীতি, সন্ত্রাস,পরিবারপ্রীতি, দলীয়করণ আর তোষামোদিতে আকন্ঠ নিমজ্জিত এক দেশের এক সরকার প্রধান এক দিন খেয়াল করলেন দেশে আর আগের মতো লোকজনের সমাগম দেখা যাচ্ছে না। ঘটনাটা কি! তিনি খুব চিন্তায় পড়ে গেলেন। বিভিন্ন সংস্থার লোকজনকে লাগিয়ে দিলেন এর কারণ উদ্ঘাটন করতে। কিন্তু কারো কাছেই সঠিক কোনো তথ্য পাওয়া গেলো না। তাই, নিজেই এক সকালে খোঁজ নিতে বেরিয়ে গেলেন, দেশের মানুষ গেলো কোথায়? দেখলেন, বিভিন্ন দেশের এম্বাসীর সামনে ছেলে-বুড়ো, নারী-পুরুষের বিশাল লাইন। সবাই ভিসার জন্য দাঁড়িয়ে আছে। উন্নত দেশগুলো তো বটেই এমন কি আফ্রিকার গহীন অরণ্যের দেশগুলোর এম্বাসীতেও হাজার হাজার মানুষের লাইন। তিনি গাড়ি থেকে নেমে হেঁটে হেঁটে লাইনের পেছনে গিয়ে দাঁড়ালেন। তাকে দেখে সামনের লোকটি লাইন থেকে সড়ে গেলো। তার সামনের জনও। একে একে সবাই লাইন থেকে সড়ে গিয়ে বাড়ির দিকে হাঁটা দিলো। সেই সরকার প্রধান অবাক হয়ে জিজ্ঞেস করলেন, আপনারা চলে যাচ্ছেন কেনো? ভিসা নিবেন না?
একযোগে সবাই জবাব দিলো, জ্বী না জনাব। আপনি নিজেই যখন ভিসার জন্য দাঁড়িয়েছেন, তখন আর আমাদের দেশ ছেড়ে যাবার দরকার নেই।
বিঃ দ্রঃ বাংলাদেশি ডঃ নিজামকে শুভেচ্ছা জানাতে চাইলে অথবা তার আবিষ্কার নিয়ে আরো কিছু জানতে চাইলে মেইল করতে পারেন nizam.ahmed@sydney.edu.au ঠিকানায়।
‘হাবু ভাই’ সিরিজের অন্য পোষ্টগুলোঃ
হাবু ভাই ও আমরা"সুশিক্ষার লক্ষণ এই যে, তাঁহা মানূষকে অভিভূত করে না, তাঁহা মানূষকে মুক্তি দান করে । এতদিন আমরা স্কুল কলেজে যে শিক্ষা লাভ করিতেছিলাম তাহাতে আমাদিগকে পরাস্ত করিয়াছে । যাহা-কিছু পড়িয়াছি তাঁহা আমাদিগকে ভূতের মতো পাইয়া বসিয়াছেঃ সেই পড়া বিদ্যা আমাদের মুখ দিয়া কথা বলাইতেছে, বাহির হইতে মনে হইতেছে যেন আমরাই কথা বলিতেছি । যাহা অন্য দেশের শাস্ত্রসম্মত তাহাকেই আমরা হিত বলিয়া জানি এবং আগাগোড়া অন্য দেশের প্রণালী অনুসরণ করিয়া আমরা স্বদেশের হিতসাধন করিতে ব্যগ্র ।" রবীন্দ্রনাথ কথাগুলো বলেছেন তার 'জাতীয় বিদ্যালয়' প্রবন্ধে । কলকাতা টাউন হলের এক সভায় কবি মন্তব্য করেছিলেন- 'পরের দ্বারা তাড়িত না হয়ে কিছু করতে অক্ষম,' পাঠ্য পুস্তকটির সঙ্গে আমাদের যে কথাটি না মিলিবে তাহার জন্য আমরা যেন লজ্জিত না হই । এমন-কি আমরা ভুল করিতেও সংকোচ বোধ করিব না । কারণ ভুল করিবার অধিকার যাহার নাই সত্যকে আবিস্কার করিবার অধিকারও সে পায় নাই । পরের শত শত ভুল জড়ভাবে মুখস্ত করিয়া রাখার চেয়ে সচেষ্টভাবে নিজে ভুল করা অনেক ভালো ।'
রবীন্দ্রনাথের বিভিন্ন রচনায় বিশেষ করে শিক্ষা বিষয়ক প্রবন্ধগুলির ছত্রে ছত্রে সচেতনার পরিচয় পাওয়া যায় । রবীন্দ্রনাথের শিক্ষাচিন্তার একটি মূ্লকথা হলো, শিশু বয়স থেকেই শিক্ষার সঙ্গে আনন্দের যোগ থাকতে হবে । আনন্দহীন শিক্ষা শিক্ষার্থীর মানসিক বিকাশের অনুকূল নয় । শিশু বয়সেই শিক্ষার্থীদের ওপর বিদেশী ভাষার বোঝা চাপানোর ফলে আমাদের শিক্ষা্থীদের প্রকৃতির সত্যরাজ্যে প্রবেশ করবার অবকাশ থাকে না , সাহিত্যের কল্পনারাজ্যে প্রবেশের দ্বারও তাদের জন্য রুদ্ধ হয়ে যায় । এক সময় আয়ারল্যান্ডের শিক্ষা ব্যবস্থাকে ইউরোপে আদর্শস্থানীয় গণ্য করা হত । নানা দেশ থেকে শিক্ষা্থীরা আয়ারল্যান্ডে আসত পড়াশুনা করতে । সপ্তম থেকে মোটামোটি ষোড়শ শতাব্দী পর্যন্ত এই অবস্থাটা চালু ছিল ।
যে-কথাটা রবীন্দ্রনাথ বরাবরই বলেছেন তা হলো, ইংরেজি আমাদের জন্য বিদেশি ভাষা বা পর ভাষা । আর 'পরের ভাষায় গ্রহণ করাও শক্ত, প্রকাশ করাও কঠিন' ( ছাত্রদের প্রতি সম্ভাষণ, ১৩১২ ) । তা আমাদের পক্ষে কাজের ভাষা হতে পারে, ভাবের ভাষা নয় । রবীন্দ্রনাথ মৃত্যুর চার বছর আগেও কলকাতা বিশ্ববিদ্যালয়ের পদবি বিরতণ অনুষ্ঠানে প্রদত্ত ভাষণে আক্ষেপ করে বলেছিলেন- 'এ দেশে অনেক কাল জানিয়ে আসতে হয়েছে যে, পরভাষার মধ্য দিয়ে পরিস্রুত শিক্ষায় বিদ্যার প্রাণীন পদার্থ নষ্ট হয়ে যায় ।' আধুনিক বা পাশ্চাত্য শিক্ষা এদেশে বিদ্যার সঙ্গে জীবনের যথার্থ যোগ ঘটাতে পারেনি । কিন্তু যারা মনে করেন এর একমাত্র কারণ বিদ্যাটা বিদেশী, রবীন্দ্রনাথ তাদের সঙ্গে একমত নন । স্পষ্ট ভাবেই তিনি বলেছেন- যদি এমন কোনো ভালো থাকে যা একমাত্র ভারতবর্ষেরই ভালো তবে তা ভালোই নয় ।
রবীন্দ্রনাথের মতে, আমাদের বিশ্ববিদ্যালয়সহ পুরো শিক্ষা ব্যবস্থাই আসলে বিদেশের ছাঁচে তৈরি । আর ডিগ্রী হলো মানূষের 'নামের ওপর মা্র্কা মারার' একটা সীল মোহর । তাই রবীন্দ্রনাথ নিজেই শান্তিনিকেতন ও বিশ্বভারতী প্রতিষ্ঠা করেছেন । প্রাচীন ভারতের তপোবনের আর্দশের প্রতি রবীন্দ্রনাথের অনুরাগের কথা সর্বজনবিদিত । তার শান্তিনিকেতন বা বিশ্বভারতী প্রতিষ্ঠার পেছনে এটাই প্রেরণা হিসেবে কাজ করেছিল বলে আমরা জানি । আসলে রবীন্দ্রনাথ চেয়েছিলেন, 'যাতে পাঠ্য বিষয়ের বিচিত্রতার সঙ্গে অধ্যাপনার সজীবতা মিশতে পারে' এবং বিদ্যালয় যাতে পুঁথির শিক্ষাদান এবং হৃদয় মনকে গড়িয়া তোলা দুই ভারই গ্রহণ করে । যেহেতু বিলেতের ইতিহাস, বিলেতের সমাজ আমাদের নয় ।
শিক্ষার ব্যাপারে শিক্ষকের ভূমিকাকেই রবীন্দ্রনাথ সর্ব্বোচ্চ গুরুত্ব দিয়েছেন । তবে শিক্ষক বলতে তিনি, বলা বাহুল্য, আমাদের আজকের প্রচলিত অর্থে শিক্ষককে বো্ঝাননি । মনুষ্যত্ব বিকাশের পক্ষে চিন্তার স্বাধীনতা, যিক্তি-বিচার ও পরীক্ষা পর্যবেক্ষণের দ্বারা সবকিছুকে যাচাই করে নেবার ক্ষমতা এমন কি ভুল করবার সাহসকেও রবীন্দ্রনাথ অপরিহার্য বলে মনে করেছেন । পশুরা আহার পায় বাঁচে, আঘাত পায় মরে, যেটাকে পায় সেটাকেই বিনা তর্কে মেনে নেয় । কিন্তু মানূষের সবচেয়ে বড়ো স্বভাব হচ্ছে মেনে না নেওয়া । পশুরা বিদ্রোহী নয়, মানূষ বিদ্রোহী । বাইরে থেকে যা ঘটে, যাতে তার নিজের কোনো হাত নেই, কোনো সায় নেই, সেই ঘটনাকে মানূষ একেবারে চূড়ান্ত বলে স্বীকার করে নি বলেই জীবের ইতিহাসে সে আজ এত বড় গৌরবের পদ দখল করে বসেছে । সত্য কথা হলো, মানুষ একেবারেই ভালো মানুষ নয় । ইতিহাসের আদিকাল থেকে মানুষ বলেছে, বিশ্বঘটনার উপরে সে কর্তৃত্ব করবে ।
রবীন্দ্রনাথের 'শিক্ষার বাহন' প্রবন্ধটি ১৩২২ বঙ্গাব্দে পৌষ সংখ্যা সবুজপত্র-এ প্রকাশিত হয় । রবীন্দ্রনাথ লিখেছেন- বাংলাদেশে শুভবুদ্ধির ক্ষেত্রে আজকাল হঠাৎ সকল দিক হইতে একটা অদ্ভুত মহামারীর হাওয়া বহিয়াছে । ভূতের পা পিছন দিকে, বাংলাদেশে সকল সামাজিক চেষ্টারই পা পিছনে ফিরিয়াছে ।' আমরা শিক্ষাকে জীবনের বাহন করে না তুলে বিদেশের নকল করা শিক্ষার ভার বহন করে চলেছি । 'ছাত্র শাসনতন্ত্র' প্রবন্ধে রবীন্দ্রনাথ লিখেছেন- ....আমার কথা এই, ছেলেরা যা খুশি তাই কখনো করিবে না । তারা ঠিক পথেই চলিবে, যদি তাহাদের সঙ্গে ঠিকমত ব্যবহার করা হয় ।
এখন আমার রাতের আকাশ হয় না দেখা,
জোনাক মেয়ের সাথে কথা হয় না শেখা।
নাও টানি না কত্তো যে দিন বন্ধু নিয়ে,
পাইনা এখন সময় দিতে পুতুল বিয়ে।
নদীতে ঝাঁপ-সাঁতার সেতো গেছিই ভুলে,
প্রজাপতি হয় না খোঁজা ফুলে ফুলে।
এখন আমার হয় না ভেজা বৃষ্টি হলে,
কত্তো যে দিন রাধি না আর চড়ুইভাতি,
খড় বিছানায় কাটাই না আর জোছনা রাতি।
চোরাই লিচু খাই না এখন পুলের তলে।
এখন আমার ঘাসের বুকে হয় না হাঁটা,
হয় না খোঁজা প্রিয় নানুর পানের বাটা।
এখন আমি আম্মুকে রোজ দিই না চুমো,
হাত বুলিয়ে বলে না কেউ সোনা ঘুমো।
মাকে গাঁকে যখন আমার মনে পড়ে,
গলা ধরে, ঝাপসা দু’চোখ অশ্রু ভরে। সাম্প্রতিক ঘটনা প্রবাহ ও আমাদের ছাত্র রাজনীতির চালচিত্র বুঝতে হলে কয়েকটি ঘটে যাওয়া বিষয়ের দিকে নজর দিলেই অনুমান করা যাবে।ছাত্র রাজনীতির বলি হয়ে চট্টগ্রাম মেডিক্যাল কলেজে হয়ে অকালে নিভে গেল আরেকটি তাজা প্রাণ। ডেন্টাল তৃতীয় বর্ষের ছাত্র আবিদুর রহমান প্রতিপক্ষের কর্মীদের বেদম পিটুনিতে গুরুতর আহত হয়ে চিকিৎসাধীন অবস্থায় ২১ অক্টোবর তার মৃত্যু হয়। অনাকাঙ্ক্ষিত পরিস্থিতি এড়াতে চট্টগ্রাম মেডিক্যাল কলেজ অনির্দিষ্টকালের জন্য বন্ধ ঘোষণা করেছে কর্তৃপক্ষ। একইসঙ্গে ছাত্র সংসদের কার্যক্রম স্থগিত করার পাশাপাশি কলেজ ক্যাম্পাসে সব ধরনের রাজনৈতিক কর্মকান্ড নিষিদ্ধ করা হয়েছে। প্রতিহিংসার রাজনীতি আরো কতজনের প্রাণ কেড়ে নেয় কে জানে ?
ছাত্ররাজনীতি আমাদের জন্য আদৌ প্রাসঙ্গিক কিনা এটা তর্ক সাপেক্ষ। অবশ্য কেউ কেউ মনে করেন, ভবিষ্যতের জাতীয় নেতা তৈরির জন্য ছাত্ররাজনীতির প্রয়োজনীয়তা অস্বীকার করা যায় না। কিন্তু পৃথিবীর উন্নত দেশগুলোর ইতিহাস পর্যালোচনা করলে সহজেই ওই চিন্তার অপ্রাসঙ্গিকতা উপলব্ধি করা সম্ভব। পৃথিবীর বহু প্রথিতযশা রাজনীতিবিদ ছাত্রজীবনে রাজনীতির সাথে বিযুক্ত ছিলেন না। আমাদের দেশের বহু রাজনীতিবিদের ছাত্ররাজনীতির ব্যাকগ্রাউন্ড আছে। ৫২ এর ভাষা আন্দোলন, ৬৯ এর গণঅভ্যুত্থান, রাজনৈতিক অধিকার প্রতিষ্ঠা, ৭১ এর মুক্তি সংগ্রাম ৯০ এর এরশাদ-বিরোধী আন্দোলনে এ দেশের ছাত্র সমাজের উজ্জ্বল অবদান রয়েছে। তবে তাঁদের অতীতের সে আদর্শবাদী ছাত্ররাজনীতির আদর্শবোধ ও ঐতিহ্য এখন আর অবশিষ্ট নেই। ছাত্রদের মধ্যে রাজনৈতিক সচেতনতা অবশ্য থাকবে কিন্তু ছাত্ররাজনীতির কলুষ আবর্ত থেকে নিজকে বেরিয়ে আসতে হবে। ছাত্র রাজনীতি এক সময় ছিল শ্রদ্ধা ও সম্মানের প্রতীক, এখন তা হয়েছে বানিজ্যের নিরাপদ আশ্রয়স্থল। ফলে সাধারণ মানুষের কাছে এটা এখন অপ্রয়োজনীয়, নিন্দনীয় ও গর্হিত ।
তত্ত্বাবধায়ক সরকারের সাবেক প্রধান উপদেষ্টা বিচারপতি মুহাম্মদ হাবিবুর রহমান ২০০৮ সালের ৯ এপ্রিল চট্টগ্রাম বিজ্ঞান ও প্রযুক্তি বিশ্ববিদ্যালয়ের ৪র্থ পূণর্মিলনী অনুষ্ঠানে প্রধান অতিথির ভাষণে যে কথা বলেছিলেন তা যদি গভীর বিবেচনায় নিয়ে এ বৃত্ত থেকে বেরিয়ে আসতে পারতাম, তা হলে ক্যাম্পাসে আর রক্ত ঝরতো না। তিনি বলেন, “লেজুড়বৃত্তির ছাত্র রাজনীতির প্রয়োজন আছে কিনা তা পূনর্বিবেচনা করতে হবে। স্বাধীনতা পরবর্তী সময়ে অছাত্ররাই ছাত্র রাজনীতির নেতৃত্ব দিয়ে আসছে। দেশের এই দুর্গতির জন্য লেজুড়বৃত্তির ছাত্র রাজনীতি অনেকটা দায়ী। একজন ছাত্র যখন প্রতিমন্ত্রী হয়ে যায় তখন বুঝতে হবে দেশের কোথাও না কোথাও বিপর্যয় হয়েছে। স্বাধীনতার আগে মেধাবীরা ছাত্র রাজনীতি করেছে। তাদের আন্দোলনের ফসল আমাদের স্বাধীনতা। কিন্তু বর্তমানে ছাত্র রাজনীতির সে পূরনো ঐতিহ্য এখন নেই।”
আমাদের বড় বড় রাজনৈতিক দল তাদের দলীয় স্বার্থে ও ক্ষমতার মোহে ছাত্রদের রাজনীতিতে ব্যবহার করে আসছে দীর্ঘকাল ধরে। ফলে আধিপত্য বিস্তারের লড়াইয়ে কলেজ-বিশ্ববিদ্যালয় মিনি ক্যান্টনমেন্টে পরিণত হয়েছে। ক্যাম্পাসে শিক্ষার সুষ্ঠু পরিবেশ বিঘ্নিত; লজ্জাজনক সেশনজট লেগেই আছে; যে কোন মুহূর্তে আপন সন্তান লাশ হয়ে ঘরে ফেরার অজানা আশংকায় অভিভাবকরা প্রহর গুণেন। কত মেধাবী ছাত্র অকালে ঝরে পড়েছে তার হিসাব রাখে কে? ছাত্র রাজনীতি আমাদের যা দিয়েছে, নিয়েছে তার শতগুণ। অভ্যন্তরীণ কোন্দলের শিকার মেধাবী ছাত্র আবু বকরের লাশ পড়েছিল ঢাকা বিশ্ববিদ্যালয় ক্যাম্পাসে। মৃত্যুর পর তার পরীক্ষার ফল প্রকাশিত হলে দেখা যায় তিনি প্রথম শ্রেণী লাভ করেন। বেঁচে থাকলে বিশ্ববিদ্যালয়ের শিক্ষক অথবা সরকারী উচ্চপদস্থ অফিসার হতে পারতেন তিনি। অন্যান্য শিক্ষা প্রতিষ্ঠানের কথা বাদ দিলেও কেবল ঢাকা বিশ্ববিদ্যালয়ে ছাত্র রাজনীতিতে প্রাণ হারিয়েছেন প্রায় ৭৪জন ছাত্র। কিছু ব্যতিক্রম ছাড়া বাংলাদেশের প্রায় কলেজ-বিশ্ববিদ্যালয় কোন না কোন ছাত্র সংগঠনের দখলে। ভর্তি বানিজ্য, সীট দখল, চাঁদাবাজি, সন্ত্রাস এখন লেজুড়বৃত্তির ছাত্র রাজনীতির স্বাতন্ত্র্যিক বৈশিষ্ট্য। বিভিন্ন বিশ্ববিদ্যালয়ে একদল আরেক দলের সঙ্গে অথবা একই দলের দু’গ্রুপের মধ্যে যেভাবে সশস্ত্র সংঘর্ষ হয় এবং যে ভাবে প্রকাশ্যে অস্ত্র, দা, চাইনিজ কুড়াল, কাটা রাইফেল, চাপাতি নিয়ে প্রতিপক্ষের উপর হামলে পড়ে, সে দৃশ্য বাংলাদেশের ভাবমূর্তিকে কালিমালিপ্ত করে। চিহ্নিত ক্রিমিনালদের লালন বিভিন্ন ছাত্র সংগঠনের অন্যতম গুরুত্বপূর্ণ কাজ। কারণ প্রতিপক্ষের সাথে প্রতিযোগিতায় টিকে থাকতে হলে বেশি সংখ্যায় ক্রিমিনালদের সংগঠনে রাখতেই হবে। নিরীহ ছাত্রদের ক্ষমতার স্বার্থে ব্যবহারের দৃষ্টান্ত পৃথিবীর কোন উন্নত দেশেতো নেই, এমনকি প্রতিবেশী দেশ ভারতেও নেই। কংগ্রেস, বিজেপি, ও সি. পি. এম এর মত দলের নেতারা ছাত্রদের রাজনীতির স্বার্থে ব্যবহারকে রীতিমত পাপ ও গর্হিত কাজ মনে করেন।
যুক্তরাষ্ট্র, যুক্তরাজ্য, কানাডা, ফ্রান্স, অষ্ট্রেলিয়া, জাপানসহ পৃথিবীর বহু দেশে কোন সেশনজট নেই। নির্দিষ্ট সময়ে সেমিষ্টার শেষ করা বাধ্যতামুলক। আমাদের দেশের রাজনৈতিক নেতৃবৃন্দ তাঁদের ছেলে মেয়েদের বিদেশী কলেজ-বিশ্ববিদ্যালয়ে পড়ান যাতে দুলাল-দুলালীরা নিরাপদে থাকতে পারে। হত দরিদ্র, প্রান্তিক কৃষক, ও মধ্যবিত্ত ঘরের সন্তানরা দলীয় রাজনীতির বলি, কারণ তাদের পক্ষে বিদেশে গিয়ে পড়া লেখা করা সম্ভব নয়। এক সময় বিশ্ববিদ্যালয় ছিল জ্ঞান চর্চা ও গবেষণার নিরবচ্ছিন্ন কেন্দ্র। তাঁরা মেধাবীরা শিক্ষক হিসেবে যোগ দিতেন ও যোগ দেওয়ার সুযোগ পেতেন। এ ঐতিহ্য এখন আর নেই। এখন সব ধরণের নিয়োগ হয় দলীয় বিবেচনায়। ডীন, ভিসি, প্রো-ভিসি, প্রভোস্ট নিয়োগে শিক্ষকদের ভোটের প্রভাব আছে। তাই শিক্ষক নিয়োগের চাইতে ভোটার নিয়োগের প্রয়াস প্রাধান্য পায়। দল নিরপেক্ষ অথবা প্রতিপক্ষ দলের সাথে সম্পৃক্ত ছাত্র-ছাত্রীকে ফার্ষ্ট ক্লাস না দিয়ে নিজের দলের ক্যান্ডিডেইডকে ফার্ষ্ট ক্লাস দেওয়ার নজীর বিশ্ববিদ্যালয়ে ভুরি ভুরি। এভাবে ফার্ষ্ট ক্লাস পাওয়া ছাত্ররাই দলীয় ছত্র ছায়ার শিক্ষক হিসেবে নিয়োগ পাচ্ছে। এ অবস্থা বেশী দিন চলতে দেয়া যায় না। এ কলংকজনক প্র্যাকটিস বন্ধ করতে হবে। সরকার বা বিরোধীদল ছাত্র-শিক্ষক রাজনীতি বন্ধ করার উদ্যোগ নেবেন কিনা যথেষ্ট সন্দেহ আছে কারণ তাদেরকে দলীয় স্বার্থে ছাত্র-শিক্ষকদের ব্যবহার করতে হবে। ক্ষমতায় আরোহনের সিঁড়ি হচ্ছে তাঁদের কাছে ছাত্র রাজনীতি।
আমাদের সবার মনে রাখা দরকার যে, দেশের ছাত্র জনগোষ্ঠী আমাদের সন্তান, ভাই ও আপনজন। তাদের জীবন নিয়ে আমরা ছিনিমিনি খেলতে পারি না। মানব জীবনের সর্বোৎকৃষ্ট সময় ছাত্রজীবন। জ্ঞানার্জনের নিরবচ্ছিন্ন সাধনা ছাড়া ছাত্রজীবন অর্থহীন। অর্জিত জ্ঞানের আলো নিয়েই তাকে সুখী সমৃদ্ধশালী সমাজ নির্মাণে ভূমিকা রাখতে হবে।
ইতিহাস থেকে শিক্ষা নিয়ে ছাত্র রাজনীতির বর্তমান পরিকাঠামো ও পরিবেশের আমূল পরিবর্তন প্রয়োজন। জাতীয় রাজনীতির মত ছাত্র রাজনীতিকেও অবৈধ অর্থবিত্ত এবং অসহনীয় সন্ত্রাসের হাত থেকে মুক্ত করতে হবে। এ বিষয়ে ব্যবস্থাপত্র দেওয়া যত সহজ বাস্তব সাফল্য অর্জন তত সহজ নয়। তাই বক্তৃতা বিবৃতি ও ফাঁকা উপদেশের কথামালা দিয়ে কাজ হবে না। নিষিদ্ধকরণ বা কঠোরভাবে সীমিতকরণের নেতিবাচক আইন-কানুন, বিধিরীতি নয়, ইতিবাচক পদক্ষেপের মাধ্যমে ছাত্র সমাজের রাজনীতি বিষয়ক মনোভঙ্গীর পরিবর্তনের মাধ্যমেই ছাত্র রাজনীতিকে পরিশীলিত ও পরিশ্রুত করা সম্ভব । আমার প্রান প্রিয় বন্ধুরা কেমন আছেন আপনারা…?আশা করি ভাল আছেন ! ব্যাস্ততার কারণে অনেকদিন হল আপনাদের সাথে আমার কোন অনুভূতি শেয়ার করা হয়না….তাই আজ আমি টেকি পোস্টের পরিবর্তে আমার একান্ত কিছু অনুভূতি শেয়ার করব আশা করি আপনারা বিরক্ত হবেন না…! বিশ্বের মানচিত্রে সর্বকনিষ্ঠ দেশ গুলোর মধ্যে বাংলাদেশ হচ্ছে অন্যতম একটি দেশ যে দেশের পচুর পরিমানে ধন-সম্পদ থাকা সত্যেও অভাব অনাটন দুঃখ দূর্দশা পিছু ছাড়েনি…..দোষটা দেশেরও নয় দেশের ভাগ্যেরও নয় দোষটা নিঃসন্দেহে আমার মতো কিছু সার্থপর লোভী মানুষের যারা মূলত দেশকে নয় ভালবাসে নিজের সার্থকে……যার ফলস্রুতিতে আমরা দেখতে পাচ্ছি আমাদের সমাজের চরম অবক্ষয়, যারা ধনী ছিল তারা দূর্ণীতিকরে আরো ধনী হয়েছে আর যারা দরিদ্র ছিল তাদের কোন ডেভলপ হয়নি বরং তাদের জীবন ধারণের মান আগের চেয়েও কয়েক ধাপ নিচে নেমে গেছে, আমাদের প্রিয় মাতৃভূমির ভাগ্যেরও কোন পরিবর্তন হয়নি। আমরা জানি দিন যত পার হয় মানুষ তত সামনের দিকে ধাবিত হয় অথচ দিন যত পার হয় প্রান প্রিয় মাতৃভূমি ততই পিছন দিকে ধাবিত হয়। যদি আজ আমাদের মাতৃভূমির এমন করুণ অবস্থা হবেই তাহলে ১৯৭১ সালে বাঙলার দামাল ছেলেরা হাসিমুখে মাতৃভূমির জন্য কেন প্রান দিল…? কেনইবা বঙ্গললনারা নিজের জীবনের সবচেয়ে শ্রেষ্ঠ ও মূল্যবান ইজ্জত বাজি রাখল প্রিয় মাতৃভূমির জন্য…? কেনইবা লক্ষ লক্ষ মায়েরা তাদের কোল খালি করে সবচেয়ে প্রিয় সন্তানটিকে শেষ বিদায় দিয়ে পাঠিয়ে দিল মুক্তিযুদ্ধের ময়দানে….? কীইবামূল্য ওদের এই মহান আত্নত্যাগের? ওরা দেশকে বাচানোর জন্য নিজের সবচেয়ে মূল্যবান প্রানটি বিসর্যন দিয়েছে অথচ আমরা দেশের উন্নতির জন্য আমাদের সামান্য সার্থটুকু বিসর্জন দিতে পারিনা…..তাহলে কি আমাদের ব্যাক্তিগত সার্থের কাছে ওদের এই মহান আত্নত্যাগের কোন মূল্য নেই….মূল্য নেই আমাদের মা-বোনদের মূল্যবান ইজ্জতের……??? আমার প্রান-প্রিয় ভাই,বোন ও বন্ধুরা ৭১ এর দামাল তরুণ-তরুণীরা ওদের দায়িত্ব পালন করেছে…আসুননা আমরাও আমাদের ব্যাক্তিগত সার্থপরিহার করে সকল লোভ-লালসা বিসর্জন দিয়ে দেশকে নতুন করে গড়ি! ওদের মতো আর একবার গর্জে উঠে জানিয়ে দেই পুরো বিশ্বকে বাঙালীজাতি… লোভী, দূর্ণীতিবাজ অকর্মা নয় তারাও পারে মাথাতুলে দাড়াতে তারাও পারে দেশ ও জাতিকে ভালবেসে জীবন দিতে!! 
প্রিয় বন্ধুরা প্রত্যেক বছরের ন্যায় এবছরও শীতের মৌসুম শুরু হয়ে গেছে, আমারা যারা উচ্চ ও মধ্যবিত্ত জনগন আছি তারা বিভিন্ন শীতবস্ত্র পরিধান করে শীত নিবারণ করি কিন্তু সমাজের নিন্ম শ্রেণীর মানুষেরা তথা পথশিশু(টোকাই) ভিক্ষুক এবং ফুটপাথের সাধারণ মানুষ যারা লঞ্চঘাট, রেল স্টেশন, বাস স্টেশন, বাজার অথবা ওভার ব্রিজের উপরে বাস করে, ইচ্ছে করলেই তারা আমাদের মতো শীতবস্ত্র পরিধান করতে পারেনা কারণ তারা আমাদের মতো সচ্ছল নয়…, তাই আসুন আমরা যারা সচ্ছল আছি তারা একতা বদ্ধ হয়ে অথবা ব্যাক্তিগত ভাবে যার যার সমর্থ অনুসারে শীতবস্ত্র সংগ্রহ করে সাহায্যের হাত বাড়িয়ে ঐ দরিদ্র মানুষগুলোর পাশে দাড়াই….তাদেরকে আপন ভেবে বুকে টেনে নেই, মনে রাখবেন ঐ দরিদ্র মানুষ গুলো আমাদের মতোই এই রাষ্ট্রের জনগন ধনীদের সম্পদের উপর তাদের অধিকার আছে। আমি আপনাদের হাত জোড় করে অনুরোধ করব আপনারা কেউ এই উদ্দেগ থেকে নিজেকে বঞ্চিত করবেন না। যদি কিনে দিতে না পারেন তাহলে অন্তত আপনার পুরাতন একটি শীতের পোশাক তাদেরকে দান করুন। আপনারা ইচ্ছে করলে শীতার্তদের গরম পোশাক বিতরণের জন্য আমার ব্লগ টিমকে নিয়ে একটি ফান্ড খুলতে পারেন পরম করুনাময় আপনাদের মঙ্গল করবেন। ধন্যবাদ
</doc>

<doc>
সম্মুখে বাধা আছে, পথ বন্ধুর
তবু জানি যেতে হবে বহুদূর...॥

পায়ে ফুটুক যতই কাটা
থামলে চলবেনা এ পথ হাটা
সীমিত সময়,পথ অনেক দূর...॥

চলতে পথে শত কুমন্ত্রণা
হাসিমুখে সয়ে যত যন্ত্রণা
করতে হবে মোকাবিলা শত্রুর॥

সত্যের পথ কুসুমিত নয়
জেনেই বিপ্লবীর চলতে হয়
বিপ্লবী মন পরোয়া করেনা মৃত্যুর॥
[গ্রন্থের নাম-”দহন কালের কাব্য”লেখক- শফিকুল ইসলাম। প্রচ্ছদ-আসলাম। প্রকাশক- মিজান সা ই ফ মা হ দী
প্রচন্ড রোদে যখন জবই ব্রীজে অসংখ্য মানুষের ভীড়ে দাঁড়িয়েছি।
অপার সৌন্দর্য আমাকে হাতছানি দিয়ে ডেকেছে।
আমার চোখে যে সৌন্দর্য ভেসে উঠেছে।
জানি না, প্রকৃতির নির্মল এ রূপ অবলোকন করেছে কী-না আর কেউ।
সেখানে দাঁড়িয়ে পূর্ব-দক্ষিণ কোণে আমি দেখেছি
নিরেট প্রকৃতি আমাকে দেখে হেসেছে।
বিলের স্বচ্ছ পানি থেকে সিঁড়ি বেয়ে উঠেছে সবুজ। মধ্যে পাকা ধান।
এভাবে একটি গ্রাম যেন হয়ে উঠেছে সবুজের প্রতিক।
আমি সেখানে আলো খুঁজেছি। দেখেছি সবুজ আলোর বান।
সূর্যের আলোয় চিকচিক করে উঠেছে সবুজ-সোনালী ধানের ক্ষেত।
আমি মোহগ্রস্ত এক পথিক তখন।
এ দৃশ্য আমার কাছে কল্পনাতীত।
মানুষের শোরগোল, হাঁকডাক আমাকে প্রকৃতি থেকে বিচ্ছিন্ন করতে পারে নি।
বিচ্ছিন্ন হই নি।
নিজেকে সঁপেছি। বন্দী করেছি সৌন্দর্যের জালে।
যে সৌন্দর্য আমাকে খুঁজেছে। আমি খুঁজেছি তাকে।
প্রতিনিয়ত এ রূপ স্বপ্ন হয়ে এসেছে। আমি এসেছি বাস্তবে।
পূর্ব সময়ে এ স্বপ্নের আনাগোনা-ই উতলা করেছে আমার হৃদয়।
আমি সৌন্দর্য ভালোবাসি। ভালোবাসি জবই বিলের রূপ।
</doc>

<doc>
সুন্দরীতমা
তোমার রূপ যেনো শিশিরের মতো ,
ফুটন্ত কোনো গোলাপের মতো ,
অঝোর শ্রাবণের বরষার মতো ,
অথই জলে ঢেউয়ের মতো ,
নীল আকাশের তারার মতো ,
নিষ্পাপ শিশুর হাসির মতো ,
ঝড়ো ক্ষ্যাপা বাতাসের মতো ,
মিষ্টি গানের সুরের মতো ,
পোষা আদুরে কবুতরের মতো ,
প্রিয় বাঁশির সুরের মতো ,
কাঁচের চুঁড়ির শব্দের মতো ,
নাঁচের কোনো মুদ্রার মতো ,
কৃষ্ণচূড়া ফুলের মতো ,
রক্তজবার লালের মতো ,
শেষমুহুর্তের জয়ের মতো ,
আবার সব পেয়ে হারাবার মতো ,
ও রূপ নিয়ে বলি যতো ,
বলা শেষেও অপূর্ণ সেতো ,
ও রূপের সুধাই এতো ,
মন আমরণ তৃষ্ণার্ত ।
</doc>

<doc>
শিশুরা ফুলের মত পবিত্র,কেউ কেউ শিশুদের আদর করে ফেরেস্তার ও বলে থাকেন । শিশুদের প্রতি যাদের দয়া,মায়া নেই । তারা আর যাই হোক,কখনো মানুষ হতে পারেনা । অথচ ঃ এই সব কোমলমতি শিশু কিশোরদের হাতে তুলে দেওয়া হচ্ছে । ১ টাকায় পেপসি- ও ২ টাকায় এনার্জি ড্রিংস রয়েল টাইগারের ঘ্রাণ যুক্ত আইসক্রিম ! যাতে করে নিশ্চিত ভাবেই বলা যায় যে,এই সব নিন্মমানের আইসক্রিম শিশু কিশোরদের শরীরের জন্য মারাত্বক ক্ষতিকর । কেননা ইতিমধ্যে বেসরকারী টিলিভিশনের অনুসন্ধানি প্রতিবেদনে জানা যায় । বর্তমানে দেশে যত প্রকার এনার্জি ড্রিংস রয়েছে,যেমন রয়েল টাইগার,পাওয়ার, ব্ল্যাক হর্স,ফিলিংস, এর মতো আরো বেশ কটি কোম্পানির পুণ্য,এসব পরীক্ষা করে দেখা গেছে , প্রতিটিতেই মাদকের উপস্থিতি রয়েছে । যা মানব দেহের জন্য মারাত্বক ক্ষতিকর । তারপর ও এই সবের বিরুদ্ধে সরকারের খাদ্যের মান নিয়ন্ত্রন অধিদপ্তরের কোন তৎপরতা পরিলক্ষিত হয়নি । কিন্তু কেন “? তারা তাদের দায়িত্ব অবহেলা করে বারবার পাড় পেয়ে যাবে কেন ? আর সরকারই বা নিশ্চুপ থাকছে কেন ? এই প্রশ্ন থেকেই যায় । গুটি কয়েক দানবের স্বার্থ সিদ্ধির জন্য দেশের কোটি শিশুর জিবন হুমকির মুখে পতিত হতে পারেনা । এই সব হতে দেওয়া যায় কি ? সরকার ঐ সব খুনিদের বিরুদ্ধে আদৌ কোন পদক্ষেপ নেবে কি ? এটিই এখন দেখার বিষয় ।
গুরু হয় অমূল্য নিধি তার তুলনা হয় নারে মন।
দিন থাকিতে তার চরণে করো আত্মসমর্পন।।
১।সে যে মহা মন্ত্রে মহা মতি,জীব উদ্ধারে পরম ঠাঁই।
তৃ-জগৎ ঢুড়িয়া দেখো হবে না এর তুলনায়।
ধরাতে সে জীব উদ্ধারে-সদা মনে বাঞ্ছা করে।
ভক্ত উদ্ধার হইতে পারে-হইলে মুক্তির আকিঞ্চন।।
২।মুক্তির আশে গুরুর তরে,কেউ মাথা নোয়ালে না।
গুরুর কাছে গেলে তুমি,নিয়ে ভবের বাসনা।
করিলেনা গুরু ভক্তি-চাহিলে না ভব মুক্তি।
ছাড়িলে না কামাশক্তি-পাহিলে না তার দরশণ।।
৩।।যা তোমার মমতার বস্তু,গুরু পদ্বে বলি দাও।
আত্ম পদ্বে গুরুস্থিতি,স্ব-হস্তে তুলিয়া নাও।
গুরুতে এক আত্মা হয়ে-স্ব-নাম তুমি দাও হারিয়ে।
সেরু পাগলা স্ব-বিনয়ে-করিতেছে এই নিবেদন।।
সত্য সহায়।গুরুজী। চিঠি শব্দটি শুনলেই চোখ বুঝে অনুভব করতে হয় জিনিসটা কি।
কতনা কথা জমে ছিল এর মাঝে। কিন্তু চিঠি শব্দটি তেমন আগের মত শক্তিশালী নায়। কারণ-এই বর্তমান সময়ে চিঠির মত ধীরগতি জিনিসটা তেমন আগের মত কাজ দেয়না। শুধু নাম মাত্র হয়ে দাড়িছে। আগের দিনে একটি চিঠি লিখতে হলে কতনা ভাবনা, কত মনভাব, কতগুলো মনের মাঝে লুকানো স্মৃতি, আনান্দ, বেদনা কিছু ভালবাসার হাতের স্পর্শ অক্ষর, কতগুলো বা এক একটি অক্ষর দিয়ে যে ভাষা গুলো লিখা হতো-সেই সময়টা আর নেই।
এক সময় ছিল যখন একটি চিঠি বাংলাদেশের এক প্রান্ত থেকে অন্য প্রান্তের যেতে কয়েক সপ্তাহ লেগে যেত। কিন্তু এখন মোবাইল ও –ইন্টারনেট, ই-মেইলের কারণে তা চিঠির ব্যবহার ছেড়েই দিয়েছে প্রায়। যদিও কেউ কোন চিঠি লিখে তাহলে দেখা যাবে সেই চিঠিটা কোন চাকরীর আবেদন পত্র।
এই মোবাইল ও ই-মেলের জন্য মানুষ এত সময় নিয়ে চিঠি লিখেনা কারণ সব কিছু আজ হাতের নাগালে চলে এসেছে। তাই আমার মনে হয় চাকরী ছাড়া চিঠি তেমন লিখা হয় না বা কেউ মনে হয় শক করেও চিঠি লিখেনা।
আমি ধন্যবাদ জানায় আমার নানাকে। যার জন্য আমি এই চিঠি নামক চমৎকার জিনিসটি আজও লিখতে হচ্ছে। করণ, আমার নানার আগের সময়ের মানুষ তার মনোভাব আগের মতই রয়েছে। তার জন্য আমাকে এখনো মাসে ৩ থেকে ৪টি চিঠি লিখতে হয়। আমার খুব ভাল লাগে- নানা চিঠির যে আগের সময়ের ভাষা তা এখন শুনায় যায় না। আমি খুব আনান্দের সাথে চিঠি লিখা সময়টা উপভোগ করি। যখন নানা থাকবে না ,তখন নানার এই চিঠি লিখা স্মৃতিটা আমাকে খুব খুব মনে পড়াবে।
</doc>

<doc>
সময়ের আবর্তে আমি বদলাই,
তাই বলে কম বদলাও না ,
তুমিও --

আস্তে আস্তে করে সম্পর্ক ফিকে হয়ে যায় ,
শুধু যেন নিয়ম রক্ষার দায় ।

আর তা নিয়েই আমি কৃত্রিম হাসি দেই ,
আর তুমি কৃত্রিম ভালোবাসো ।

সাদামাটা জীবনে তুমি লাল-নীল স্বপ্ন
বোনো, বলো এ বোনা শুধু আমায় নিয়ে ,
কই আমিতো দেখিনা কিছুই?

আমিতো দেখি
শুধু সম্পর্কের বায়বীয় অবস্থা !

তবে কি
দূরে থেকেও --
বলার জন্যেই বলা? "কাছে আছি"!
হয়ত তাই,
আর তা নিয়েই আমি কৃত্রিম হাসি দেই ,
আর তুমি কৃত্রিম ভালোবাসো ।

তোমায় আমি পাইনা ধরতে,
তুমি বল
এইতো আমি আছি --
তোমার স্পর্শে ।

সব যেন শুধুমাত্র
দেখানোর প্রয়াস,
আপন থেকেও আপন না হওয়ার অভ্যেস।

আর তা নিয়েই আমি কৃত্রিম হাসি দেই ,
আর তুমি কৃত্রিম ভালোবাসো ।
</doc>
<doc>
আসছে শীত কৃষকের
ঘরে উঠবে নতুন ধান
চারদিকে শোভা পাবে শীতকালিন
ফসল,মাঠে মাঠে শোভা পাবে হলুদ
সরিষার ফুল সবুজ
মটরশুটি আর
নজরকাড়া প্রকৃতি।খে
ঁজুরের রসের আর
বাহারি পিঠাপুলির
জমজমাট সকাল আর
বিকালের গ্রামীন
মেলাই
ছিলো বাঙ্গালী সংস্কৃতির
সোনায়
মোড়ানো অধ্যায় ! শীত এলে গ্রামের কৃষক,মজুর,তাতীঁ,জেলে ঐক হয়ে একটা
নিদ্ধিষ্ট
দিনকে সামনে রেখে প্রত্যেক
গ্রামে গ্রামে চলতো যাত্রাপালার
রিহার্সেল,চাঁদা সংগ্রহ,কিং
বা আলোচনা । প্রত্যেক
গ্রামবাসী নিজেদের
আসর
কিংবা যাত্রাপালা
কে শ্রেষ্ঠ করার জন্য
মেতে উঠতেন অসাধারণ
এবং শুদ্ধ প্রতিযোগিত
ায় ।একের পর এক
গ্রামে মঞ্চস্ত
হতো কাশেম মালা,দস্যু
বাহরাম,সির
াজদ্দৌলা,হরিশচন্দ্র,রঘু
ডাকাত,হোসেন
শহিদ,রুপবা
ন,কিংবা ইমাম যাত্রার
মতো অসাধারণ সব
যাত্রাপালা ।আর
বাউল,সাধক,সংগঠকরা আধ্যাত্নিক
গানের ধারায়
জারি,সারি,বাটিয়ালি,ব
াউল,মারফতি,কিচ্ছা,
কবি,ঘাটু,গ
াজি,পুঁথি পাঠ
কিংবা গনসংঙ্গীতের
আসর জমাতেন ।
সুষ্ঠ,এবং শুদ্ধ এই
সাংস্কৃতিক চর্চায়
উঠে আসতো মা,মাটি,মা
নুষ,দ্রোহ,বিদ্রোহ,প্রেম,মানবতা
আর আধ্যাত্বিকতা ।
চর্চায় এবং শিক্ষায়
পরিপূর্ণ এসব
আসরে নারী, পুরুষ,
বৌ,ঝি দের
নজরকাড়া মিলনমেলা আজ
শুধুই অতীত !
আমরা হারিয়ে ফেলেছি আমাদের
সংস্কৃতিক ঐতিহ্য ।
আমরা মূর্খের
মতো দেওবন্দের
মোল্লাদের পাল্লায়
পড়েছি !যারা আপোস
করেছে স্বার্থের জন্য
ধর্মের
সাথে নৈতিকতার সাথে!
যারা যুগ যুগ ধরে জমির
আইল
ঠেলেছে কিংবা নারীর
যোনাঙ্গ খুঁজেছে !
ইসলামের
নামে যারা বিকৃত
লালসার
চর্চা করে আমরা তাদের
কাছেই পরাজিত
হয়েছি !অথচ
ইসলামি জ্ঞান,বিজ্ঞান,গবেষনা
, আপডেট তথ্যের
সূতিকাগার আল আজহার
ইসলামি বিশ্ববিদ্যালয়ের পন্ডিতরা যখন
ইউরোপ আফ্রিকায়
সুমহান চেতনা আর
শান্তির জ্ন্য
ইসলামকে প্রতিষ্ঠিত
করে যাচ্ছেন,স্ব স্ব
সংস্কৃতির
মর্যাদা অক্ষুন্ন রেখে ।
তখন উপমহাদেশের
ইসলামের তীর্থস্তান
বলে খ্যাত দেওবন্দ
মাদ্রাসার
আলেমরা ফতোয়ার
ব্যাবসা চালু
করেছেন,ফেরিওলার মত
বিক্রি করেন ফতোয়া!
একের পর এক
ফতোয়া দিয়ে যাচ্ছেন
সাংস্কৃতির বিরুদ্ধে,সাধক দের বিরুদ্ধে,শিল্পি গোষ্টির বিরুদ্ধে, শিল্প
সত্তার বিরুদ্ধে !
ভাবতেই কষ্ট হয়,ধর্মের
নামে ঐসব
মোল্লারা স্বাধীনতা বিরোধী,ধর্মের
নামে ওরা বাঙ্গালী সংস্কৃতির
বিরোধী ! ওরা ধর্মের
নামে এখনো বহন
করে চলছে মোহাম্মদ
আলি জিন্নাহ,জুলফিকার
আলি ভূট্টো,
এবং ইয়াহিয়া খানের
প্রেত-আত্না ।
ওরা আমাদের
সাংস্কৃতিকে ধর্ষন
করে দিয়েছে, আর ধর্ষিত
সাংস্কৃতি আমাদের জন্য
প্রসব করেছে হিন্দি সিনেমার শ-খানেক চ্যানেল ! ! !
</doc>

<doc>
আসছে শীত কৃষকের
ঘরে উঠবে নতুন ধান
চারদিকে শোভা পাবে শীতকালিন
ফসল,মাঠে মাঠে শোভা পাবে হলুদ
সরিষার ফুল সবুজ
মটরশুটি আর
নজরকাড়া প্রকৃতি।খেঁজুরের রসের আর
বাহারি পিঠাপুলির
জমজমাট সকাল আর
বিকালের গ্রামীন
মেলাই
ছিলো বাঙ্গালী সংস্কৃতির
সোনায়
মোড়ানো অধ্যায় ! শীত এলে গ্রামের কৃষক,মজুর,তাতীঁ,জেলে ঐক হয়ে একটা
নিদ্ধিষ্ট
দিনকে সামনে রেখে প্রত্যেক
গ্রামে গ্রামে চলতো যাত্রাপালার
রিহার্সেল,চাঁদা সংগ্রহ,কিং
বা আলোচনা । প্রত্যেক
গ্রামবাসী নিজেদের
আসর
কিংবা যাত্রাপালা
কে শ্রেষ্ঠ করার জন্য
মেতে উঠতেন অসাধারণ
এবং শুদ্ধ প্রতিযোগিতায় ।একের পর এক
গ্রামে মঞ্চস্ত
হতো কাশেম মালা,দস্যু
বাহরাম,সিরাজদ্দৌলা,হরিশচন্দ্র,রঘু
ডাকাত,হোসেন
শহিদ,রুপবান,কিংবা ইমাম যাত্রার
মতো অসাধারণ সব
যাত্রাপালা ।আর
বাউল,সাধক,সংগঠকরা আধ্যাত্নিক
গানের ধারায়
জারি,সারি,বাটিয়ালি,বাউল,মারফতি,কিচ্ছা,
কবি,ঘাটু,গাজি,পুঁথি পাঠ
কিংবা গনসংঙ্গীতের
আসর জমাতেন ।
সুষ্ঠ,এবং শুদ্ধ এই
সাংস্কৃতিক চর্চায়
উঠে আসতো মা,মাটি,মা
নুষ,দ্রোহ,বিদ্রোহ,প্রেম,মানবতা
আর আধ্যাত্বিকতা ।
চর্চায় এবং শিক্ষায়
পরিপূর্ণ এসব
আসরে নারী, পুরুষ,
বৌ,ঝি দের
নজরকাড়া মিলনমেলা আজ
শুধুই অতীত !
আমরা হারিয়ে ফেলেছি আমাদের
সংস্কৃতিক ঐতিহ্য ।
আমরা মূর্খের
মতো দেওবন্দের
মোল্লাদের পাল্লায়
পড়েছি !যারা আপোস
করেছে স্বার্থের জন্য
ধর্মের
সাথে নৈতিকতার সাথে!
যারা যুগ যুগ ধরে জমির
আইল
ঠেলেছে কিংবা নারীর
যোনাঙ্গ খুঁজেছে !
ইসলামের
নামে যারা বিকৃত
লালসার
চর্চা করে আমরা তাদের
কাছেই পরাজিত
হয়েছি !অথচ
ইসলামি জ্ঞান,বিজ্ঞান,গবেষনা
, আপডেট তথ্যের
সূতিকাগার আল আজহার
ইসলামি বিশ্ববিদ্য
ালয়ের পন্ডিতরা যখন
ইউরোপ আফ্রিকায়
সুমহান চেতনা আর
শান্তির জ্ন্য
ইসলামকে প্রতিষ্ঠিত
করে যাচ্ছেন,স্ব স্ব
সংস্কৃতির
মর্যাদা অক্ষুন্ন রেখে ।
তখন উপমহাদেশের
ইসলামের তীর্থস্তান
বলে খ্যাত দেওবন্দ
মাদ্রাসার
আলেমরা ফতোয়ার
ব্যাবসা চালু
করেছেন,ফেরিওলার মত
বিক্রি করেন ফতোয়া!
একের পর এক
ফতোয়া দিয়ে যাচ্ছেন
সাংস্কৃতির বিরুদ্ধে,সাধক দের বিরুদ্ধে,শিল্পি গোষ্টির বিরুদ্ধে, শিল্প
সত্তার বিরুদ্ধে !
ভাবতেই কষ্ট হয়,ধর্মের
নামে ঐসব
মোল্লারা স্বাধীনতা বিরোধী,ধর্মের
নামে ওরা বাঙ্গালী সংস্কৃতির
বিরোধী ! ওরা ধর্মের
নামে এখনো বহন
করে চলছে মোহাম্মদ
আলি জিন্নাহ,জুলফিকার
আলি ভূট্টো,
এবং ইয়াহিয়া খানের
প্রেত-আত্না ।


ওরা আমাদের
সাংস্কৃতিকে ধর্ষন
করে দিয়েছে, আর ধর্ষিত
সাংস্কৃতি আমাদের জন্য
প্রসব
করেছে হিন্দি সিনেমার শ-খানেক চ্যানেল ! ! !
</doc>

<doc>
যে কোনো গেরিলা নেতার মুখোমুখি হওয়ার সুযোগ, নি:সন্দেহে একজন সাংবাদিকের জন্য দুর্লভ সুযোগ। তাই তথ্য সাংবাদিকতার শুরুতে গেরিলা নেতা লাল ডেঙার মুখোমুখি হওয়া খুব ইচ্ছে ছিলো।
মিজোরামের এই নেতা দীর্ঘ সশস্ত্র সংগ্রাম করে মিজো আদিবাসীদের জন্য পৃথক স্বায়ত্বশাসিত অঞ্চল প্রতিষ্ঠা করেন। ১৯৮৬ সালে ভারত সরকারের সঙ্গে চুক্তি স্বাক্ষর করে মিজো ন্যাশনাল ফ্রন্ট– এমএনএফ’এর গেরিলা সদস্যরা অস্ত্র সমর্পন করেন। ভারতের বুকে জন্ম নেয় মিজো আদিবাসীর স্বায়ত্বশাসিত প্রদেশ। লাল ডেঙ্গা মিজোরামের মূখ্যমন্ত্রী নির্বাচিত হন। [লিংক]
মিজোবাহিনী — এমএনএফ বহু বছর এপাড়ে পার্বত্য চট্টগ্রামে আশ্রয় নিয়ে, এপাড়ের দুর্গম সীমান্ত ব্যবহার করে ভারতীয় সেনা বাহিনী ও সীমান্ত রক্ষী বাহিনীর সঙ্গে গেরিলা যুদ্ধ চালিয়েছে। মিজোবাহিনীকে আশ্রয়, খাদ্য, অর্থ তথা যুদ্ধের খরচ দিয়েছেন পার্বত্যাঞ্চলের আদিবাসী জনগণ। বান্দরবানের ক্রেওক্রাডং এর পাহাড়ে মিজোবাহিনীর একাধীক হাইড আউটও ছিলো।
আমি সাবেক গেরিলা গ্রুপ শান্তিবাহিনীর একাধীক নেতার কাছে শুনেছি, জুম্ম (পাহাড়ি) জাতীয়তাবাদের অগ্রদূত এমএন লারমার সঙ্গে লাল ডেঙ্গার বহুবার সাক্ষাত হয়েছে। মাওবাদী এই দুই নেতার বন্ধুত্ব আমরণ অটুট ছিলো। ধারণা করি, লাল ডেঙ্গার সংস্পর্শই এমএন লারমাকে গেরিলা যুদ্ধের আদর্শে উদ্বুদ্ধ করে। [লিংক]
পাহাড়ে প্রায়-দুর্ভিক্ষ ও ভারতের কেন্দ্রীয় সরকারের চরম উদাসীনতা লাল ডেঙ্গার মিজোবাহিনীকে অস্ত্র ধারণে বাধ্য করে। আর এপাড়ে ৬০ দশকে কাপ্তাই জল বিদ্যুত নির্মাণ করে প্রায় এক লাখ আদিবাসী পাহাড়িকে উদ্বাস্তু করে এবং ১৯৭২ সালে তাদের সাংবিধানিক স্বীকৃতির দাবি উপেক্ষিত করে জাতিগত অস্তিত্ব হুমকির মুখে ঠেলে দেওয়ার প্রেক্ষাপটে এমএন লারমার শান্তিবাহিনী অস্ত্র হাতে তুলে নিতে বাধ্য হয়। …
সাবেক শান্তিবাহিনীর নেতা থেকে শুরু করে সাধারণ পাহাড়ি যারাই আইজল, মিজোরাম গেছেন, তারাই আমাকে বলেছেন, সাবেক মিজোবাহিনীর সদস্যরা এপাড়ে আমাদের দেশের পাহাড়িদের প্রতি খুব কৃতজ্ঞ। তারা সব সময়েই শ্রদ্ধার সঙ্গে স্মরণ করেন এদেশের আদিবাসীদের আশ্রয় ও খাদ্যদানের কথা। একই সঙ্গে তারা শ্রদ্ধার সঙ্গে স্মরণ করেন এমএন লারমার আদর্শকেও।
বলা ভাল, মিজোল্যান্ড –এর আদলে শান্তিবাহিনী প্রথম দিকে যে পাঁচদফা দাবি আদায়ে সশস্ত্র সংগ্রাম শুরু করে, তার প্রথম দফা দাবিটি ছিলো, অনেকটা এ রকম:
    পার্বত্য চট্টগ্রামকে সাংবিধানিক স্বীকৃতিসহ প্রাদেশিক শাসিত এলাকা ঘোষিত করিতে হইবে। স্বায়ত্বশাসিত এই অঞ্চলের নাম হইবে — জুম্মল্যান্ড। 
পরে ১৯৯৭ সালের ২ ডিসেম্বর সন্তু লারমার নেতৃত্বাধীন শান্তিবাহিনী সংবিধান মেনে সীমিত আকারে আঞ্চলিক সায়ত্বশাসনের দাবি আদায় করে সাক্ষর করে ঐতিহাসিক শান্তিচুক্তি, অস্ত্র সমর্পন করে শান্তিবাহিনর প্রায় দুহাজার সদস্য স্বাভাবিক জীবনে ফিরে আসেন। [লিংক]
এর সাত বছর আগে ১৯৯০ সালে সংবাদপত্রে লাল ডেঙ্গার মৃত্যু সংবাদ পড়ে আমি ব্যথিত হই। আমার আর তাকে প্রত্যক্ষদর্শনের সুযোগ থাকে না।… এরপর আমি প্রায় ভুলতে বসেছিলাম পাহাড়ের প্রতিবাদী নায়ক লাল ডেঙ্গার কথা। কিন্তু বছর তিনেক আগে বান্দরবানের দুর্গম ক্রেওক্রাডং পাহাড় যাত্রাকালে বম গ্রাম প্রধান সাংলিয়ান কারবারী দা’ আমাকে আবার মনে করিয়ে দেন লাল ডেঙ্গার কথা, মিজোবাহিনী –এনএমএফ’ এর কথা। [লিংক ]….
স্মৃতি হাতড়ে সাংলিয়ান দা’ বলেন: আমাদের এখানে শান্তিবাহিনী কখনো স্থায়ীভাবে ছিলো না। তবে এখানে তাদের যাতায়ত ছিলো।
আমাদের এখানে অনেক বছর ছিলো মিজো বাহিনী। কেওক্রাডং এর এই পথটি ধরেই মিজো নেতা লাল ডেঙা চলাচল করতেন।
কেমন দেখতে ছিলেন উনি? — শিশুসুলভ এমন কৌতুহলের জবাবে তিনি বলে চলেন:
    লাল ডেঙা ছিলেন খুব লম্বা – চওড়া বলশালী মানুষ। বয়স প্রায় ৫০ বছর। পরনে সাদা শাট আর নীল প্যান্ট। সব সময় ওনার নিরাপত্তায় থাকতো ৫০ – ৬০ জনের একটি গেরিলা বাহিনী। ওদের পরনে ছিলো পাতা – সবুজ পোষাক। নানা রকম ভাড়ি অস্ত্র – শস্ত্র সবার হাতে হাতে। মিজো দলে অনেক মহিলা যোদ্ধাও ছিলো। কিন্তু মিজো বাহিনী খুব খারাপ।…
কেনো?
তার উত্তর:
    ১৯৬৫ সাল থেকে ১৯৮৫ সাল পর্যন্ত মিজো বাহিনী আমাদের এখানে ছিলো। তারা দিনের পর দিন আমাদের গ্রামে আস্তানা গেড়ে বাস করতো। আমরা তাদের খাওয়াতাম, আবার চাঁদার টাকাও দিতাম। তাদের ছাগল, মুরগী, শুকর কেটে ভাত দিতে হতো। আমাদের কোনো মেয়েকে তাদের পছন্দ হলে জোর করে ওরা বিয়ে করতো। আমাদের দিয়ে ওরা এক ক্যাম্প থেকে আরেক ক্যাম্পে বিনে পয়সায় বোঝা টানাতো।
    একবার আমাদের গ্রামের একজন বম মেয়েকে মিজো বাহিনী বিয়ে করে ওপারে মিজোরামে নিয়ে যেতে চায়। আমি বাধা দিলে ওরা আমাদের তিনজনকে গুলি করে মারার জন্য এক সারিতে দাঁড় করিয়েছিলো। পাহাড় – জঙ্গল ভেঙে আমরা দৌড়ে পালিয়ে সেবার বাঁচি।
    ...আমি শুনেছি, মিজোরাম দেশটি নাকি খুব সুন্দর। মিজো বাহিনী জয়লাভের পর ওখানে নাকি এখন খুব শান্তি। জিনিষপত্রের দাম খুব শস্তা, জুম করা যায়, ঘন বনে শিকারও মেলে প্রচুর। কিন্তু আমি কখনো মিজেরামে যাবো না। মিজো বাহিনী খুব খারাপ।…
আমি জানতে চাই, পাকিস্তান বা বাংলাদেশ সেনা বাহিনীর সঙ্গে মিজো বাহিনীর কখনো বন্দুক যুদ্ধ হয়নি?
সাংলিয়ান দা বলেন:
    আরে না! পাকিস্তান আর্মি আর বাংলাদেশ আর্মিই তো মিজো বাহিনীকে এপাড়ে আশ্রয় দিয়েছে। ওরা মিলেমিশে থাকতো। কেউ কাউকে ঘাঁটাতো না। মাঝে মাঝে এ – ওর ক্যাম্পে বসে চা – বিস্কুটও খোতো!…
—
ছবি: লাল ডেঙ্গা, টাইমস কন্টেন্ট ডটকম। কনকনে শীতের রাত। কুয়াশার চাদরে ঢেকে আছে সারা গ্রাম। নারকেল পাতা বেয়ে কুয়াশার শিশিরের টুপ টুপ শব্দ টিনের চালে বাজিয়ে চলছে অন্যরকম সুর। শীতে কুপোকাত পাড়ার কুকুরের করুণ ডাক আর নদীর পাড়ের আখ ক্ষেত থেকে মৃদুশব্দে খেঁকশিয়ালের স্বমসুরে হুক্কাহুয়া চিৎকার নীরব রাতের বাতাসে সৃষ্টি করে চলেছে এক আদিম মাদকতা। লেপ তোষকে মুড়ি দিয়ে গভীর ঘুমে প্রতিটি মানুষ। শুধু ঘুম নেই হিমেলের চোখে। জানেনা সে আর কত রাত এভাবে নির্ঘুম কাটাতে হবে তাকে ! জানালার ফাঁক গলে হিসহিস হীম শীতল মাঘের বাতাস হিমেলের শরীরে যেন আগুন লাগায়। বড় বেশি মনে পড়ছে আজ অরুকে।
অরুর স্মৃতি ক্ষত বিক্ষত করে চলেছে হিমেলের প্রতিটি সত্ত্বাকে। পাগলী মেয়ে বলেছিল, এই জীবনে বাঁচতে হলে একসাথে বাঁচবে, যদি মরে তাহলে একসাথে মরবে। হিমেল হেসেই উড়িয়ে দিয়েছিলো সে কথা। তাহলে আজ কেন সে হিমেলকে ছেড়ে চলে গেলো ? বড় অভিমানী ছিল হিমেলের অরু। রাত কত জানা নেই হিমেলের। হয়তোবা শেষ প্রহর। ঘড়ি দেখতে ইচ্ছে হয় না তার। আস্তে আস্তে বিছানা ছাড়ে হিমেল। টেবিল হাতড়ে ঘড়িটা বুক পকেটে নেয়। ঘড়িটা হিমেলের গত জন্মদিনে অরুর দেয়া শেষ স্মৃতিচিহ্ন। ঘর ছেড়ে বেরিয়ে পড়ে হিমেল।
ভোররাতের হিমশীতল বাতাস হিমেলের কাছে পরাস্ত। ভাবনার তারে ছেদ পড়ে, পাশ দিয়ে একটি শিয়াল হুঁশ হঁশ শব্দে পালিয়ে যায়। অনেকদূর হেঁটে এসেছে হিমেল। ভোরের আলো একটু একটু উঁকি দেয় মাত্র। নদী থেকে কুয়াশা উঠে হারিয়ে যায় কোন এক অজানায়। হিমেল তাকিয়ে থাকে ধুম্র কুয়াশার দিকে। এই নদীর পাড়ে অরুকে নিয়ে কতইনা স্মৃতি !!! আরো কিছুদূর চলে আসে হিমেল।
নদীর কিনারা ঘেঁসে বিস্তৃত মাঠ। সবুজ মাঠ ভরে উঠেছে সদ্য ফোঁটা সাদা সাদা লাউ ফুলে। সাদা সাদা লাউ ফুল আর কুয়াশা এক হয়ে মিশে সাদা চাদর বিছিয়ে দিয়েছে সবুজের সমারোহে। সামান্য দূরে শ্মশান। শ্মশানের এক প্রান্তে নতুন কয়লার উপস্থিতি জানান দেয়, হয়তোবা গতকাল জ্বলেছে কারো চিতা। হিমেলের পা অবস হয়ে আসে। শত চেষ্টাতে আর চলতে পারেনা সে। বসে পড়ে শিশির ভেজা শ্মশানের এক পাশে। আজ থেকে ঠিক এক বছর আগে এই শ্মশানেই জ্বলেছিল অরুনার চিতা। আড়ষ্ঠ হয়ে যায় হিমেলের শরীর। বুকটা ভারী হয়ে আসে যেন বিশাল এক পাথর চাপা তার বুকে। কান্নাগুলো দলা পাকিয়ে জড়ো হয় গলার কাছে। এই সমাজ মেনে নিতে পারেনি হিমেল আর অরুনার ভালোবাসা। অরুনাও মেনে নিতে পারেনি সমাজের এই অসংগতি আর ধর্মের বাঁধা। হিমেলকে দেয়া সব প্রতিজ্ঞা ভেঙে স্বার্থপরের মত সে চলে গেছে ......... টিকটিক করে চলতে থাকা বুক পকেটের ঘড়ি জানান দেয় সময়ের অস্তিত্ব। সে বুঝতে পারে এ ঘড়ির টিকটিক শব্দ নয়, যেনো অরুর প্রতিটি নিঃশ্বাস মিশে যাচ্ছে তার হৃদ স্পন্দনে......... অরু মিশে আছে তার অস্তিত্বে। হিমেলের চোখ গড়িয়ে পড়া দু’ফোঁটা পানি ভারি করে দেয় দূর্বাঘাসে ধোঁয়াটে কুয়াশার শিশির।
</doc>

<doc>
কনকনে শীতের রাত। কুয়াশার চাদরে ঢেকে আছে সারা গ্রাম। নারকেল পাতা বেয়ে কুয়াশার শিশিরের টুপ টুপ শব্দ টিনের চালে বাজিয়ে চলছে অন্যরকম সুর। শীতে কুপোকাত পাড়ার কুকুরের করুণ ডাক আর নদীর পাড়ের আখ ক্ষেত থেকে মৃদুশব্দে খেঁকশিয়ালের স্বমসুরে হুক্কাহুয়া চিৎকার নীরব রাতের বাতাসে সৃষ্টি করে চলেছে এক আদিম মাদকতা। লেপ তোষকে মুড়ি দিয়ে গভীর ঘুমে প্রতিটি মানুষ। শুধু ঘুম নেই হিমেলের চোখে। জানেনা সে আর কত রাত এভাবে নির্ঘুম কাটাতে হবে তাকে ! জানালার ফাঁক গলে হিসহিস হীম শীতল মাঘের বাতাস হিমেলের শরীরে যেন আগুন লাগায়। বড় বেশি মনে পড়ছে আজ অরুকে।
অরুর স্মৃতি ক্ষত বিক্ষত করে চলেছে হিমেলের প্রতিটি সত্ত্বাকে। পাগলী মেয়ে বলেছিল, এই জীবনে বাঁচতে হলে একসাথে বাঁচবে, যদি মরে তাহলে একসাথে মরবে। হিমেল হেসেই উড়িয়ে দিয়েছিলো সে কথা। তাহলে আজ কেন সে হিমেলকে ছেড়ে চলে গেলো ? বড় অভিমানী ছিল হিমেলের অরু। রাত কত জানা নেই হিমেলের। হয়তোবা শেষ প্রহর। ঘড়ি দেখতে ইচ্ছে হয় না তার। আস্তে আস্তে বিছানা ছাড়ে হিমেল। টেবিল হাতড়ে ঘড়িটা বুক পকেটে নেয়। ঘড়িটা হিমেলের গত জন্মদিনে অরুর দেয়া শেষ স্মৃতিচিহ্ন। ঘর ছেড়ে বেরিয়ে পড়ে হিমেল।
ভোররাতের হিমশীতল বাতাস হিমেলের কাছে পরাস্ত। ভাবনার তারে ছেদ পড়ে, পাশ দিয়ে একটি শিয়াল হুঁশ হঁশ শব্দে পালিয়ে যায়। অনেকদূর হেঁটে এসেছে হিমেল। ভোরের আলো একটু একটু উঁকি দেয় মাত্র। নদী থেকে কুয়াশা উঠে হারিয়ে যায় কোন এক অজানায়। হিমেল তাকিয়ে থাকে ধুম্র কুয়াশার দিকে। এই নদীর পাড়ে অরুকে নিয়ে কতইনা স্মৃতি !!! আরো কিছুদূর চলে আসে হিমেল।
নদীর কিনারা ঘেঁসে বিস্তৃত মাঠ। সবুজ মাঠ ভরে উঠেছে সদ্য ফোঁটা সাদা সাদা লাউ ফুলে। সাদা সাদা লাউ ফুল আর কুয়াশা এক হয়ে মিশে সাদা চাদর বিছিয়ে দিয়েছে সবুজের সমারোহে। সামান্য দূরে শ্মশান। শ্মশানের এক প্রান্তে নতুন কয়লার উপস্থিতি জানান দেয়, হয়তোবা গতকাল জ্বলেছে কারো চিতা। হিমেলের পা অবস হয়ে আসে। শত চেষ্টাতে আর চলতে পারেনা সে। বসে পড়ে শিশির ভেজা শ্মশানের এক পাশে। আজ থেকে ঠিক এক বছর আগে এই শ্মশানেই জ্বলেছিল অরুনার চিতা। আড়ষ্ঠ হয়ে যায় হিমেলের শরীর। বুকটা ভারী হয়ে আসে যেন বিশাল এক পাথর চাপা তার বুকে। কান্নাগুলো দলা পাকিয়ে জড়ো হয় গলার কাছে। এই সমাজ মেনে নিতে পারেনি হিমেল আর অরুনার ভালোবাসা। অরুনাও মেনে নিতে পারেনি সমাজের এই অসংগতি আর ধর্মের বাঁধা। হিমেলকে দেয়া সব প্রতিজ্ঞা ভেঙে স্বার্থপরের মত সে চলে গেছে ......... টিকটিক করে চলতে থাকা বুক পকেটের ঘড়ি জানান দেয় সময়ের অস্তিত্ব। সে বুঝতে পারে এ ঘড়ির টিকটিক শব্দ নয়, যেনো অরুর প্রতিটি নিঃশ্বাস মিশে যাচ্ছে তার হৃদ স্পন্দনে......... অরু মিশে আছে তার অস্তিত্বে। হিমেলের চোখ গড়িয়ে পড়া দু’ফোঁটা পানি ভারি করে দেয় দূর্বাঘাসে ধোঁয়াটে কুয়াশার শিশির।
</doc>

<doc>
বেটা যৌতুক চাইয়া তালাক খাইছে এখন আবার চোরের মায়ের বড় গলা। এরকম পাবলিকরে বাঁশের মাথায় ঝুলাইয়া রাস্তার মোড়ে টাংগাইয়া রাখা উচিত (কপিরাইট: আইজুদ্দিন)। বিডি নিউজের ভিডিওতে তার কথা বার্তা শুনলাম। বিয়ে ভাংগার কারন কি প্রত্যুত্তরে বলে কিনা "এইটা আমি...কি বলব...আমি এই গ্লাস ধরে বলছি,কোন কারন আমি খুঁজে পাচ্ছিনা"। গ্লাস-বাটি-প্লেট ধইরা প্রতিজ্ঞার স্বরে যে কথা বলে সে আর যাই হোক শিক্ষক হতে পারেনা। উনি নাকি আরো প্রধান শিক্ষক ছিলেন। আমি দিব্য চোখে দেখতে পাচ্ছি এই সংস্কারাচ্ছন্ন প্রধান শিক্ষক স্কুলের পোলাপাইনরে এসেম্বলিতে শপথ নেয়াচ্ছে, বলছে "তোমরা দেয়ালের ইট-টেবিলের কাঠ ছুঁয়ে প্রতিজ্ঞা কর ..."। বহুদিন কটকটি খাইনা, এই ব্যাটার সার্টিফিকেট বেইচা কটকটি খাইতে পারলে মনে সুখ পাইতাম। আজকের দিনটা একটা অপেক্ষার দিন ছিলো। বহুদিন বাদে ঢাকা আসছিলাম তাই আমার এক কাছের অদেখা বন্ধুকে বলে ছিলাম দেখা করা যায় কিনা, তিনি বলেছিলেন আজ বিকালে (১৮/১১/২০১১) সাথে আরো কিছু বন্ধু যদি রাজি হয় তাদের নিয়ে আসবেন। আমি প্রহর গুনি এক প্রহর যায় দুই প্রহর যায় তার কোন খবর নাই।ভাবলাম হয়তো একটা টেলিফোন পাবো তিনি একটু ব্যাস্ত আছেন তাই সময় দিতে পারবেন না। কিন্তু আমি ভুল করেছিলাম হয়তো আমারই তাকে একবার অন্তত স্মরন করিয়ে দেয়া উচিৎ ছিলো।আবার বুঝলাম হয়তো তিনি ঢাকাতেই আসতে পারিনি। সেই সাথে আবার মন ঝাকি দিয়ে বলে টেলিফোন তো একটা দিতে পারতো আর তুমিওতো কোন খবর নেওনি তারো তো ঝামেলা হতে পারে।তার পরও একটা গোপন অনুভূতি থেকে যায়, হয়তো আসবে সময়তো শেষ হয়ে যায় নি। এর পর আরো কিছু সময় অপেক্ষা ; বুঝলাম হেরে গেলে মুছে যেতে হয়। আমার হেরে যাওয়া মানে সময় দিতে না পারা। মানে যে মাধ্যমে তাদের চিনেছি বা কাছে জড়িয়ে নিয়েছিলাম সেই মাধ্যমে ইদানিং আর সময় খুব একটা দিতে পারিনা বলেই হয়তো আমি হেরে গেছি। কাল চলে যাবো রাজধানী ছেড়ে, আবার কবে আসবো জানি না হয়তো চার,পাচ,সাত,দশ দিন পর হয়তো কোন দিনই নয় কারন জীবন মরনের জন্যই তৈরী আর আমি জানি না কবে সেই ক্ষন, কাল না পরশু না অন্য কোন দিন।
তবু আমি রাগ করিনি দুঃখ পাইনি কিছুটা ক্ষোভ হয়তো ছিলো নিজের উপরে তাও ঝেড়ে ফেলি এই ভেবে বন্ধু মানে সব দোষ আমার কিংবা তার মানে আমাদের বন্ধুত্তের তাই তাকে সবার উপরেই রাখতে চাই আমি হেরে গেলেও।
আমি বন্ধু ভালোবাসি
হয়তো বন্ধু আমি বাসি
ঝড়া ফুলের মালা হয়ে
শুধুই করি কান্নাকাটি
তোমার জীবন ভিন্ন এখন
সবাই তো তাই হয়না আপন
একা মানুষ কোন দিকে যায়
রাজার দিকে সবাই তাকায়
সময় বিহীন ভালোবাসায়
ঘি তো আঙ্গুল কে আর বাকায়।

ভালো থেকো বন্ধু ভালো থেকো
জীবনের নানা আয়োজনে
নিজেকে যত্ন করে সাজিয়ে রেখো
ভালো থেকো ভালো থেকো
</doc>

<doc>
বাজার ব্যবস্থাপনা এবং পূঁজি ও মুনাফা নিয়ন্ত্রনে রাষ্ট্রের খবরদারিত্বের পরিমাণের উপর নির্ভর করে দেশটির বাজার কতটুকু উন্মুক্ত। রাষ্ট্র সংরক্ষণশীল, রাষ্ট্রের নিজস্ব কিছু দায়বদ্ধতা আছে, সে কারণে একেবারে উন্মুক্ত বাজার অর্থনীতি সেভাবে হয়তো পৃথিবীতে প্রচলিত নেই, কিন্তু অধিকাংশ সময়ই সদ্যস্বাধীন এবং অর্থনৈতিক ভাবে দুর্বল দেশগুলোর প্রতি বিশ্ব ঋণদাতা সংস্থাগুলো বাজার উন্মুক্ত করার পরমার্শই প্রদান করে। বাংলাদেশও এর ব্যতিক্রম নয়। বাংলাদেশের বাজার উন্মুক্ত করে দেওয়ার সঠিক পরামর্শ বাস্তবায়নের অঙ্গীকার দিয়েই এখানে বৈদেশিক ঋণের পরিমাণ বৃদ্ধিতে উদ্যোগী হচ্ছে সরকার।
মুক্ত বাজার অর্থনীতিতে উৎপাদক এবং ভোক্তার মাঝে কোনো নিরাপত্তাবেষ্ঠনী অনুপস্থিত। পণ্য বিশ্বের যেকোনো স্থানেই উৎপাদিত হতে পারে, সেটা স্থানীয় বাজারে যারা বিপণন করবেন তাদের মুনাফার সীমার উপরে কোনো বিধি নিষেধ আরোপ করা যাবে না, আমদানি শুল্ক আরোপ করলে সেটা নিয়ন্ত্রিত বাজার, সুতরাং মুক্ত বাজার অর্থনীতির আদর্শ অবস্থা এমন একটি বাজার যেখানে সবাই নিজের পণ্য নিয়ে এসে নজের পছন্দের দামে বিক্রী করতে পারবে। রাষ্ট্রের দায়িত্ব নাগরিককে ফটকাবাজী এবং জোচ্চুরি ও প্রতারণার হাত থেকে রক্ষা করার। তারা কোনো নির্ধারিত মূল্য সীমা নির্ধারণ করতে পারবে না, তারা মুনাফার উপরে খবরদারি করতে পারবে না। বরং নির্ধারিত বিক্রয় মূল্যের উপরে করারোপ করতে পারে তারা।
ভোক্তা বাজার থেকে তার পছন্দসই জিনিষ কিনতে পারবে, পণ্য বিক্রেতা নিজের মতো মূল্য নির্ধারণ করবেন এবং ক্রেতাকে সে মূল্যেই বাজার থেকে জিনিষটা কিনতে হবে। রাষ্ট্র হয়তো নিজেও উৎপাদিত দ্রব্য ফেরী করতে পারে সেখানে, কিন্তু রাষ্ট্র নিজের উৎপাদিত পণ্যের বিক্রী বাড়ানোর জন্য বাজারে অসম প্রতিযোগিতা তৈরি করতে পারবে না।
এমন ধারণায় আমার বিশ্বাস নেই, আমি নিয়ন্ত্রিত অর্থনীতিতে আস্থা রাখি, তবে বাংলাদেশের ব্যবস্থাপকগণ আমার আস্থার বিপরীতে মুক্ত বাজার অর্থনীতিতে বিশ্বাসী এবং তারা পণ্যাগম-নির্গমণের উপরে কোনো নিয়ন্ত্রন রাখতে গররাজি। তারা বাজার ব্যবস্থাপনার অনীহ, তারা জনগণকে মুনাফালোভি কতিপয় মানুষের অন্ধ প্রতিযোগিতার চাঁদমারি করেছেন। আমাদের অর্থনীতি ক্রমশ: আমদানি নির্ভর হয়ে উঠছে।
আমদানি নির্ভর অর্থনীতির একটাই সংকট আমাদের অর্থনৈতিক উৎপাদনের অধিকাংশই দেশের বিদ্যমান বৈষম্য নিরসনে ব্যয় না হয়ে বিদেশে চলে যায়। এখানে আমরা তেমন সুফল পাই না। আমাদের রেমিটেন্সের ভান্ডারে টান পরেছে, গত কয়েক মাসে স্থানীয় ব্যাংক থেকে ঋণ গ্রহন করেছে সরকার। বর্তমানে আমাদের বৈদেশিক মুদ্রার রিজার্ভের পরিমাণ যা তা দিয়ে পরবর্তী তিন মাসের আমদানি খরচ মিটবে না।
এমন অবস্থা তৈরি হয়েছিলো ১৯৭৩-৭৪ সালে, যখন বাংলাদেশে ভয়াবহ দুর্ভিক্ষ হয়েছিলো, আন্তর্জাতিক বাজারে জ্বালানি তেলের মূল্যবৃদ্ধির প্রতিক্রিয়ায় বাংলাদেশের বৈদেশিক মুদ্রার রিজার্ভের পরিমাণ তলানিতে এসেছিলো। তখনকার সরকার ঋণের প্রয়োজনে বিভিন্ন দেশের দুতাবাস এবং রাষ্ট্রপতিদের কাছে ধর্ণা দিয়েছে, বিভিন্নমুখী আপোষে বাধ্য হয়েছে, এ সময়ে প্রতিমাসেই প্রায় ৮০০ মিলিয়ন ডলার পরিমাণের রেমিটেন্স পাঠাচ্ছে বিদেশী শ্রমিকগণ, কিন্তু আমাদের আমদানি ব্যয় রেমিটেন্স প্রবাহের চেয়ে বেশী। সুতরাং বাজারে ডলারের কৃত্রিম চাহিদা তৈরি হয়েছে।
বিশ্বব্যপী ডলারের দাম কমলেও বাংলাদেশেই ডলারের দাম উর্ধ্বমুখী। আমদানির প্রয়োজনে ডলারের দামের উচ্চমূল্য দেশে মূল্যস্ফ্রীতি বৃদ্ধি করছে। দেশের অর্থনৈতিক পরিকল্পনা এবং বাজার ব্যবস্থাপনার নিয়মনীতি নির্মাণের দায়িত্ব বাংলাদেশ ব্যাংকের, ব্যংকটির বর্তমান গভর্নর অতীতে রাষ্ট্র নিয়ন্ত্রিত অর্থনীতির সপক্ষে বিভিন্ন বক্তৃতা দিলেও এই মুহূর্তে রাষ্ট্র নিয়ন্ত্রিত অর্থনীতির বাইরে গিয়েই তিনি তার কর্ম পরিচালনা করছেন।
আমদানি নির্ভর অর্থনীতির কুফল কতটুকু, কিভাবে সেটা একটা ফাঁপা বাজার তৈরি করে এবং কিভাবে সেটা জনবিরোধী হয়ে যেতে পারে তার একটা উদাহরণ হতে পারে বর্তমানের যুক্তরাষ্ট্রের অর্থনৈতিক দুরাবস্থা। দেশটি বিপূল পরিমাণে যুদ্ধাস্ত্র রপ্তানি করে, বিশ্বের বড় একজন উৎপাদক হয়ে উঠবার সকল সম্ভবনা থাকলেও তারা বিভিন্ন কারণেই আভ্যন্তরীণ প্রয়োজন মেটানোর মতো পর্যাপ্ত পণ্য উৎপাদন করতে অনাগ্রহী। এদের চিনি আসে গুয়েতামালা থেকে, চাল আর ভুট্টা আসে আফ্রিকা আর এশিয়ার দেশগুলো থেকে, এদের জ্বালানী তেল আসে মধ্যপ্রাচ্য এবং ভেনিজুয়েলা থেকে, তারা প্রযুক্তি আর অস্ত্র রপ্তানি করে। গণতন্ত্রের নামে বিভিন্ন দেশে যুদ্ধ রপ্তানি করে।
মুক্ত বাজার অর্থনীতিতে বাজার ব্যবস্থাপনায় তাদের অংশগ্রহন ক্ষীণ, ভোক্তা চাহিদার কথা বিবেচনা না করে বিভিন্ন কর্পোরেট প্রতিষ্ঠানের মুনাফার লড়াইয়ে নিরীহ ভেড়া জনগণকে সুরক্ষা দেওয়ার কোনো পরিকল্পনা সরকারের নেই।
স্থানীয় পর্যায়ে উৎপাদন ব্যয় বৃদ্ধি পাওয়া গত ২ দশকে আমেরিকা স্থানীয় বাজারের প্রয়োজনিয় দ্রব্যাদি উৎপাদনের সম্পূর্ণ কাজটাই আউটসোর্সিং করেছে, ফলে স্থানীয় পর্যায়ে শ্রমিকের প্রয়োজনীয়তা কমেছে, বেড়েছে সেলসম্যানদের সংখ্যা।
বাংলাদেশের আমদানি নির্ভরতা এমনই ভয়াবহ ভবিষ্যতের দিকেই ঠেলে দিচ্ছে আমাদের। দর্জিজাতি হিসেবে পরিচিত আমরা সস্তা শ্রমে আউটসোর্সিং এ পাওয়া কাজগুলো করছি, আমাদের দর্জির দোকানের সুই সুতো আমরা উৎপাদন করি না, সেটাও আমরা আমদানি করে নিয়ে আসি, আমাদের শিল্পোৎপাদনের পরিমাণ এমনই নগণ্য।
আমদানি করা জিনিষের মূল্য স্থানীয় পর্যায়ে উৎপাদিত পণ্যের মূল্যের তুলনায় কম, কিন্তু সেটার মান পরিক্ষীত সুতরাং সেটাই ব্যবহার করা উচিত এমন ঔচিত্য বোধের জায়গা থেকে ভাবলে আসতে রাষ্ট্রের নিয়ন্ত্রণের প্রয়োজনীয়তা চোখে পড়বে না।
কিন্তু এ ক্ষেত্রে মনে রাখতে হবে, আমরা যা কম মূল্যে আমদানি করছি সেটা আসলে সে বাজারের উদ্বৃত পণ্য, স্থানীয় প্রয়োজন থাকলে নিছক ব্যবসায়িক প্রয়োজনে কেউ কম মূল্যে বিদেশে পণ্য সরবরাহ করবে না। একই সাথে মনে রাখতে হবে দীর্ঘ সময় উৎপাদনে থাকা এইসব প্রতিষ্ঠানের যান্ত্রিক প্রক্রিয়ায় উৎপাদিত পণ্যের উৎপাদন ব্যয় এতই কমে এসেছে এখন আসলে উপকরণ মূল্য, শ্রমিকের বেতন ও ভাতার সাথে সামান্য মুনাফা যুক্ত করেই তারা পণ্য সরবরাহ করতে পারে।
বাংলাদেশের স্থানীয় পর্যায়ে আমদানি নির্ভরতার প্রভাবটা পরছে কি ভাবে?
একজন শিল্পোদ্যোক্তা যদি বাংলাদেশে একটি মাঝারি কিংবা ক্ষুদ্র শিল্প স্থাপন করেন, সেখানে কর্মের সুযোগ তৈরি হবে, সেখানে নিযুক্ত শ্রমিক দেশের বেকারত্ব কমাবে। যত বেশী শিল্পোদ্যোগ নেওয়া হবে, সেসব শিল্প প্রতিষ্ঠানে শ্রমিকের প্রয়োজন হবে এবং এভাবেই দেশে উৎপাদনের সাথে সরাসরি সম্পৃক্ত মানুষের সংখ্যা বৃদ্ধি পারে। একই সাথে বিভিন্ন টেকনিক্যাল সেবা দাতা শ্রমিকের প্রয়োজনও বৃদ্ধি পাবে। শিল্পো উৎপাদনের ফলে এভাবে দেশে কর্মসৃজন সম্ভব।
যদি ব্যবাসয়িক দিক থেকে বিবেচনা করা যায় তাহলে দেখা যাবে একজন ব্যবসায়ী সরকারের দুয়ারে ধর্না দিয়ে, বিভিন্ন সুপারিশে যে জিনিষের আমদানি শুল্ক কমিয়ে নিয়ে আসলো, তার পণ্যের আমদানি ব্যয় এবং স্থানীয় বাজারের চাহিদা পরিমাপ করে তারা হয়তো ২৫% লাভ করতে পারে, যদি সে ব্যবসায়ী স্থানীয় বাজারে সেটা উৎপাদন করতো তাহলে হয়তো তার লাভের পরিমাণ হতো ১৫%, উন্নত মানের জিনিষ সামান্য কম মূল্যে পাওয়ার আনন্দটুকু হয়তো থাকছে এখানে, কিন্তু একই সাথে সেটা কর্মসৃজনের সম্ভবনাও কমিয়ে দিচ্ছে।
স্থানীয় বাজারের চাহিদা বিবেচনা করে স্থাপিত শিল্প সম্প্রসারণ করে যদি ৫০ জন শ্রমিকের কর্মের সুযোগ তৈরি হতো, এখন এলসিতে বেশী চাহিদা লিখে দিয়ে আমদানিকৃত দ্রব্যে হয়তো একজন মুনাফা পেলেন কিন্তু ৫০ জন শ্রমিকের কাজের সুযোগটা থাকলো না।
আমাদের পরনির্ভরশীলতাও কাটলো না। যদি ভবিষ্যতে কখনও উৎপাদক দেশ নিজের পছন্দ মতো দাম বাড়িয়ে দেয়, আমাদের বিকল্প না থাকায় আমরা বাধ্য হয়েই সে মূল্যেই জিনিষটা কিনতে বাধ্য হবো, যেমনটা হচ্ছি জ্বালানী তেলের ক্ষেত্রে। বিভিন্ন কর্পোরেট প্রতিষ্ঠানের নিলামে জ্বালানি তেলের উৎপাদন মূল্যের দ্বিগুণ দামে আমরা কিনছি এসব, এবং এই পরনির্ভরশীলতার কারণে আমাদের বৈদেশিক রিজার্ভের ৬০% মূলত ব্যয় হচ্ছে জ্বালানী তেলের মূল্য পরিশোধে।
</doc>

<doc>
প্রাণ,অপান,জীবাত্মা, নাদবিন্দু,পরমাত্মা।
সংমিলন সংঘটিত যথা,এইগুলি যেই ঘটে রয়।।
শুদ্ধ দেহ তাহাকেই কয়।।

১।শোধণ,দৃঢ়তা,লাঘব স্থৈর্য্য,
প্রত্যক্ষ নির্লিপ্ত ধৈর্য্য।
শপ্ত সাধন দেহে ধার্য্য,
করলে অনিবার্য্য বিশুদ্ধ হয়।।
শুদ্ধ দেহ তাহাকেই কয়।।


২।ধারণা,নিয়ম,প্রাণায়াম,আসন,
প্রত্যাহার,ধ্যান,সমাধী ও যম।
(যাগের)আটটি অঙ্গ কয় যোগীগন,
অষ্টাঙ্গ যোগ ইহারেই কয়।।
শুদ্ধ দেহ তাহাকেই কয়।।

৩।প্রাণ-সংরোধ,সমাধী,আসন,
প্রত্যাহার,ধারণা ও ধ্যান।
এই ছয়টি যোগের অঙ্গ নাম,
এ বিনে মুক্তি নাই হেথায়।।
শুদ্ধ দেহ তাহাকেই কয়।।

৪।সেরু পাগলাকে সামসুদ্দীন বলে,
তুমি হয়েছো মন গন্ডোগো'লে।
নহে যোগ বিয়োগ করিলে,
তাই অকালে দেহ বিয়োগ হয়।।
শুদ্ধ দেহ তাহাকেই কয়।।

সত্য সহায়।গুরুজী।
</doc>

<doc>
আরামদায়ক লোকাল বাস, বিলাসবহুল শপিং মল আর কঠিন সিকিউরিটিঃ
পরেরদিনও সকাল সকাল উঠে পরলাম। কিন্তু বের হলাম না। বাইরের রোদ দেখে আর বেরোতে ইচ্ছা করেনা। তাই রোদ একটু কমলে আমরা বের হলাম। উদ্দেশ্য এখানকার হট-ফেভারেট মলগুলোর একটা মেরিনা-মল ভিজিট। আমার শ্বাশুরী খুব সুন্দর করে বুঝায় বলে দিলো কয় নাম্বার রুটের বাসে উঠলে মেরিনামল যাওয়া যাবে। আমরাও গভীর মনযোগ দিয়ে শুনে সুন্দর করে ট্যাক্সি ক্যাবে উঠে মেরিনা মল চলে গেলাম। বিদেশে আইসা বাসে উঠুম নাকি? মিয়া বংশের পোলা বইলা কথা। বেড়াতে আইসা মিয়া বংশের পোলারা বাসে উঠে না। এই ডিসিশনটা অবশ্য ভুল ছিলো যা পরে বাসে উঠে টের পেয়েছিলাম। আমাদের দেশের গ্রীনলাইন সার্ভিসে যে ম্যান কোম্পানীর বাস চলে, সেই একই কোম্পানীর ভিন্ন মডেলের এসি বাস। কিন্তু সাসপেনশন অনেক নিচু। ফলে বাস যখন পার্কিং এ থামে তখন ফুটপাতের পেভমেন্ট আর বাসের মেঝে প্রায় একই লেভেলে থাকে। শহরের ভিতর যেখানেই নামেন না কেন এক দিরহাম দিতে হয়। আগে নাকি এই এক দিরহামও নিতো না। ফ্রী সার্ভিস ছিলো। বাইরে মেয়েরা স্কার্ট, মিনিস্কার্ট পরে ঘুরে বেড়ালে কি হবে, বাসের ভিতরে আবার এরা খুব কনজার্ভেটিভ। সামনের দিকে মহিলারা বসে, আর পিছনের দিকে বসে পুরুষরা। নো এক সাথে বসাবসি। এই কন্ট্রাডিক্টরী নিয়মের কারণে আমার বৌরে নিয়ে বেশি পয়সা দিয়ে ট্যাক্সিতে ঘোরা লাগছে। নাহলে সুন্দর বাসে উঠে, পাশাপাশি বসে , চানা চাবাইতে চাবাইতে ঘুরে বেড়ানো যেতো।
মেরিনা মলে পৌছানোর পরে আমি কিছুটা হতাশ হলাম। আমি ভাবছিলাম হয়তো বসুন্ধরা সিটির চাইতেও বড় কোন বিল্ডিং হবে। কিন্তু তা নয়। তিনতলা এ মলটির ছাদ হচ্ছে তাবুর মত। কি দিয়ে বানানো হয়েছে বুঝতে পারি নাই। যে জায়গায় মলটি বানানো হয়েছে সে জায়গায় আগে সমুদ্র ছিলো। মাটি ভরাট করে জায়গা বানিয়ে মলটি বানানো হয়েছে। ভিতরে ঢুকে অবশ্য সব হতাশা কেটে গেলো। কারণ ভিতরে যে বিশাল জায়গা তাতে এর তিনতলাই বসুন্ধরা সিটির আট তলার সমান প্রায়। মেঝেগুলো এত চকচকে যে ইচ্ছা করলে নিজের মুখ দেখা যাবে এতে। দামী দামী সব ইন্টারন্যাশনাল ব্র্যান্ডের দোকানই আছে এইখানে। খুপড়ি টাইপ দোকান নাই কোন। সব বেশ বড় বড় দোকান। সবচেয়ে ভালো দিক হচ্ছে জায়গায় জায়গায় সুন্দর বসার জন্য বেঞ্চের মত জায়গা। ফলে বসুন্ধরা সিটিতে শপিং এর সময় পা ব্যথা করলে বসার জন্য যেমন জান আকুপাকু করে কিন্তু বসার জায়গা খুজে পাওয়া যায় না, এখানে সেই অসুবিধাটা নাই। তিন তলায় আছে একটা সিনেপ্লেক্স যেটাতে মোট আটটি থিয়েটার। একসাথে আটটা মুভি চলে। দেইকখা লন, বাইচ্ছা লন টাইপ অবস্থা আরকি। এছাড়া তিনতলায় একটা ফানজোন আছে, যেখানে কাচ্চাবাচ্চাদের জন্য বিভিন্ন ধরনের গেমস খেলার ব্যবস্থা আছে। এটার সাইজও বেশ বড়। আমরা গায়ে-গতরে বড় হইলে কি হবে, কিন্তু এখনো দিলতো বাচ্চা হে জি। এর জন্য আমরা ফানজোনে প্রবেশ করলাম।ফানজোনে ঢুকে দেখি পোলাপান কম, বাপ-মাই বেশি। বুঝলাম, সবার আমাদের মতই হাল। হরেক রকমের গেমস খেলার জন্য প্রথমে কাউন্টার থেকে কার্ড কিনতে হয় যেটার সবর্নিম্ন মূল্য ত্রিশ দিরহাম। তারপর গেমসের সামনে নির্দিষ্ট অংশে কার্ডটা সুইপ করলেই গেমস চালু হয়। আবার আপনি যদি পয়েন্ট যেতেন, সেটার সমপরিমাণ টিকেট বের হয়। এই টিকেটগুলো কালেক্ট করে অটোমেটিক টিকেট কাউন্টার থেকে কাউন্ট করিয়ে আপনার কার্ডটা আবার সুইপ করলে কার্ডের মধ্যে টিকেটের সংখ্যাটা রাইট হয়ে যায়। তারপর নিয়ে সেটা গিফট কর্ণারে গেলে ওরা কার্ড রিড করে আপনার টিকেটের সংখ্যা দেখে সেই অনুযায়ী আপনাকে গিফট বেছে নিতে বলে।
আমরা বেশ খানিক্ষণ বিভিন্ন গেমস-টেমস খেলে অনেক টিকেট জিতলাম। আমার বৌয়ের হাতে এক গাদা টিকেটের লেজ। ও কাউন্টারে গেলো টিকেট কাউন্ট করাতে। আমি বিভিন্ন দিকে পোলাপানের মজা দেখছি। এক জায়গায় দেখি দুইটা পিচ্চি একটা গেমস খেলছে। যমজ। এই দুইটারে দেখে আমার নিজের ছোট ভাতিজা আর ভাতিজির কথা মনে পড়ে গেলো। আমি মনোযোগ দিয়ে ওদের খেলা দেখছিলাম। এমন সময় দেখি আমার কাধে কার জানি হাত। পিছনে ফিরে দেখি আরবী ষন্ডা দাঁড়িয়ে আছে। ঘাড়ের কাছে সিকিউরিটি ব্যাজ।
- হোয়াত আর ইউ দুইং ক্ষীয়ার স্যার?
- আই ওয়াস জাস্ট ওয়াচিং দ্যা কিডস প্লেইং গেমস।
এই সময় খেয়াল করলাম যে, আমি খালি বাইচ্চাদের দেখছি। কিন্তুক পিছনে বাইচ্চাদের আধুনিক মা-বইনদের দেখি নাই। চেহারা দেইখা মনে হইলো লেবানিজ। পরছেও সেরাম ড্রেস। বুঝলাম পরছি ভ্যাজালে। শালা আমারে ইভটিজার ভাবছে। আমি তখন যতদুর দৃষ্টি যায় আমার বৌরে খুজতেছি। ঐ হচ্ছে আমার এই বিপদ থেকে উদ্ধার পাওয়ার লাইসেন্স।
- ইউ আর অ্যালোন ক্ষীয়ার?
- নো নো ম্যান। আম উইথ মাই ওয়াইফ। শি জাস্ট ওয়েন্ট টু দ্যা টিকেট কাউন্টার।
শালা আরবী ষন্ডা দেখি আমার উত্তর পেয়ে খুশি হয়ে গেছে। আমার পিঠে হাত রেখে বললো,
- ওয়াল্লাহে! হোয়াই আর ইউ স্ত্যান্দিং ক্ষীয়ার লিভিং ইউর ওয়াইফ অ্যালোন? গো গো। এনজয় উইত ইউর ওয়াইফ।
আমি তাড়াতাড়ি ঐখান থেকে আমার স্ত্রীর কাছে চলে আসলাম।
- কি ব্যাপার? ঐ ব্যাটা তোমার গায়ে হাত দিচ্ছিলো কেন? দোস্তানা নাকি?
- কি বলো এইগুলান উল্টাপাল্টা?
- উল্টাপাল্টা না। আরবীগুলার আবার একটু দোস্তানা টাইপ স্বভাব আছে।
- হেল!! সেইজন্য না। ঐ ব্যাটা সিকিউরিটির। আমারে ইভটিজার ভাবছিলো।
- ইভটিজার না, স্টকার।
- স্টকার আবার কি জিনিস?
- ঐ মেয়েদের ফলো করে। তাকায় থাকে। না না ধরনের যন্ত্রণা দেয়।
- আমি কোন দিক থেইকা স্টকার লাগি? জীবনে দ্বিতীয় বারের মতন এই ধরনের অপমানিত হইলাম।
- মানে? প্রথমবার কখন হইছিলা?
- ইরিনা আপুর সাথে হোমইকোনমিক্সে গেছিলাম ফরম তুলতে তখন। মাত্র ক্লাস টেনে পড়তাম। তখন আমার লুক আরো বেশি মফিজ ছিলো। অথচ ব্যাটারা আমারে ভিতরে ঢুকতে দেয় নাই। গেটের বাইরে দাঁড়ায় ছিলাম বলদের মত। আমার মতন মাসুম মানুষ দুনিয়ায় আমি ছাড়া আর কেউ আছে বলো? খুব খারাপ লাগতেছে।
- কার মনে কি আছে তাতো আর ওরা চেহারা দেখে বুঝতে পারে না। ওর ডাউট হইছে, তাই চেক করলো। এইটাই ওর ডিউটি। আর এজন্যই এই দেশে মেয়েদের সিকিউরিটি অন্য যে কোন দেশের চাইতে অনেক বেশি।
একদম সঠিক কথা। সিকিউরিটি ভালো দেখেই, দাওয়াত খেয়ে রাত আড়াইটার সময় বৌকে নিয়ে হেটে হেটে বাসায় ফিরছি। রাস্তায় এরকম আরো লোকও দেখেছি ঐ সময় বাসায় ফিরতেছে। কারো মাঝে কোন টেনশন নাই। মনে মনে একটু আফসোস হলো। ইসস, আমাদের দেশটা যে কবে এমন হবে? খুব সাবধানে একটা দীর্ঘশ্বাস গোপণ করলাম।
(চলবে) দিল্লীকা লাড্ডু শুনেছি এমুনই আজিব জিনিস,
না খাইলে আফসুস আর খাইলে জীবন ফিনিশ!
দেখতে লাগে ‘বড়ই সৌন্দর্য’ মুখে আসে লুল,
পেটে গেলে বুঝবা চান্দু খাইয়া করছ ভুল।
লাড্ডু খাইয়া অনেক রাজা হারাইছে তার রাজ্য,
কেউ হারাইছে বন্ধু-বান্ধব কেউবা হইছে ত্যাজ্য।
লাড্ডু অনেকের হয়না হজম আটকে থাকে গলাতে,
এটা খেয়ে অনেকেই চায় জীবন থেকে পালাতে।
খাওয়ার আগে মনে হইত ‘ইহা কতনা স্বাদের’,
খাওয়ার পরে শিউর অনেকের ঘুম হারাম রাতের।
দুই তিনটা লাড্ডু খেয়ে যারা করেছেন হজম,
তাঁদের মতন মহাপুরুষ(!) পৃথিবীতে আছেন ক’জন?
তাদের মানি মহাপুরুষ(!) তাঁরাই শ্রেষ্ঠ বীর!
কেবল তাঁদের মুখেই মানায়- চীর উন্নত মম শীর। আমার বান্দরবেলা.............৪
একবার খালার সাথে তার বান্ধবীর বাসায় বেড়াইতে গিয়া দেখলাম একটা মুরগী ডিমের উপর বইসা আছে,খালারে ডিমের উপর বসার কারন জানতে চাইলে বললো মুরগী ডিমে তাঁ দিতেছে বাচ্চা ফুটানের জন্য।বাসায় আসার পর আমারও ওমন কইরা ডিমে তা দিতে ইচ্ছা হইলো,রান্না ঘরে খুইজা কয়েকটা ডিম নিয়া উঠানের উপর রাইখা আমিও তাঁ দিতে বইসা গেলাম।বসার সাথে সাথে দেখি ডিম ভাইঙ্গা আমার প্যান্টের সাথে লেপটায় গেছে।আমার কান্ড দেইখা ছোট খালা চিৎকার দিয়া মা রে ডাক দিয়া কয় দেখেন আপনের পোলা কান্ড দিনদুপুরে তার বাচ্চা ফুটানের খায়েশ হইছ.খালারে কইলাম,বাচ্চা কি রাত দুপুরে ফুটামু নাকি?।এরই মধ্যে মা খুইজাপাইতা কই থেইকা জানি একটা লাঠি নিয়া আমারে দৌড়ানি দিলো।ঐ দিন দৌড়ানির সময় বারবার দূর্গাদেবীর কথা মনে পড়তেছিলো।দেবী যেমনে অসুররে মারার জন্য খড়গ হাতে দৌড়ানি দিছিলো আমারেও মা তেমনি কইরা দৌড়ানি দিয়া ঘরের ভিতর তাড়ায় নিয়া আসলো।মার হাতে দৌড়ানি খাবার পরও ডিমে তা দেওয়ার ইচ্ছা রয়া গেলো।এইবার ভাবলাম শক্ত কিছুতে তাঁ দিতে হবে যাতে না ভাঙ্গে।অনেক খুজাখুজির পর বড় খালুর চকচকা টাক টা পছন্দ হইলো।কিন্তু বড় খালু তো সেচ্ছায় তার মাথারে তাঁ দিতে দিবেনা।অনেক মাথা খাটায়া বাইর করলাম খালু ঘুমাইলে তাঁ দিতে হইবো।বড় খালুরে যদি তা দিয়া ফ্রি তে একটা বাচ্চা ফুটায়া দিতে পারি তাইলে আর আমার উপর রাগ করবে না।কয়েকদিন পর খালু দুপুরে নাক ডাইকা ঘুমাইতেছে এইফাঁকে আমি খালুর মাথার উপর তাঁ দিতে বইসা গেলাম,বসতে না বসতে পিছনদিক দিয়া বিষাক্তবায়ু ছাইড়া দিছিলাম,গন্ধ পাইয়া খালু ধড়মড় কইরা উইঠা কইলো,"তুমি আমার মাথার উপর কি কর?।আমি কইলাম, "আপনের মাথারে তা দিয়া বাচ্চা ফুটাইতেছি"।এ কথা শুইনা খালু আমারে চ্যাং দোলা কইরা মার কাছে দিয়া আসলো।তারে অনেক কইরা বুঝাইতে চাইলাম একটা বাচ্চা ফুটাইতে পারলে তারই লাভ,সে আরেকটা বাচ্চা ফ্রিতে পাবে।কিন্তু আমার গোয়াঁড় খালু কিছুতেই বুঝলো না যে আমি তার কতবড় উপকার করতে চাইছিলাম।ঐদিন নানা মার খাওয়ার হাত থেইকা বাঁচায় দিছিলো।কয়েকদিন পরও ডিমে তাঁ দেওয়ার কথাটা মাথা থেইকা সরাইতে পারলাম না।একদিন মারে জিজ্ঞেস করলাম,আম্মু আমি কেমনে হইছি?" মা কইলো, "তুমি পেটের ভিতর থেইকা আসছো"।আমি কইলাম তাইলে পেট রে কে তাঁ দিছিলো?তুমি বাবার পেটে বইসা তাঁ দিছো নাকি বাবা তোমার পেটে বইসা তাঁ দিছে"।একথা শুইনা মা গালে একটা থাবড়া বসাইয়া বললো,'বেশী পাকনা হইছো"।
সেদিন মায়েরকাছে থাবড়া খাওয়ার কারন ক্লাশ ৯ এ উইঠা বুঝছি।
ছুডুবেলায় জ্বর হইলে মা মাথায় পানি ঢালতো।একদিন টেলিভিসন দেখতেছি হঠাৎ টিভির উপরে হাত দিয়া দেখি গরম হয়া গেছে।টিভির জ্বর হইছে মনে কইরা সাথে সাথে মগে কইরা পানি আইনা টিভির উপরের ফুটাগুলি দিয়া ঢাইলা দিলাম।একটু পর দেখি ফটাশ কইরা শব্দ কইরা টিভি বন্ধ হয়া গেছে।আমি মারে ডাইকা আইনা বললাম আম্মা টিভি মইরা গেছে।আম্মা টিভির অবস্থা দেইখা কইলো," টিভির উপর পানি ঢালছো কেন?"আমি কইলাম টিভির জ্বর হইছিলো তাই মাথায় পানি দিছি,কিন্তু জ্বর মনে হয় বেশী ছিলো তাই টিভি মইরা গেছে। বড় খালুর মাথায় চুল আঁকার কারনে মাইর খাওয়ার ফলে কয়েকদিন ছবি আঁকা বন্ধ ছিলো।কিন্তু বড় বড় শিল্পীদের কেউ দমায় রাখতে পারেনা।আমি ছবি আকাঁর জন্য জায়গা খুজতে লাগলাম।একদিন দেখি বড়মামা তার ঘরে উবু হইয়া শুইয়া আছে।আর তার লুঙ্গী পা ঢাকা বাদ দিয়া মাথা ঢাকার তালে আছে।মামার ফর্সা পাছা দেইখা ভাবলাম শিল্প চর্চার জন্য এর চেয়ে সুন্দর ক্যানভাস হইতে পারে না।ব্রাশ আর রং নিয়া আইসা মামার দুই পাছায় সুন্দর কইরা দুইটা চোখ আইঁকা দিলাম আর কোমড়ে একগাছি চুল।পাছার মাঝখানে চেড়া ছিলো দেইখা নাক,ঠোট আঁকতে পারি নাই।
বাবারে শেভ করতে দেইখা আমারও খুব শেভ করতে ইচ্ছা করতো।একদিন বাবার রেজর নিয়া মাথার দুই পাশে দুইটা টান মারলাম একটু পর দেখি ধানক্ষেতের আঁইলের মতো আমার মাথার দুইপাশে দুইটা আঁইল তৈরী হইছে।শেভ কইরা বাইর হওয়ার পর আমার নতুন স্টাইল দেইখা সবাই পারলে ভিড়মী খায়।পরে সেলুনে গিয়া পুরা মাথা ন্যাড়া করতে হইছিলো।ঐদিন রাতে একটা বিয়ার দাওয়াত ছিলো ন্যাড়া মাথার কারনে যাইতে না চাইলে সবাই আমারে রাইখাই বিয়া খাইতে চইলা গেছিলো........................
সংগ্রহ.....করেছি
</doc>

<doc>
স্বপ্ন গুলো মুঠোয় ভরে নদীর কাছে যেও ।
নদীর বুকে চাঁদের আলোয় দৃষ্টি রেখ ধরে,
বুড়ি নদীর অথৈ জলে আকাশ নুয়ে পড়ে, ।

ইচ্ছে হলে ভোরের আলোয় ফুলের মালা গেঁথো,
শিশির ভেজা সবুজ ঘাসে সোনার আঁচল পেত ।
ফুলের ভেতর ঘুমিয়ে থাকা ছোট্ট ভ্রমরটাকে ,
ইচ্ছে হলে যত্ন করে রেখো পাতার ফাঁকে ।

ইচ্ছে হলে ছেঁড়া পালে লাগিয়ে সুখের হাওয়া,
মন গাঙেতে যখন তখন একলা উজান বাওয়া ।
ইচ্ছে হলে খসে পড়া তারার পানে চেয়ে ,
গোপন কোন নীরব ব্যথা আপনি যেও গেয়ে ।

ইচ্ছে হলে 'ইচ্ছে গুলো' উড়িয়ে দিও হাওয়ায় ,
ইচ্ছে পূরণ মিশিয়ে দিয়ে অন্য কারো পাওয়ায়। ।। আহা কি আনন্দ আকাশে বাতাসে। আনন্দে চোদ্দখানা হইয়া যাইতেছি। মনটা প্রবোধ মানিতেছে না। পুত প্রবিত্র শহিদ জিয়ার যোগ্য উত্তরসুরি মহাচোর তারিক্কা নাকি এইদেশের কর্নধার হইবেন। জনগন নাকি এই অপেক্ষায় দিন গুনিতেছেন। এইভাবে চোর গুন্ডা বদমাইশ গুলিকে সনদপ্ত্র প্রদান করিয়া রাষ্ট্রের কর্নধার বানাইবার স্বপ্ন যাহারা দেখেন তাহারা কেহই যে সুস্থ্য মস্তিষ্কের মানুষ নয় তা বালাই বাহুল্য।

আম্বাদের খাম্বার মতন মোটা মোটা বুদ্ধির ঢেকি সব টেকনোক্রাট নেতা উপদেষ্টাদের মষ্তিস্ক হইতে যেই সব উদভট উদভট ফন্দি ফিকির বাহির হইতেছে, তাহাতেই হয়তো শয়তানের পুজারী দানানুদাস মওদুদ এইসব খিস্তি খেউর করিবার প্রয়াস পাইতেছেন। বাংলাদেশের সমস্ত কিছুতেই অভিনবত্ব থাকে। এই পৃথিবীর মধ্যে থাকিয়াও বাংলাদেশটি কেমন যেন বেখাপ্পা। হুজুগ আর ছাগলামিতে তাহাদের জুড়ি মেলা সত্যিই ভার। স্বাভাবিক ও আলোকিত মানুষের বড়ই অভাব এই দেশটিতে। স্বাভাবিক আচরন আশা করাটাও যেন অন্যায়। ন্যায় অন্যায়বোধ বিলুপ্ত হইতে হইতে আমরা সবাই যেন বেশ আয়েশের সাথে প্রস্তর যুগের দিকে ধাপত হইতেছি। ইহাতে আমাদের মনে কোন খেদ নাই। আমরা বরঞ্চ পুলকিত হইয়া নেত্রীপ্রেমে গদগদ হইয়া নেত্রীদ্বয়ের ছাগলামিতে কে কতটা জোরে কোরাস গাহিতে পারেন তাহারই প্রতিযোগিতা করিতেছি। ইহা দুইটি দলের ক্ষেত্রেই সমান ভাবে প্রযোজ্য। বাঙ্গালী কেন যেন শিখিতে চায় না। বুঝিতে চায় না। অতীতের খুদ্র খুদ্র ভুলগুলি বেমালুম ভুলিয়া গিয়া পুর্নউদ্যামে নতুনভুলের সুচনা করিতে তাহাদের একটুও কষ্ট হয় না। কারন তাহারা জানে জনগন আলুরদম, আমরা যাহাই গিলাইব তাহারা তাহাই গলধিকরন করিতে বাধ্য। হুকুম তামিল করিতে করিতে আমাদের পৃষ্ঠদেশ যে বাকাইয়া গিয়াছে ইহাকে সোজা করিব কিভাবে। পৃষ্ঠদেশ সোজা করিবার মত শক্তি বা সাহস কোনটাই আর আমাদের অবশিষ্ট নাই। হাছিনা ও খালেদার র্দুবিপাকে পড়িয়া খাবি খাওয়াটাই আমাদের ভবিতব্য হইয়া উঠিয়াছে। কখন আবার শুনিব জয়মন্ত্র জপিত জপিতে নতুন প্রজন্ম দিকবিদিক জ্ঞান হাড়াইয়া জয়ধ্বনি দিতে দিতে নরক গুলজার করিতেছে। একজন আবুলের জন্য পদ্মাসেতু, সেতু করপোরেশনের বাপদাদার সম্পত্তিতে পরিনত হইতেছে। প্রধানমন্ত্রী বাসি বাজাইয়া কি মাল আমদানি করিলেন তাহা একমাত্র আল্লাই জানেন। কেমন যেন সমস্ত কিছু সেচ্ছা আঠায় আটকাইয়া যাইতেছে। যাহা দেখিবার কেহ নাই। 
দিনটি ছিলো বৃহ:বার। প্রত্যুষে উঠেই মনে যেন আনন্দের বন্যা বয়ে চলছে। রক্তিম আভায় আলোকিত মন। আলোকিত সারা জাহান। তারই ফাঁকে সূয্যি মামার হাসি। আমার মনের অগোচরেও এক পসলা হাসির ঝিলিক বয়ে গেলো। মনে মনে শরমিন্দা হলাম প্রভুর আয়াতের প্রতি ল্য করে। আল্লাহ তায়ালা বলেন, “তোমরা কম হাসো, বেশি কাঁদো।” (সূরা আনফাল) অশান্ত মনকে শান্ত করলাম। উস্তাদ মহোদয় তৈরী হতে বললেন। আমিও তৈরী হয়ে মেঘনার উদ্দেশ্যে রওয়ানা হলাম। অটোরিক্সা, নৌকা, বাস ইত্যাদিতে চড়ে ‘লাহাড় হাট’ এসে পৌঁছলাম। সামনে বিশাল নদী; নৌকা যেতে ভয় পায়। ট্রলারে পার হবার সিদ্ধান্ত নিলাম, চড়েও বসলাম। অথৈ পানির মাঝে ছুটে চলেছে আমাদের ছোট্ট তরী। মাঝে মাঝে নদী-বরে স্থলচর আমাদের সুখের তরীকে আটকে দিচ্ছে; সহ্য হচ্ছে না। তবে আনন্দও কম হচ্ছে না। অথৈ নদীর মাঝে হাঁটু সমান জল। বিশ্বাসই হচ্ছে না। জলরাশি; তার ফাঁকেই জেগে ওঠা ডুমচর, পাওয়ারচর, মনপুরা ইত্যাদি খুব চমৎকার লাগছে। হাজারও ব্যাকুলতার পর গিয়ে পৌঁছলাম ‘ভেদুরিয়া’। তারপর বাস যোগে ভোলা বোরহান উদ্দিন। সেখানে রাত্রি যাপন করলাম। পরদিন শুক্রবার আমরা যাব মেঘনার তীরে। আগ থেকেই সিএনজি কন্ট্রাক করা ছিলো। আমরা সূর্যাস্ত দেখবো। ঠিক ভোর রাত্র, যখন ৪.৩০মি: বাজে তখন আমরা গাড়িতে চেপে বসলাম। তখন প্রকৃতির রূপ হলো নিস্তব্ধ নিথর, জনমানবহীন, দুর্গম গিরি। নেই কোন কোলাহল, মাঝে মাঝে কুকুরের ঘেউ ঘেউ শব্দ, চামচিকার ছুটোছুটি। ঘুম ঘুম শব্দ; তারই মাঝে ছুটে চলছে তো চলছেই, যেন চলার শেষ নেই আমাদের আরোহন সিএনজি। ছুটতে ছুটতে এসে পৌঁছলাম মেঘনার সন্নিকটে। একটি সিডর কবলিত মসজিদে। ফজর নামাজ আদায় করলাম। এখনো প্রকৃতি সাজেনি আপন সাজে। মেঘনার তীরে বসে অপোর প্রহর গুনছি, কখন হবে সূর্যাস্ত? হঠাৎ পূর্ব আকাশের বুক প্রথম লাল হয়ে উঠলো । মনে হলো কেউ কৌতুক করে ওর বুকে এক গামলা রং ঢেলে দিয়েছে। সেই লালের উপর সোনালী আভা, যেন নববধুর লাল চেলীর উপর সোনালী জরী চিক চিক করছে। আকাশের বুক যেন মস্তবড় আয়না। মুহূর্তে মুহূর্তে নদীর বুকে এর রংয়ের প্রতিফলন ঘটছে। লাল রং সরে গিয়ে এখন আকাশের বুকে সূর্যের সোনালী উদ্ভাস। নদীর বুকে মাথায় সেই সোনালী রোদের হাসির নর্তন। এভাবেই দেখা হলো সীমাহীন আকাক্সার রক্তঝরা সূর্যাস্ত। এবার মেঘনার লবনাক্ত জল। খলখল করে ছুটে চলছে কোন অজানার উদ্দেশ্যে। এর যেন কূল নেই। কিনারা নেই। অগাধ পানির উপর কতগুলো ছোট তরী ঢেউ- এর তালে তালে বড় বেশি উঠা নামা করছে। ঠিক যেন মোচার খোলের মতো। এক সময় তীরে নোঙ্গর গাড়লো। আমি তরীতে উঠে নিজ হস্তে পান করলাম স্বচ্ছ লবনাক্ত জল। যেন অমৃত! ঠিক দুপুর ২:৪৫মি:। নামাজ আদায় করে গন্তব্যে ফিরার পালা। বিদায় নিতে হলো মেঘনা থেকে। প্রভু যদি সদয় হন, তবে হয়তো আবারো দেখা হবে কোন অচেনা মুখ। এই প্রত্যাশায় বিদায়!

</doc>
<doc>
কারো চোখে ঘুম নেই। সুশান্ত এককেবার এককেটা চিন্তাকরছে আর প্রয়িন্তীকে মোবাইল করছে। প্রয়িন্তীর কোনটাই পছন্দ হচ্ছে না। আবার প্রয়িন্তী কোন একটা চিন্তাবরে করলে সটো সুশান্তরচিন্তারসঙ্গে মলিছে না। এমনিভাবে চিন্তাকরতে করতে সুশান্ত মনে মনে খুঁজছে এ্যাফডিভেটি করে বিয়ে করেছে এমন কাউকে পাওয়া যায় কি না? মনে মনে খুঁজতে খুঁজতে তার মনে হলো তার রুম মটে মিজানের এক মামাতো ভাই কিছুদিন আগে কোর্টে এ্যাফডিভেটি করে বিয়ে করে এখন সংসার করছে। এখনো মজিানরে কাছে মাঝে মাঝে আসে একবার মিজানকে জিজ্ঞেস করলে কেমন হয়। মিজান সুশান্তর সঙ্গে পড়ে, অন্য সাবজেক্টে।
সুশান্ত একবার মিজানের দিকে তাকাল। সে গভীর ঘুমে আচ্ছন্ন, আগেও এরকম কিছু হলে তাকে ডাকলে সে কিছু মনে করে না, খুব সহজে বিরক্ত হয় না। সুশান্ত একবার মোবাইলের ঘড়ির দিকে তাকাল, রাত একটা বাজে।
সুশান্ত আস্তে আস্তে ডাক দিল, মিজান, মিজান।
মিজান চোখ মেলে তাকাল, কে?
মিজান আমি সুশান্ত।
মিজান হাত দিয়ে দু’চোখ নেড়ে বলল, কী ব্যাপার সুশান্ত?
মিজান আসলে তোকে এত রাতে বিরক্ত করার জন্য দুঃখিত, সুশান্ত বিনয়ের সঙ্গে বলল।
কোন ফরমালিটিজ দরকার নেই, কী হয়েছে বল? বলে মিজান বিছানায় উঠে বসল।
মিজান তোর মামাতো ভাই তো এ্যাফিডেভিট করে বিয়ে করল, তাই না?
হ্যাঁ।
এখন কেমন আছে?
ভালো, দিব্বি সংসার করছে।
কোন আইন আদালত, পুলিশি ঝামেলা হয়েছিল নাকি?
না তো কোন কিছু হয়নি, কেন কি ব্যাপার খুলে বলতো।
মিজান তুই তো জানিস আমি প্রিয়ন্তীকে ভালোবাসি।
হ্যাঁ, শুনেছি।
আমি প্রিয়ন্তীকে বিয়ে করব।
তোরা না কোনদিন মন্দিরে গিয়ে বিয়ে করে এলি?
হ্যাঁ, আমরা দু’জনে ঠাকুর সাক্ষী রেখে বিয়ে করেছি কিন্তু সেই বিয়ের তো কোন স্বীকৃতিনেই।
স্বীকৃতিনেই মানে?
মানে সেটা তো বিয়ে না আবেগের বশে দু’জনে একটা সান্ত্বনা দাঁড় করিয়েছি, কার্তিক মাসে। আমাদের ধর্মে কার্তিক মাসে বিয়ে হয় না। সেকথা ঠাকুর মন্ত্র পাঠের সময় বলে দিয়েছে।
তাতে কী?
আমাদের সমাজে বিয়ের চিহ্ন সিঁদুর আর সাক্ষী সমাজ, আমরা যদি সাক্ষী রেখে অন্য কোন মাসে, যেসব মাসে বিয়ে হয় সেসব মাসের মধ্যে কোন একদিন সমাজ সাক্ষী রেখে বিয়ে করতাম আর প্রিয়ন্তী যদি সেদিন থেকে সিঁদুর পরতো তবে সবাই সে বিয়েকে স্বীকৃতিদিত কিন্তু তাকে তো কেউ সিঁদুর পরতে দেখেনি। গ্রহণযোগ্য কোন সাক্ষীও নেই। তাই সে বিয়ের না আছে রাষ্ট্রীয় স্বীকৃতি , না আছে সামাজিক স্বীকৃতি।
এখন কি তোরা এ্যাফিডেভিট করে বিয়ে করতে চাস?
হ্যাঁ, সেজন্যই তো তোকে বলছি।
মিজান যেন ব্যাপারটা সহজে হেসে উড়িয়ে দিল, সেজন্য রাত জেগে নিজের ঘুম নষ্ট করছিস আর বার বার করে মোবাইল করে বেচারীরও ঘুম নষ্ট করছিস? ঘুমা।
সুশান্ত অসহায়ের মতো বলল, তাহলে এখন কী হবে?
সব হবে, কাল সকালে দু’জনকে নিয়ে কোর্টে যাবো, সেখানে যে উকিল আমার মামাতো ভাইয়ের এ্যাফিডেভিট করেছিল তার কাছে গেলেই সব সমস্যার সমাধান হবে। তাহলে এটা একই বউয়ের সঙ্গে তোর দ্বিতীয়বার বিয়ে?
সুশান্ত হাসলো।
সুশান্ত অনেকটা নিশ্চিৎ হলো। সে প্রিয়ন্তীকে মোবাইল করে বিষয়টি বলল। প্রিয়ন্তী শুনে কিছুটা আশ্বস্থ হলেও তার মনের মধ্যে একটা দুশ্চিন্তা রয়েই গেল।
সে সুশান্তকে মোবাইলে বলল, সুশান্ত একটা কথা চিন্তা করেছিস?
কী কথা?
ওরা মুসলমান আর আমরা হিন্দু।
সুশান্ত দ্বিধাদ্বন্দ্বে পড়ল, হ্যাঁ তুই তো ঠিকই বলেছিস।
সুশান্ত আবার মিজানকে বলল, মিজান একটা সমস্যা হয়ে গেল যে?
কী সমস্যা?
আমরা তো হিন্দু, এ্যাফিডেভিট করে আমাদের বিয়ে হয় কিনা এটা তো আমার জানা নেই।
মিজান কিছুটা ধমকের সুরে বলল, দেখ সুশান্ত তোকে আমি বলেছি তুই ঘুমা, তুই ঘুমাবি। ঐসব তফাৎ আছে মন্দির, মসজিদ, গীর্জায়। রাষ্ট্রের কাছে সবাই মানুষ। তুই আর একটা কথাও বলবি না এখন লাইট অফ করে ঘুমা।
সুশান্ত আর কিছু বলল না।

পরদিন সকালবেলা সুশান্ত তার একজন বন্ধুকে বলল। সে আর মিজান একটা রিক্সায় এবং প্রিয়ন্তী আর সুশান্ত আরেকটা রিক্সায় চেপে কোর্টের উদ্দেশ্যে রওয়ানা দিল। সুশান্তর চোখে-মুখে একটা আতংকের ছাপ পড়েছে, সামনে অনিশ্চিৎ ভবিষ্যত। সে মাথা নিচু করে আপন মনে অনেক কথা ভাবছিল।
প্রিয়ন্তী সেটা খেয়াল করেছে সে অনেকক্ষণ সুশান্তর চিন্তামগ্ন মুখের দিকে তাকিয়ে রইল। তারপর সুশান্তকে মৃদু ধাক্কা দিয়ে বলল, এই সুশান্ত কী ভাবছিস?
না কিছু না।
কিছু তো অবশ্যই ভাবছিলি? সন্দেহ হচ্ছে আমি তোকে কোন বিপদে ফেলি কি না? তাই না?
না।
ভয় হচ্ছে?
সুশান্ত সায় দিল।
কোন ভয় নেই আমি তোর সঙ্গে আছি না, কিচ্ছু হবে না।
রিক্সা কোর্ট এলাকায় পৌঁছালো। মিজান কিছুক্ষণ খোঁজাখুঁজির পর এসে বলল, উকিল সাহেবের একটা মামলার শুনানী চলছে, সেটা শেষ হতে সময় লাগবে। তারপর এ্যাফিডেভিট হবে। তোরা দু’জনে বস।
সুশান্ত আর প্রিয়ন্তী একটা হোটেলে বসল। দুজনে মুখোমুখি বসেছে, ফিস্ফিস করে অনেকক্ষণ কথা। প্রিয়ন্তীর চোখে মুখে কোন অস্বাভাবিকতানেই কিন্তু সুশান্তর মুখ থেকে কালো মেঘটা সরেই যাচ্ছে না। কথার মাঝে মাঝে সুশান্ত আনমনা হয়ে যাচ্ছে তখন প্রিয়ন্তী আবার বলছে এই সুশান্ত কী হচ্ছে? কী চিন্তা করছিস?
সুশান্ত চমকে উঠছে, না কিছু না।
প্রিয়ন্তী এবার ধমকের সুরে বলল, বেশি ভয় পেলে, আমাকে বোঝা মনে করলে থাক। আমার জন্য তোকে কোন বিপদে পড়তে হবে না, আমি চলে যাচ্ছি।
সুশান্ত অনুরোধের সুরে বলল, প্রিয়ন্তী রাগ করিস না, প্লিজ বস।
বসবো তো কিন্তু তুই এমন নার্ভাস হচ্ছিস কেন?
প্রিয়ন্তী একবার এদিক-সেদিক তাকিয়ে ফিস্ফিস করে বলল, আজ আমাদের আনন্দের দিন, আনন্দের দিনে কেউ এমন মুখ গোমরা করে থাকে?
সুশান্ত চুপ করে রইল।
প্রিয়ন্তী আবার বলল, তুই এমন করে থাকলে খুব খারাপ লাগে, আজ আমাদের বিয়ে, একবার অন্ততঃ শুভদৃষ্টি বিনিময় হওয়া উচিত। তুই একবার আমার চোখের দিকে তাকা।
সুশান্ত প্রিয়ন্তীর চোখে চোখ রেখে মৃদু হেসে উঠল।
মিজান এলো, এই সুশান্ত আয় উকিল সাহেব এসেছেন। দু’জনে আয়।
দুজনে মিজানের সঙ্গে গেল। বিরাট এক কক্ষে অনেক উকিল বসে আছে, ভীড়ে গিজগিজ করছে। মিজান দুজনকে একজন উকিলের কাছে নিয়ে গেল। উকিল সাহেবের টেবিলের সামনে দু’টা চেয়ার আছে।
মিজান বলল, তোরা বস।
সুশান্ত আর প্রিয়ন্তী চেয়ারে বসল।
উকিল সাহেব সুশান্তকে জিজ্ঞেস করলেন, তোমার নাম কী?
সুশান্ত দত্ত।
আর তোমার? বলে তিনি প্রিয়ন্তীর দিকে তাকালেন।
প্রিয়ন্তী চক্রবর্তী।
এই তো সমস্যা, তোমাদের বিয়েতে আবার বর্ণ মানতে হয়। পরে কোন ঝামেলাই হয় নাকি?
মিজান বলল, আংকেল আমি বলছি কোন ঝামেলা হবে না।
এস.এস.সি পাসের সার্টিফিকেট এনেছ?
সুশান্ত বলল, হ্যাঁ।
দেখি।
সুশান্ত তার এবং প্রিয়ন্তীর সার্টিফিকেট দু’টা এক সঙ্গে করে উকিল সাহেবের হাতে দিল।
উকিল সাহেব সার্টিফিকেট দেখে বলল, বয়সে কোন সমস্যা নেই? তারপর প্রিয়ন্তীর দিকে তাকিয়ে জিজ্ঞেস করল, তুমি নিজের ইচ্ছায় এসেছ তো?
হ্যাঁ।
পরে আবার বলো না যে ও তোমাকে জোর করে বা ফুসলিয়ে নিয়ে এসেছে?
প্রিয়ন্তী দৃঢ়তার সঙ্গে বলল, না বলব না।
উকিল সাহেব তাদের নাম, ঠিকানাসহ প্রয়োজনীয় তথ্য লিখে দুজনের ছবি সংযোজন করে দু’জনের স্বাক্ষর নিলেন, মিজান এবং সুশান্তর যে বন্ধু সঙ্গে এসেছিল সাক্ষী হিসেবে তাদের দু’জনের সাক্ষর নিলেন। তারপর এ্যাফিডেভিটের কাজ সম্পন্ন করে তার এক সহযোগীকে দিয়ে ফটোকপি করতে দিলেন কিন্তু তখন বিদ্যুৎ না থাকায় সেদিন ফটোকপি করা হলো না। উকিল সাহেব বললেন সমস্যা নেই একজন এসে একটা ফটোকপি নিয়ে যেও।
মিজান সুশান্তর কাছ থেকে টাকা নিয়ে উকিল সাহেবকে দিয়ে বললেন, আংকেল তাহলে আসি।
আচ্ছা।
সুশান্ত জিজ্ঞেস করল, কাজ শেষ।
হ্যাঁ।
কোর্ট এলাকা থেকে বেরিয়ে আবার সুশান্ত আর প্রিয়ন্তী একটা রিক্সায় উঠল। মিজান আর সুশান্তর বন্ধু আরেকটা রিক্সায় উঠল। নানকিং চাইনিজ রেস্টুরেণ্টের সামনে এসে মিজান রিক্সা থামালো। সুশান্তর রিক্সাটা পিছনে ছিল, মিজানের রিক্সার কাছে আসতেই সুশান্ত রিক্সা থামাতে বলল, কী ব্যাপার মিজান?
সুশান্ত ক্ষিদে লেগেছে, কোথায় খাওয়াবি? এখানে নাকি অন্য কোথাও?
চিলি’স-এ।
আচ্ছা।
চার জনে চিলি’স-এ খাবার পর মিজান আর সুশান্তর যে বন্ধুটা এসেছিল তারা চলে গেল। সুশান্ত আর প্রিয়ন্তী একটা রিক্সায় উঠল।
সুশান্ত জিজ্ঞেস করল, প্রিয়ন্তী এখন কোথায় যাবি?
মেসে।
কিন্তু-বলে সুশান্ত প্রিয়ন্তীর মুখের দিকে তাকিয়ে রইল।
কিন্তু কী?
সুশান্ত কানে কানে বলল, আজ আমাদের বিয়ে হয়েছে না?
তাতে কী?
সুশান্ত প্রিয়ন্তীর কানে কানে কি যেন বলল, প্রিয়ন্তীর মুখ লজ্জায় লাল হয়ে গেল।
চলবে..
</doc>
<doc>
এই যে এখন কম্পিউটারে দু-একটি বোতাম টিপেই খুলে বসেছি আমারব্লগ ডটকম, অসংকোচ প্রকাশের দুরন্ত সাহস, ঠিক এমনটি কী আমরা ভাবতে পেরেছিলাম বছর দশেক আগে? নিঃসন্দেহে এটি তথ্য প্রযুক্তির অগ্রগতি তথা ব্যবহারিক দিক বিবেচনায় বাংলা ভাষারই অগ্রগতি। আচ্ছা, বাংলার এই উল্লম্ফন শুরু হলো কবে থেকে?
এ নিয়ে যারা দীর্ঘদিন ধরে অক্লান্ত পরিশ্রম করছেন, তাদের কাছ থেকে খোঁজ নিয়ে এই লেখক জেনেছেন, প্রযুক্তির সিঁড়ি বেয়ে মাত্র চার দশকে বাংলা ভাষা ব্যবহারে বিস্ময়কর অগ্রগতি হয়েছে। বিশ্বের অন্যান্য ভাষার সঙ্গে পাল্লা দিয়ে বাংলাতেই সম্ভব হচ্ছে কম্পিউটারে লেখালেখি, বই-পুস্তক ও পত্র-পত্রিকা প্রকাশ, গবেষণা, ওয়েবসাইট নির্মাণ, তথ্য ও ছবি অনুসন্ধান, ই-মেইল আদান-প্রদান, এমনকি ব্লগিং-ও। ব্যবহারিক দিক বিবেচনায় এ সবই বাংলা ভাষার জন্য এক-একটি মাইলফলক বৈকি।
উইকিপিডিয়ার তথ্য অনুসারে, বিশ্বে এখন অন্তত ২৩ কোটি ২০ লাখ মানুষ বাংলা ভাষা ব্যবহার করছেন। ভাষাভাষীর সংখ্যা অনুসারে বাংলার স্থান ষষ্ঠ। কোনো কোনো হিসাবে এ ভাষাভাষীর সংখ্যা এরই মধ্যে ২৫ কোটি ছাড়িয়ে গেছে এবং এর অবস্থান এখন চতুর্থ। ভারতে বাংলা দ্বিতীয় সর্বোচ্চ কথিত ভাষা।
বছর বিশেক আগে আন্তর্জাতিক বর্ণ সংকেতায়ন ব্যবস্থা– ইউনিকোডে বাংলা ভাষা যুক্ত হওয়ার পর এর সম্ভাবনার দুয়ার খুলে গিয়েছিল। জনপ্রিয় ইন্টারনেট সার্চ ইঞ্জিন গুগল ১৩০টি ভাষার সঙ্গে বাংলাকেও যুক্ত করেছে। ফলে এখন গুগল বাংলায়ও ব্যবহার করা যায়। বছর চারেক ধরে কম্পিউটারে ফোনেটিক কি-বোর্ড ব্যবহার করে খুব সহজেই সব ধরনের বাংলা লেখা সম্ভব হচ্ছে।
ফলে যারা কি-বোর্ডের কোথায় কোন বাংলা হরফ আছে তা জানেন না, তারাও সহজেই বাংলায় লিখতে পারছেন। বাংলা উইকিপিডিয়া এখন বিশ্বের বৃহত্তম বাংলা ভাষার ওয়েবসাইট। পূর্ণাঙ্গ নিবন্ধ ও খসড়াসহ এর নিবন্ধনের সংখ্যা ১৭ হাজার ছাড়িয়ে গেছে!
বাংলা ভাষার অগ্রগতি ছড়িয়ে পড়েছে সামাজিক নেটওয়ার্ক ফেসবুকেও। এর প্রায় ৩০ কোটি ব্যবহারকারীর মধ্যে লাখ দেড়েক বাংলাভাষী। কিছুদিন আগে ফেসবুকও বাংলা সংস্করণ যুক্ত হয়েছে। তবে সরাসরি ইংরেজী থেকে যান্ত্রিক অনুবাদ হওয়ায় এর আরো বিকাশ প্রয়োজন বলে মনে হয়েছে। একই কথা বলা হয়, গুগলের বাংলা সংস্করণ সর্ম্পকে। …
অভ্র সফটওয়্যারে ইউনিকোড ব্যবহার করে ই-মেইল, ফেসবুক, বাংলা ব্লগসহ সব সাইটেই বাংলায় লেখালেখি সম্ভব হচ্ছে। অভ্রকে অনেকেই বলছেন ইন্টারনেটে বাংলা ব্যবহারের মাইলফলক। বাংলাদেশে নকিয়া, সিম্ফোনিসহ দু-একটি মোবাইল ফোন সেট ব্যবহার করে বাংলাতেই সংক্ষিপ্ত বার্তা– এসএমএস আদান-প্রদান করা যাচ্ছে। তবে বাংলা বর্ণমালায় ডট-এর সংখ্যা বেশী হওয়ায় অনেক সময়ই দেখি, একটি ছোট এসএমএস লিখতে দু-তিন পৃষ্ঠা লেগে যাচ্ছে, অর্থাৎ এতে খরচ পড়বে একটু বেশী। এছাড়া নকিয়া থেকে নকিয়া ফোন সেটেই বাংলায় এসএমএস-এর আদান-প্রদান সম্ভব, নকিয়া থেকে অন্য সেটে এমন সম্ভব নয়। অর্থাৎ এ নিয়েও আরো কাজ করার অবকাশ রয়েছে। …
এ ছাড়া কিছুদিন আগে জি-মেইল ১২টির ভাষার সঙ্গে বাংলাকেও অনুবাদিত ভাষা হিসেবে যুক্ত করায় এখন ফোনেটিক বাংলাতেই ই-মেইল আদান-প্রদান সম্ভব। এমন কি যিনি বাংলা টাইপ করতে জানেন না, তিনিও ফোনেটিকে ইংরেজি অক্ষরে বাংলা উচ্চারণে শব্দটি টাইপ করলে, এটি স্বয়ংক্রিয়ভাবে বাংলা হয়ে যাবে; যেমন এখন কিবোর্ডে ইংরেজিতে Pukur লিখলে, জি-মেইল নিজেই অনুবাদ করে তা বাংলায় রূপান্তর করে নেবে ‘পুকুর’।
সম্প্রতি উবুন্টু লিনাক্স, মাইক্রোসফট উইন্ডোজ– এসবের মাধ্যমেও বাংলায় কম্পিউটার ব্যবহারের সুযোগ সৃষ্টি হচ্ছে। এর পাশাপাশি ওপেন অফিস, ফায়ারফক্স এ সবেরও বাংলা সংস্করণ বেরিয়েছে। অত্যন্ত উদ্যমী একঝাঁক তরুণ কাজ করে চলেছেন বিভিন্ন সফটওয়্যারকে স্থানীয়করণ করতে।
তবে এখনো ইন্টারনেটে বাংলা লেখার সুবিধা কম বলেই কেবল অনেকে বাংলা কথাকে ইংরেজি হরফে লিখছে বা ইংরেজিতেই আলাপ করছে। ই-মেইল, ফেসবুক বা ব্লগে সরাসরি বাংলায় লেখার সহজ ব্যবস্থা পেলেই বাঙালিরা বাংলাতেই আরো অনেক বেশী বাংলার চর্চ্চা করবেন বলেই মনে হয়।
কম্পিউটার সমিতির সভাপতি মোস্তফা জব্বার বাংলাদেশে প্রথম ১৯৮৭ সালে বাংলা সফটওয়্যার ‘বিজয়’ এবং একই নামে ১৯৮৮ সালে বাংলা কি-বোর্ড উদ্ভাবন করেন। বাংলাদেশে বাংলার এই ফ্রন্ট ও কি-বোর্ডই সবচেয়ে বেশি জনপ্রিয়। ১৯৮৭ সালের ১৬ মে কম্পিউটারে প্রথম পত্রিকা ‘আনন্দপত্র’ও প্রকাশ করেন তিনি।
শহীদ বুদ্ধিজীবী অধ্যাপক মুনীর চৌধুরী ১৯৬৫ সালে ‘মুনীর অপটিমা’ টাইপরাইটার উদ্ভাবন করেন। এর পর অনেক অফিস-আদালতে কাগজ-কলমের বদলে টাইপরাইটার ব্যবহারের মধ্য দিয়ে শুরু হয় নতুন প্রযুক্তিতে বাংলা ভাষার পথচলা। এটি বাংলা ভাষা ব্যবহারের এক ধাপ অগ্রগতি।
পরে আটের দশকে বাংলাদেশে কম্পিউটার চালু হলে ‘বিজয়’-এর বাংলা লেখালেখি, পত্র-পত্রিকা প্রকাশ আরো সহজ হয়। কালক্রমে ইউনিজয়, প্রভাত, অভ্র ছাড়াও আরো কয়েকটি বাংলা কি-বোর্ড আবিষ্কৃত হয়। একই সঙ্গে সম্ভব হয় ফোনেটিক পদ্ধতিতে বাংলা লেখা। এ সবই প্রযুক্তির হাত ধরে বাংলা ভাষারই প্রসার।
মোস্তফা জব্বারের ভাষ্য মতে, প্রযুক্তি বিকাশের সঙ্গে সঙ্গে বাংলা ভাষা ব্যবহারের এই উন্নতিটুকু দরকার ছিল। তবে এখনো অনেক কাজ বাকি। এ জন্য প্রয়োজন উপযুক্ত সরকারি পৃষ্ঠপোষকতা।
বাংলা উইকিপিডিয়ার প্রধান উদ্যোক্তা এবং আমেরিকার জন্স হপকিন্স বিশ্ববিদ্যালয়ের কম্পিউটার বিজ্ঞান বিভাগের কম্পিউটার বিজ্ঞানী ড. রাগিব হাসান। তথ্য-প্রতিবেদনের কাজে এ বিষয়ে তার মতামত চাওয়া হলে এই লেখককে তিনি এক ইমেইল বার্তায় বলছেন, গত চার দশকে বাংলা ভাষার ব্যবহার এগিয়ে গিয়েছে অনেকটা। এ ক্ষেত্রে ইউনিকোড প্রযুক্তি সবচেয়ে বড় নিয়ামক হিসেবে কাজ করেছে। এতদিন কম্পিউটারে বাংলা লেখার জন্য বিভিন্ন জায়গায় বিভিন্ন প্রযুক্তি ব্যবহার করা হতো, যার কোনোটির সঙ্গে কোনোটির মিল ছিল না। গত পাঁচ বছর ধরে সার্বজনীন ইউনিকোডে বাংলা লেখা হচ্ছে, ফলে ইন্টারনেটে বাংলার ব্যবহার অনেক বেড়ে গেছে। বাংলা ব্লগের বিপুল জনপ্রিয়তা ও বাংলা উইকিপিডিয়ার বিস্তার লাভই এর বড় প্রমাণ।
‘অভ্র’ সফটওয়্যার উদ্ভাবন করেন ময়মনসিংহ মেডিকেল কলেজের শিক্ষার্থী মেহেদী হাসান খান। মেহেদী, রিফাতুন্নবি, তানভিন ইসলাম সিয়াম, রাইয়ান কামাল, শাবাব মুস্তফা, নিপুণ হক– এই কয়েকজন বন্ধু গত ছয় বছর ধরে অভ্র নিয়ে কাজ করছেন।
‘ভাষা হোক উন্মুক্ত’ এই শ্লোগান নিয়ে ‘অভ্র’র এগিয়ে চলা। এর সমস্ত সংস্করণ বিনামূল্যে ডাউনলোড করে ব্যবহার করা যায়। ব্যবহারকারীর ইউনিজয়, প্রভাত ও ফোনেটিক কিবোর্ড বাছাই করারও সুযোগ রয়েছে। এমন কি যিনি কম্পিউটারে বাংলা লিখতে অভ্যস্ত নন, তিনি যেন অন্তত কিছু বাক্য বাংলায় লিখতে পারেন, সে জন্য মাউস চেপে (ভার্চুয়াল কিবোর্ড) বাংলায় লেখার অপশনও তৈরি করেছেন অভ্রর কোডাররা। বাংলা উইকিপিডিয়া, সংবাদপত্রসহ বিভিন্ন ওয়েবসাইটের সার্চ ইঞ্জিনে এরই মধ্যে যুক্ত হয়েছে অভ্র-ফোনেটিক অপশন।
মেহেদী হাসানের সঙ্গে আলাপ করে জানতে পাই, অভ্রর কোডাররা এখন কাজ করছেন, কি-ভাবে অফলাইনে ফোনেটিক অপশন ব্যবহার করা যায়, সে সুবিধা তৈরি করতে। এই গুরুতর বিষয়টি সম্ভব করে তোলা গেলে বাংলা টাইপিং একেবারে ছেলেখেলা হয়ে দাঁড়াবে বৈকি।
জনপ্রিয় বাংলা ব্লগ সাইট আমারব্লগ ডটকম-এর নির্মাতা, প্রধান সঞ্চালক ও ব্লগার সুশান্ত দাস গুপ্ত’র এ বিষয়ে সে সময় এই লেখককে বলেন, মূলত ইউনিকোডের কল্যাণেই বাংলায় ওয়েবসাইট তৈরি করা সম্ভব হয়েছে। ওয়েবে বাংলা প্রসারে হাসিন হায়দার, সবুজ কুণ্ডু, এএসএম মাহবুব মুর্শেদ, আহমেদ অরূপ কামাল, আরিল প্রমুখের অবদান উল্লেখযোগ্য।
সহব্লগার সুশান্ত দা তার অভিজ্ঞতা থেকে বলেন, আমি নিজে বাংলা টাইপ করতে ভয় পেতাম, কিন্তু অভ্র কি-বোর্ড আসার পর এখন আমি ইংরেজির চেয়েও দ্রুত গতিতে বাংলা টাইপ করতে পারছি। …তথ্যপ্রযুক্তিতে বাংলার প্রসারে মুস্তফা জব্বার, লিড প্রোগ্রামার পাপ্পান এবং অভ্রর সব কোডারের বড় অবদান রয়েছে।
এ কথা বলা ভালো, ইউনিকোড বা অভ্র ব্যবহার তুলনামূলক সাম্প্রতিক হওয়ায় অনেকেই এর ব্যবহার শুরু করেননি। বাংলাদেশে এখনো বিজয় সফটওয়ারই বেশি জনপ্রিয়। ফলে লেখালেখির আদান-প্রদানে ফন্ট ভেঙে যাওয়াসহ নানা সমস্যা হচ্ছে।
সব্যসাচী লেখক সৈয়দ শামসুল হক গত ২১ বছর ধরে কম্পিউটারে বাংলা ভাষায় সব ধরনের লেখালেখি করছেন। তিনিও মনে করেন, প্রযুক্তির বিকাশে বাংলা ভাষা ব্যবহারিক দিকে এগিয়েছে– এটি অবশ্যই জাতীয় জীবনের একটি মাইলফলক। কিন্তু প্রযুক্তিগত দিকে বাংলা ভাষাকে এগিয়ে নেওয়ার ক্ষেত্রে এখনো অনেক কাজ বাকি। ইংরেজি ভাষার মতো কম্পিউটারে এখনো বাংলা ভাষা বিশ্বে সবার কাছে পাঠযোগ্য হয়ে ওঠেনি।
তার ভাষায়, আমি যে ফন্টে বাংলায় লিখি, তা পশ্চিমবঙ্গের কোনো লেখক বা প্রকাশক পড়তে পারেন না। আবার তারা যে ফন্ট ব্যবহার করেন, সেটিও আমি পড়তে পারি না। এ জন্য দু’দেশের কম্পিউটার বিজ্ঞানী, গবেষক ও লেখকের একসঙ্গে বসে একটি একক ব্যবস্থায় কম্পিউটারে লেখার সহজ পদ্ধতি আবিষ্কার করতে হবে। বাংলাদেশকেই এ ক্ষেত্রে নেতৃত্ব দিতে হবে।
বর্ণমালার জন্য রক্ত দিয়ে ইতিহাস গড়েছে বাংলাদেশ। বোধকরি সে কারণেই সৈয়দ হকের ওই নেতৃত্বদান বিষয়ক মন্তব্য।
সবশেষে বলি, পাঠক নিশ্চয়ই একমত হবেন যে, প্রযুক্তির উৎকর্ষের সঙ্গে তাল মিলিয়ে বাংলা ভাষার ব্যবহারও এগিয়ে চলেছে– এটি অবশ্যই একটি অগ্রগতি। তবে প্রযুক্তি এখনো সমাজের মুষ্টিমেয় সুবিধাভোগী মানুষের মধ্যেই সীমাবদ্ধ। তাই শুধু প্রযুক্তির বিকাশই শেষ কথা নয়।…

</doc>
<doc>
০৮. আমাদের মাকে আমরা কেউই কষ্ট দিতে চাই না। চাই না মা সামান্য কষ্ট পাক। আমাদের দেশকে আমরা মায়ের মতই ভালোবাসি। তবেই না মনের অজান্তেই গুন গুন করে গেয়ে উঠবো -
“ এমন দেশটি কোথাও খুজেঁ পাবে নাকো তুমি
সকল দেশের রাণী সে যে আসার জন্মভূমি”! 
ভাবের ঘরে কে রে চাবুক মারে
সপাং সপাং ধ্বনি তোলে
আমায় দু'দন্ড দেয় না জিরোতে
দিক বেদিক সব শুন্য শুন্য লাগে।

বড় অস্থির সময়ের মাঝে ছুটে মন
ভ্রান্তি ক্লান্তি আর লক্ষ্য নামের সোনার হরিণ
সাথে পিছু নেয় ছুঁতে না পারার জ্বালা
শান্তি কোথায় রে কালা শান্তি কোথা!

সংসার নামের দৈত্যে বাঁধা পড়ে
সঙের পিছনে ছুটে আসলটা যাই ভুলে,
সাথে জুঠে নরক জ্বালা - যারে দিছো মন
যদি সে উলো বন, ছোটে পরের ঘর।

এক ঊদভ্রান্তের মত সময় কাটাচ্ছি মুই
সকলে দেশকে ভালবাসে আর বেছে নেয় বিভূঁই।
প্রকৃতি ভালটারে বেছে নেয় তাই ত্যাগিছ মোর ঘর
তেলাপোকা ঘৃণা করে অথচ তার নীতির চলে সমাদর।

অখন্ড মন্ডলে ব্যাপনকারী টাকা প্রভু ঘুরায় ছড়ি
তার ইচ্ছেতেই জীবন গড়ি, মুখে বলি হরি হরি
সেই রোগে শোকে করবে উদ্ধার দ্বারা-পুত্র-পরিবার
তারাও সেই প্রভুর পিছনে ছোটে - মনটা জমা ব্যাঙ্কে সবার।

অদ্ভুত সে সময়টা বিচিত্র কিছু নয় যদি তার নাড়ি আগেই জানা হয়
কেউ কারো রবে না, কেউ কারো নয়।
নিজের ইচ্ছেয় সঙ্গী হবে, বুঝার আগেই হবে বদল-
আপনারে লয়ে বিব্রত রহিলে এমনি হবে, মন হবে না শান্ত সবল।

তবু বহে নিরন্তর মন নামের এক ফল্গু ধারা, সেই পারে সাঁজাতে জীবনধারা
অদৃশ্য সুতার টানে খেলছে বিধি তারে লয়ে
গেয়ে যাই তার স্বরে - যার নয়নে যারে লাগছে রে ভাল ভবে।
তবু একবার মিলিয়ে নিও চোখের দেখা - মনের দেখা।
</doc>
<doc>

আজকে বাংলাদেশ প্রতিদিন পত্রিকার একটা নিউজ পড়লাম সেনাবাহিনীর লে. জে. মাসুদ কে নিয়ে।যিনি এখন অস্ট্রেলিয়ায় বাংলাদেশের হাইকমিশনার হিসেবে আছেন এবং বলছেন যে, চাকরি জীবন শেষে সেনাবাহিনীতেই ফেরতে চান।
    অস্ট্রেলিয়ায় বাংলাদেশের হাইকমিশনার হিসেবে লে. জেনারেল মাসুদ উদ্দিন চৌধুরীর মেয়াদ তৃতীয় দফায় বাড়ানো হচ্ছে। দ্বিতীয় দফায় বাড়ানো মেয়াদ অনুসারে আগামী ৩০ ডিসেম্বর তা শেষ হলেও আরও তিন মাস তিনি হাইকমিশনার হিসেবে কাজ করার সুযোগ পেতে যাচ্ছেন। চাকরির স্বাভাবিক বয়স সীমা পেরিয়ে যাওয়া মাসুদ উদ্দিন চৌধুরী সরকারের যে কোনো সিদ্ধান্তের জন্য প্রস্তুতও রয়েছেন। তবে তিনি বলেছেন, চাকরি জীবন শেষে সেনাবাহিনীতেই ফেরতে চান।
    গত ২৯ জুন বাংলাদেশ সেনাবাহিনীর স্বাভাবিক নিয়মানুসারে চাকরির মেয়াদ শেষে এলপিআরে (সরকারি মেয়াদ শেষের এক বছরের ছুটি) যাওয়ার কথা ছিল মাসুদ উদ্দিন চৌধুরীর। সে হিসেবে গত জুন মাসের প্রথম সপ্তাহে জনপ্রশাসন থেকে স্বাভাবিক অবসরের প্রজ্ঞাপন জারি করে তাকে দেশে ফিরে আসার নির্দেশও দেওয়া হয়। বর্তমান হাইকমিশনার তখন দেশে ফিরে আসার প্রস্তুতিও নেন। তিনি দেশে না ফিরে কানাডার ভিসার জন্য আবেদন করেছিলেন বলেও তথ্য পাওয়া যায় কিন্তু হাইকমিশনার তখন বাংলাদেশ প্রতিদিনকে বলেন, দেশে তো ফিরবই। আমি আমার চাকরি জীবনে নানান দেশে ভ্রমণ করেছি। এখন ছুটির সময়ও ভ্রমণ করতেই পারি। তার সঙ্গে দেশে ফেরা বা না ফেরার কোনো সম্পর্ক নেই। সে সময়ই হাইকমিশনার যখন দেশে ফেরার জন্য ধীরে ধীরে নিজেকে ও তার পরিবারকে গুছিয়ে নিচ্ছিলেন তখনই গত ১২ জুন একটি প্রজ্ঞাপন জারি করে তার মেয়াদ আরও তিন মাস বাড়িয়ে ২৯ সেপ্টেম্বর ২০১১ পর্যন্ত করা হয়। প্রজ্ঞাপনে বলা হয়, 'রাষ্ট্রপতির আদেশক্রমে বাংলাদেশ আর্মি রেগুলেশনস (রুলস) ২৫৫ এবং আর্মি রেগুলেশনস ইন্সট্রাকশনস ১৬৭ অনুসারে বাংলাদেশ সেনাবাহিনীর (বিএ-১১৯৫) লে. জেনারেল মাসুদ উদ্দিন চৌধুরী এনডিসি, পিএসসির চাকরির মেয়াদ ৩০ জুন ২০১১ তারিখ থেকে ২৯ সেপ্টেম্বর ২০১১ তারিখ পর্যন্ত বর্ধিত করা হলো এবং একই সঙ্গে কর্মকর্তার স্বাভাবিক অবসর সংক্রান্ত প্রতিরক্ষা মন্ত্রণালয়ের প্রজ্ঞাপন বাতিল করা হলো।' এরপর সেপ্টেম্বর মাসে প্রতিরক্ষা মন্ত্রণালয়ের একই ধরনের আরেকটি প্রজ্ঞাপনে তার মেয়াদ আরও তিন মাস বাড়িয়ে ২৯ ডিসেম্বর পর্যন্ত বাড়ানো হয়।
    ওয়ান-ইলেভেন ঘিরে বহুল আলোচিত আর মহাজোট সরকার আমলে রহস্যময় কারণে অস্ট্রেলিয়ায় বহাল তবিয়তে কূটনীতিক হিসেবে থাকা এই সেনা কর্মকর্তার মেয়াদ ২য় দফায় বাড়ানোর কাজ সরকারের শীর্ষ পর্যায় থেকে। তখন পররাষ্ট্র মন্ত্রণালয়ের কর্মকর্তারা জানান, প্রধানমন্ত্রী শেখ হাসিনার অস্ট্রেলিয়ায় কমনওয়েলথ সম্মেলনের সফরকে কেন্দ্র করেই হাইকমিশনারের মেয়াদ বাড়ানো অপরিহার্য ছিল। প্রধানমন্ত্রী গত ২৬ অক্টোবর অস্ট্রেলিয়া সফরে যান এবং ৩০ অক্টোবর দেশে ফিরে আসেন। এমন পরিস্থিতিতে আবারও হাইকমিশনারের মেয়াদ কেন বাড়ানো হচ্ছে তা জানেন না পররাষ্ট্র মন্ত্রণালয়ের কর্মকর্তারা।
    চাকরির মেয়াদ তৃতীয় বারের মতো বাড়ানোর বিষয়ে জানতে চাইলে মাসুদ উদ্দিন চৌধুরী অস্ট্রেলিয়া থেকে টেলিফোনে বলেন, নতুন করে মেয়াদ বাড়ানো সম্পর্কে আমি তেমন কিছুই জানি না তবে সরকারি চাকরি করায় যে কোনো সিদ্ধান্ত মেনে নিতে আমি প্রস্তুত। তিনি বলেন, সেনাবাহিনী থেকে চাকরি জীবন শুরু করেছি। সফলভাবে চাকরি জীবন শেষ করে আবার সেনাবাহিনীতেই ফেরত যেতে চাই, এটাই চাওয়া।
    ১৯৫৪ সালের ৩০ জুন ফেনী জেলায় জন্ম নেওয়া মাসুদ ১৯৭৫ সালের ১ মে বাংলাদেশ সেনাবাহিনীতে কমিশনপ্রাপ্ত হন। ২০০৭ সালের ১১ জানুয়ারি ওয়ান-ইলেভেন খ্যাত তত্ত্বাবধায়ক সরকার দায়িত্ব নেওয়ার সময় সাভারের নবম পদাতিক ডিভিশনের জিওসি ছিলেন মেজর জেনারেল মাসুদ উদ্দিন। সেবছরই লেফটেন্যান্ট জেনারেল হিসেবে পদোন্নতি পান তিনি। বিগত তত্ত্বাবধায়ক সরকারের আমলে দেশের দুর্নীতি-অনিয়ম দূর করার অভিযানের জন্য গঠন করা 'গুরুতর অপরাধ দমন সংক্রান্ত জাতীয় কমিটি'র প্রধান সমন্বয়ক নিযুক্ত করা হয় জেনারেল মাসুদকে। প্রায় বছরখানেক অভিযান চালানো হয় মাসুদের নেতৃত্বে। তবে এরপর 'ভেতরের নানা ঘটনার' ধারাবাহিকতায় তত্ত্বাবধায়ক সরকারই তাকে সাইডলাইনে পাঠিয়ে দেয়। অল্প সময়ের মধ্যে তাকে নানা স্থানে বদলি করা হতে থাকে, কেড়ে নেওয়া হয় ক্ষমতাও। ২০০৮ সালের জুন মাসের ২ তারিখে তাকে সেনাবাহিনীর প্রিন্সিপাল স্টাফ অফিসার থেকে বদলি করে ন্যাশনাল ডিফেন্স কলেজের কমান্ড্যান্ট নিয়োগ করা হয়। সেই সঙ্গে টাস্কফোর্সের প্রধান সমন্বয়কারীর পদ থেকেও অব্যাহতি দেওয়া হয়। এর এক সপ্তাহের মধ্যে ৮ জুন তার চাকরি পররাষ্ট্র মন্ত্রণালয়ে ন্যস্ত করা হয়। এরপর ওই বছরের ২ সেপ্টেম্বর মাসুদকে অস্ট্রেলিয়ার হাইকমিশনার নিয়োগের আদেশ জারি করে পররাষ্ট্র মন্ত্রণালয়। সম্প্রতি উইকিলিকসে প্রকাশ পাওয়া মার্কিন দূতাবাসের নথিতে দেখা যায়, সেনাবাহিনীর গুরুত্বপূর্ণ পদ থেকে মাসুদ উদ্দিন চৌধুরীকে সরিয়ে দেওয়ার পর সাবেক সেনাপ্রধান জেনারেল মইন উ আহমেদ সেনাবাহিনীর মধ্যে তার অবস্থান সংহত করতে সক্ষম হন।
    ২০০৮ সালের ২ ও ৫ জুন যুক্তরাষ্ট্রে পাঠানো মার্কিন রাষ্ট্রদূতের তারবার্তায় বলা হয়, ৪ জুন মার্কিন রাষ্ট্রদূত মরিয়ার্টির সঙ্গে প্রাতরাশ সভায় মাসুদ উদ্দিনকে সেনাপ্রধান জেনারেল মইনের প্রধান প্রতিদ্বন্দ্বী উল্লেখ করেন সে সময়ের ডিজিএফআইর সন্ত্রাস দমন বিভাগের প্রধান ব্রিগেডিয়ার এটিএম আমিন। মরিয়ার্টিকে ব্রিগেডিয়ার আমিন বলেন, মাসুদকে জাতীয় প্রতিরক্ষা কলেজেই শুধু বদলি করা হয়নি, দুর্নীতি দমন অভিযান তদারকির ক্ষমতাও কেড়ে নেওয়া হয়েছে। কারণ জামায়াতে ইসলামীর আমির মতিউর রহমান নিজামীসহ কয়েকজনকে গ্রেফতার করার ব্যাপারে মাসুদ উদ্দিন যে নির্দেশনা দিয়েছেন তাতে সেনাবাহিনীর মধ্যে বিভক্তির সৃষ্টি করত।
    ২০০৮ সালের ৪ নভেম্বর অস্ট্রেলিয়ায় বাংলাদেশের হাইকমিশনার হিসেবে কাজ শুরু করেন লে. জেনারেল মাসুদ উদ্দিন চৌধুরী। তার মেয়াদে বাংলাদেশ-অস্ট্রেলিয়া সম্পর্ক নিয়ে জানতে চাইলে তিনি বলেন, এ সময় অস্ট্রেলিয়ার সঙ্গে দ্বিপক্ষীয় বাণিজ্য বেড়েছে। সেনা কর্মকর্তা থেকে হাইকমিশনারের দায়িত্ব পালন প্রসঙ্গে তিনি বলেন, লট অব চ্যালেঞ্জস। তবে কতটুকু পালন করতে পেরেছি তার মূল্যায়ন আমার পক্ষে করা সম্ভব নয়। সেটা মূল্যায়ন করবে অন্যরা। 
যাই হোক নিউজটার এক জায়গায় আছে যে, সেনাবাহিনীর লে. জে. মাসুদ তত্ত্বাবধায়ক আমলে জামায়াতে ইসলামীর আমির মতিউর রহমান নিজামীসহ কয়েকজনকে গ্রেফতার নির্দেশ দিয়েছিলেন। আর শুধুমাত্র এই গ্রেফতার নির্দেশনার কারনেই উনাকে দায়িত্ব থেকে সরানো হয়েছিলো। বলা হচ্ছিলো যে, নিজামীদের গ্রেফতার করার কারনে নাকি সেনাবাহিনীতে বিভক্তি হইতো।
গুষ্টি কিলাই আমি এই বিভক্তির। এখন সময় এসেছে কারা সেই নিজামী(*)দা যারা সেনাবাহীনিতে বিভক্তি তৈরী করতো। তাদের অতি সত্ত্বর বের করে ডিম থেরাপী দেওয়া হোক। 
আজ দক্ষিন এশিয়া জন সম্মিলনী ।ঢাকা বিশ্ববিদ্যালয় ,বাংলা একাডেমী ও শহিদ মিনার মুখরিত হবে এই অঞ্চলের হাজারো মানুষের পদচারণায় –সাম্য,স্বাধীনতা, ন্যায্যতা, সহযোগিতার মাধ্যমে একটি বৈশ্বিক সমাজ গড়ার লক্ষ্যে ।
১৮ থেকে ২২ নভেম্বর ,২০১১ হবে সভা , সেমিনার সিম্পোজিয়াম ছাড়াও আমাদের বৈচিত্র্যময় সংস্কৃতির পরিবেশনা -রাজশাহির ঐতিহ্যবাহি মাদারপীরের পালা ,পুটিয়ার বেহুলার ভাসান , দিনাজপুরের কবিগান ,টাঙ্গাইলের বিখ্যাত নৃপেন পালের সঙযাত্রা ,মানিকগঞ্জের বহুরূপী ও লাঠিখেলা , রবীন্দ্রপরশধন্য মনিপুরের মনিপুরী নাচ ও ঢোল বাদন , সুষং দূগা র্পুরের গারো ও হাজংদের এবং মারমা আদিবাসীদের পরিবাশনা , লালনের গান ,কুষ্টিয়ার বাউল ।
থাকছে রবীন্দ্র-নজরুল-পঞ্চকবির সঙ্গীত ও নৃত্যগীতি ।
লোকগান- ভাটইয়ালি ,ভাওয়াইয়া,ঝুমুর, ধামাইল । আছে ধ্রুপদী নাচের- কথ্থক, ভারতনাট্যম ও রায়বেশের পরিবেশনা সেই সাথে আধুনিক ও লোকনৃত্য ।
দেশের বিশিষ্ট ও নিবেদিতপ্রাণ শিল্পীদের পরিবেশনায় দেশের গান,আবৃত্তি।
আরও থাকছে দেশের শ্রেষ্ঠ নাট্যদল সমূহের অভিনীত নাটক ও পথনাটক ।

১৮ থেকে ২২ নভেম্বর, প্রতিদিন বিকেল ৪-০০ থেকে শুরু এই সব অনুষ্ঠান হবে কেন্দ্রিয় শহিদ মিনার , ঢাকা বিশ্ববিদ্যালয়ের মল , হাকিম চত্বর , বাংলা একাডেমী ও তৎসংলগ্ন মুক্তমঞ্চে , চারুকলার বকুলতলা , ছাত্র শিক্ষক কেন্দ্র ও ডাস এ।
সবাই আসুন ,সবার মিলিত প্রয়াসে গড়ে তুলি এক প্রগতিশীল,অসাম্প্রদায়িক,সাম্যমুখী সমাজ –দক্ষিন এশিয়া – এক নতুন পৃথিবী । 
“এমন দেশটি কোথাও খুজেঁ পাবে নাকো তুমি”
বিদ্যুৎ নেই এই আসে এই যায়
গ্যাসের চুলো জ্বলেই না হায় হায়!
০১. কবিতাটা কিছুদিন হয় লিখেছি। এটা আমাদের দেশের একটা পুরাতন বিষয়। আর ঢাকা শহরের জন্য নিত্য দিনের ব্যাপার। এমনকি তুচ্ছ বিষয়। এর চেয়ে ঢের ঢের বেশি সমস্যা রয়েছে যে! যাইহোক আমার বিষয়টা সম্পূর্ণ ভিন্ন। আমি যা বলব- হয়তো এটা আমেরিকা-ইউরোপের কাহীনি। আমেরিকা ইউরোপের ব্যাপার-স্যাপার। কিন্তু না আমি বরং আমার দেশের কথাই বলছি।
০২. ঈদুল আযহা গেল। এলো হেমন্ত। শীতের আমেজ। অলরেডি শীত। গ্রামে পুরোপুরি শীত। ঢাকা শহরে কিছুটা। শেষরাতে কিছু একটা গায়ে জড়াতে হয়। যতদূর মনে পড়ে গত ৫ তারিখ। আমাদের একে একে বাড়ি যাওয়ার ডেট। কেউ গেল। কেউ গেল না। আমি গেলাম। ঈদের ভিন্ন অভিজ্ঞতা। তিক্ত বললেও ভুল হবে না।
০৩. আমাদের দেশের সমস্যা নতুন নয়। নয় সমাধান যোগ্য। সমাধান ব্যাপারটা ভাবতেই কষ্ট। অব্যক্ত এক কষ্ট। তারপরও আমরা আমাদের দেশ নিয়ে কত স্বপ্ন দেখি। রাত জেগে কবিতা লেখি। মুখে দেশপ্রেমের বুলি আওড়াই। সত্যিকার দেশপ্রেম নাইবা থাকল। তবে কথা থেকে যায়।
০৪. গত ৫ তারিখ। আজ ১৭ তারিখ। প্রায় ২ সপ্তাহ। বিদ্রুৎ যাচ্ছে না। এক মিনেটের জন্যও না। মানে লোটশেডিং হচ্ছে না। বিষয়টা ভাবতে পারেন। অবাক হতে হয়। আমাদের দেশে কতই না সমস্যা। অথচ এরমধ্যে একটু আধটু সুখকর খবর পেলে মনটা নেচে ওঠে। নেচে উঠতে বাধ্য! কী কারণে লেডশেডিং হয়নি জানি না। তবে হয়নি এটা কিন্তু সত্য। ধ্রূব সত্য। আহা কতই না আনন্দ। আমাদের মনের আকাশে আর মেঘ নেই। আমরা সুখের রাজ্যে বাস করছি।
০৫. আমরা একটা সুখ স্মৃতি আবিষ্কার করলাম। অন্তত এক চিলতে সুখের। মন্দ নয় কিন্তু। তবে অনেকে অনেক ব্যাখ্যা দিয়েছেন। আমি যাদের কাছেই বললাম। ব্যাপারটা কেউ পজেটিভ বলেনি। আমার মত ভিন্ন। সম্পূর্ণ ভিন্ন। যে কারণে ভিন্ন তা বলব না। বলব এতটুকু--
০৬. আমরা একটা নতুন স্বপ্ন দেখতে পারি। জীবন রাঙাতে পারি স্বপ্নে বিভোর হয়ে। বিদ্যুতের চাহিদানুযায়ী আমাদের যোগান নেই। সত্য। চরম সত্য। তবে একটু সচেতন হলে চাহিদা মেটানো সম্ভব। সম্ভব আমাদের স্বপ্নের নতুন বীচ বপন করা।
০৭. ক. আমরা অপ্রয়োজনে আমাদের ফ্যান বন্ধ রাখি।
খ. অপ্রয়োজনে বাতিটা একটু নিভিয়ে রাখি।
গ. বাথরুমে কেউ নেই অথচ বাতিটা জ্বলছে এমন না হোক।
ঘ. আবার এমন না হোক অফিসে যাচ্ছি বাসার ফ্যান চলছে অথচ স্ত্রীও বাসায় নেই।
ঙ. পাকঘরে কিছু হচ্ছে না অথচ বাতিটা না জ্বলুক।
চ. টেলিভিশনের রুমে কেউ নেই অথচ ফুল সাউন্ডে আওয়াজ দিচ্ছে না হলেই তো।
ছ. কাজ করছেন না পিসিটা বন্ধ রাখি।
জ. বৈদ্যুতিক হিটার ব্যাবহার থেকে বিরত থাকি।
ঝ. ইস্ত্রীটা একমাত্র প্রয়োজনেই ব্যবহার করি। (অনেকে এটাকে ভুলে লাইনে রেখে দেন)
ঞ. একটু সচেতন হই। হই দেশপ্রেমী।
</doc>

<doc>

আজকাল ছাগুদের দৌড়াত্ব অনেক বেড়ে গেছে। আগেত পাড়ার মসজিদে আর মহল্লায় ওয়াজ করে ছাগুগিরি করত। কিন্তু আজকাল ফেসবুক আর ব্লগ আসাতে তারা যেখানে জায়গা পাচ্ছে সেইখানেই লেদাইতেছে। তাই ওদের আসল চেহারাটা সবার সামনে আইনা তাদের লেদা আবার তাদেরকেই খাওয়ানো আমাদের দায়িত্ব। এদের আসল চেহার সামনে আসলে ধর্মকারিরাও তাদের পশ্চাৎ দেশ দিয়া সিদ্ধ ডিম্ব প্রদর্শন করবে।
সকাল বেলা উঠে আগে ফেসবুকের নোটিফিকেশন চেক করতে গিয়ে দেখি কে যেন ওয়ালে একটা নোট পোস্ট করেছে। নোটের নামটি বেশ ইন্ট্যারেস্টিং। ‘আরুজ আলি মাতুব্বরের যুক্তি খন্ডন’। ব্লগ বা নোট পড়ার আগে কেন জানি কমেন্ট এর দিকে চোখ বুলিয়ে নেওয়া আমার অভ্যাস। কমেন্টে যেয়ে দেখলাম আসিফ মহিউদ্দিনের একটা কমেন্ট। ঐটা পড়ে নোটটি আর সেই আগ্রহ নিয়ে পড়ি নাই, পড়ার মত কোন বস্তুও তা না। childish ব্যাখ্যা।কিছুদিন পরেই বাংলাদেশ আর ওয়েস্ট ইন্ডিজের খেলা নিয়ে একটা স্ট্যাটাস দিয়েছিলাম । হঠাত দেখি ঐখানে কমেন্টে এসে ঐ নোট। কি জ্বালা?? খেলার মধ্যেমাতুব্বর?? তখন থেকেই তাকে ফলো করছি। একদিন ত পুরাই টাস্কি খেয়ে গেলাম। সাইড বারে দেখি ফারাবি ভাইজান তার একনোটে কমেন্টাইছেন, ;’নাস্তিকেরা মা বোনের সাথে সেক্স করে এই জন্য নাকি তারা আল্লাহ মানেনা’‘নিচে দেখুন 
এরপর থকেই একটু খোজ খবর নেওয়া শুরু করলাম তাকে নিয়ে। জানতে পারলাম সে CU তে physics এ পড়ে আর জিজবুত তাহেরির এক্টিভ কর্মি।সে নাকি ১০দিন জেলও খেটেছে, ধর্মীয় দল করার অপরাধে। কিছুদিন পর একজন মেয়ে আমাকে প্রশ্ন করে আমি ফারাবিকে ব্যাক্তিগত ভাবে চিনি কিনা। আফসোস এই মহজ্ঞ্যানিকে আমার ব্যাক্তিগত ভাবে চিনে হয়নি। সে জন্য দূখ প্রকাশ করি এবং জিজ্ঞ্যাসের হেতু জানতে চাই । তখন ঐ মেয়ের কাছ থেকা জানতে ফারাবি নাকি তাকে চ্যাটে এসে বিয়ের প্রস্তাব দিয়েছে। দিতেই পারে, কোন ব্যাপার না।কিন্তু কেউ যদি সে প্রস্তাবে সাড়া না দেয় এবং তারপরো কেউ যদি কাউকে প্রেম পত্র লিখে পাঠায় তবে তা আমার জানামতে ইভটিজিং এর মাত্রায় পড়ে যায় তাই নয়কি?? আর সেই লোকটি যদি দাবি করে থাকেন যে, তিনি মেয়েদের সাথে কথা বলেন না, তবে ইভ টিজিং এর সাথে সাথে তা অতিমত্রার ভণ্ডামির প্ররযায়েও পরে আর এর সাথে যদি তিনি নিজেকে একজন ইসলামি চিন্তাবিদ দাবি করেন তবে সেই টিজ+ভন্ডামির পিছনে ধর্মীয় সম্মতি আছে তাও আমরা শরে নিতে পারি।তিনি নাকি নারী জাতির সবার বুঝার সুবিধার জন্য চিঠিটা বাংলা করে দিচ্ছি, “হার্টবিট, ইউ আর সো নাইস। প্লিজ নীল শাড়ি ,লাল টিপ পড়, আর চোখে কাজল দাও,তোমার চুল থাকবে খোলা , তখন তুমি দেখতে স্বর্গের রানী ইন্দ্রানীর মত দেখাবে (বেচারার পুরা কপাল, রুপের বর্ননা দিতে গিয়ে ইসলামের কোন নারীর নাম করতে পারলোনা, ইন্দ্রানীকে ধার করতে হল। ) I love u so much…” পরে তার নাম আর মোবাইল দিয়ে তার সাথে কন্টাক্ট করতে বলা হয়েছে।
এইখানে ওনার একটি বিবাহের আছে। আগেও একবার পোস্টাইছিলাম । মিছাইলে দেখে আসতে পারেন। 
পৃথিবীতে প্রায় সব মানুষেরই এক-দুজন ফ্রেন্ড আছে। কিন্তু ‘ফ্রেন্ট’ ক'জনের আছে তা নিয়ে আমি যথেষ্ট সন্দিহান। আমার জানা মতে আমারই একমাত্র 'ফ্রেন্ট' আছে। নাম তোবারক। গ্রামের মানুষ যাকে ভালোবেসে তোবা ডাকে।
তোবার সঙ্গে আমার ফ্রেন্টশিপ বহু বছরের অনেক ছোটবেলা থেকেই। এত আগে থেকেই যে ছোটবেলায় তোবাকে কেমন দেখেছি তা-ই ভুলে গেছি।
তোবা প্রায়ই আমাকে ফোন দিয়ে চিৎকার করে ওঠে, হ্যালো ফ্রেন্ট ক্যামন আছো?
তার ফোনগুলো অজ্ঞাত কারণে এমন সময় আসে যখন আমার ১৫ সেকেন্ডও কথা বলার অবস্থা থাকে না। আমি যদি বলি, শোন আমি তোকে এই ১০ মিনিট পর ফোন দিচ্ছি। তখনই সে মেয়েদের মতো অভিমান করে ওঠে, আমি ফোন দিলেই তোর যত সমস্যা। গ্রামের বন্ধুগো তো আর মনে রাখবি না।
আমি তোবাকে সাত্ত্বনা দিয়ে বলি, আরে ব্যাটা সত্যি দিচ্ছি। আর এইটা তোর নাম্বার না? এই নাম্বারেই কল দেব।
এ কথা শুনে তার অভিমান আরেক দফা বেড়ে যায়। ও! নাম্বারও সেভ করস নাই? থাক লাগব না।
আমার এই আরেক সমস্যা সে ফোন দেয়ার পর চিরকালই ভেবেছি তার নাম্বারটা সেভ করে রাখব। আরও এক অজ্ঞাত কারণে এই কাজটাও আমার করা হয় না।
আমি তাকে ফোন দেব দেব করেও আর ফোন দিতে পারি না।
পরেরবার আবার একই নাটক মঞ্চস্থ হয়। তোবা অভিমান করে বোবা হয়ে যায়। তার সঙ্গে আমার ফ্রেন্টশিপ পড়ে যায় হুমকির মুখে।
২.
অনেকদিন পর আবার তোবারকের সঙ্গে দেখা ঈদের পর। তোবারক এখন প্রায় তোবা ছেড়ে পুরোই রক হয়ে উঠেছে। ব্যাপক পরিবর্তন তার চলনে-বলনে। ম্যাকাপে গ্যাটাপে। চেহারায় দুর্দান্ত স্মার্টনেস, একাধিক বান্ধবীর সঙ্গে প্রেম নিয়ে তোবা এখন শুধু রক নেই সে রকস্টার হওয়ার পথে।
ছোটবেলা থেকেই অবশ্য সে এমন ছিল। আমি তাকে কখনোই দেখিনি শার্টের 'কলার' নামানো। সে সব সময়ই শার্টের কলার তুলে রাখত। লুঙ্গি পরিহিত থাকলে সেটার এক কোনের অংশ হাতে ধরে কিছুটা এলাকার নেতার ভাব নিয়ে ঘোরে। এ সব কারণে তোবা এলাকায় স্টাইল আইকন হিসেবেও জনপ্রিয়তা অর্জন করে ফেলেছে।
আমাকে দেখেই দূর থেকে সে দৌড়ে এলো, হ্যালো ফ্রেন্ট কেমন আছিস? আমি মাথা নেড়ে বললাম ভালোই। সে ব্যস্ত হয়ে উঠল আমাকে আপ্যায়নের জন্য। কিন্তু ঘটনা ঘটল অন্যরকম। সে যাকেই অর্ডার দেয় সেই 'নাই' হয়ে যায়। সে অর্ডার দিয়ে বলে, দাঁড়া সবই আসবে।
কিন্তু তার অর্ডার শুনে মানুষ তো যায়ই অর্ডারসহ চলে যায়। একটা সময় দুনিয়ার মানুষের প্রতি বিরক্ত হয়ে সে নিজের কাজ নিজেই করা শুরু করে। আর মিনমিন করে বলে, নিজের কাজ নিজের করার মধ্যে এক ধরনের শান্তি আছে।
আমি তোবার বিরক্তমাখা মুখের দিকে তাকিয়ে শান্তি খোঁজার চেষ্টা করি।
তোবারক এমন আরও বেশ কিছু বিষয় নিয়েও শান্তিতে (!) আছে। যেমন, আমাদের বন্ধু সার্কেলে অজ্ঞাত কারণে বিশ্বাসের একটা ভালো জায়গা করে নিয়েছে। ঈদের পর আমাদের এক অনুষ্ঠান হল যেখানে চাঁদার পরিমাণ ৫০০ থেকে ৫ হাজার টাকা।
তোবা আমাকে ফোন করে জানাল, ফ্রেন্ট তোমাকে কিন্তু পাঁচ হাজার টাকা ধরেছি।
আমি সঙ্গে সঙ্গে দ্বিমত করে অনুষ্ঠান বয়কটের সিদ্ধান্ত নিলাম। তোবারক আমাকে শান্ত করল। আচ্ছা তোমার যা ইচ্ছে পাঠাও।
আমি এক হাজার টাকা পাঠালাম।
অনুষ্ঠানে গিয়ে তোবা ব্যাপক তোপের মুখে আছে।
ঘটনা সামান্য।
সবার এক কথা আমি নাকি তাকে ৫ হাজার পাঠিয়েছি তোবা চার হাজার মেরে দিয়ে সেখানে এক হাজার টাকা জমা দিয়েছে।
তোবা তার ওপর এই দুর্নাম ঘোচাতে আমার পেছন পেছন অস্থির হয়ে ছোটাছুটি করছিল, দ্যাখ তো ফ্রেন্ট কি সমস্যা, আমারে সবাই টাউট ভাবতেছে।
আমি পড়ে গেলাম দ্বিধায়। আমার ৫ হাজার টাকার ইমেজ ঠিক রাখব নাকি তোবার ৪ হাজার টাকা ইমেজ ফিরিয়ে দিব?
ভাবতে ভাবতে তোবাকে রেখে আমিই বোবা হয়ে গেলাম। আমার নীরবতায় তোবাও আঘাত পেয়ে আবার বোবা হয়ে গেল।
সে আঘাতে প্রথমবারের মতো ফ্রেন্ট না বলে ফ্রেন্ড বলে উঠল। মুসলমানী গদ্যে-পদ্যে রচিত পূঁথি সাহিত্যের উন্মেষ কাল বিবেচনা করলে এটা অনুমাণ করা যথেষ্ট সংগত যে ফোর্ট উইলিয়াম কলেজে সংস্কৃতাকীর্ণ বাংলা প্রচলনের উদ্যোগের প্রতিক্রিয়ায় এমন একটি মুসলমানী ভাষার জন্ম হয়েছিলো। স্বাধীন সুলতানী আমলে বাংলা সাহিত্যে মুসলমানদের আগমন ঘটলেও তখনও পর্যন্ত বাংলা ভাষার সাহিত্যে পূঁথির প্রচলিত উর্দু ভাষার প্রচলন ঘটে নি।
পুথি নিয়ে এ ধরণের মন্তব্য দেখে কিছুটা খটকা লাগল।
ঢাবির এক গবেষক সম্প্রতি পাণ্ডুলিপি নিয়ে পিএইচডি থিসিস জমা দিয়েছেন। তার মতে, প্রাপ্ত বাংলা পাণ্ডুলিপির বর্তমান সংখ্যা প্রায় সাইত্রিশ হাজার। এর মধ্যে বলতে গেলে নগন্য সংখ্যক সম্পাদনা করা হয়েছে। প্রায় দুইশত। আর বিশাল সংখ্যক পাণ্ডুলিপির জ্ঞান-ভাণ্ডার রয়ে গেছে ধরা ছোয়ার বাইরে।
পাণ্ডুলিপির আক্ষরিক অর্থ- হাতে লেখা পুস্তক। আরও সহজ করে বললে- পাণ্ডুর বা ফ্যাকাশে রঙের কাগজে হাতে লেখা বই। এখন অবশ্য ছাপাখানা থেকে বের হওয়ার আগে মূল কপিকে পাণ্ডুলিপি বলে।
এবার পুথি নিয়ে গবেষকরা কি বলেন তা দেখা যাক।
মোহাম্মদ আব্দুল কাইউম বলেন,
"প্রাচীন যুগে অর্থাৎ ছাপাখানা প্রতিষ্ঠার আগে পাণ্ডুলিপি শব্দটির ব্যবহার ছিল না বললেই চলে। তার বদলে ব্যবহৃত হত পুঁথি, যার অর্থ ছিল হাতে লেখা বই বা পুস্তক। সংস্কৃত 'পুস্তক' শব্দ থেকেই পুঁথি শব্দের ব্যুৎপত্তি। প্রাচীন পুঁথি বা পাণ্ডুলিপিতে লিপিকরেরা 'পুঁথি' শব্দটি সাধারণ ভাবে ব্যবহার করতেন। কিন্তু উনিশ শতকে পুঁথি সাহিত্যের উন্মেষ এবং কোলকাতার শোভাবাজারে স্থাপিত বিশেষ ধরণের পুঁথি বা বটতলার পুঁথির প্রচলনের ফলে পুঁথি শব্দ নিয়ে বিশেষ বিভ্রান্তির সৃষ্টি হয়।" (পাণ্ডুলিপি পাঠ ও পাঠ-সমালোচনা, পৃ. ১৩-১৪)
ড. কল্পনা ভৌমিক বলেন,
"লিপির উদ্ভবের পর থেকে প্রাচীন সাহিত্যের যে নিদর্শন পাওয়া যায় তা সবই হাতে লেখা। হস্তলিখিত এই সাহিত্যাকৃতি যুগানুসারে বিভিন্ন নামে পরিচিত ছিল। প্রাচীন যুগে একে বলা হত পুস্তক। পুস্তক শব্দ এসেছে পোস্ত বা পুস্ত থেকে। পোস্ত শব্দের অর্থ চামড়া। চামড়া অর্থাৎ পোস্ত-এর উপর প্রথম লেখা হত বলে একে প্রাচীন যুগে সাহিত্যাকৃতিকে বলা হত পুস্তক। পুস্তক শব্দটি সংস্কৃত। এই পুস্তক শব্দ থেকে উদ্ভূত হয় 'পুথি' শব্দ।
প্রাচীন যুগের পুস্তককেই মধ্যযুগে বলা হত পুথি। অর্থাৎ পুথি এবং পুস্তক শব্দ সমার্থক। মধ্যযুগের শুরুতে বেদ থেকে শুরু করে ব্রাহ্মণ, আরণ্যক, উপনিষদ, রামায়ণ, মহাভারত, পুরাণ, নাটক প্রভৃতি সাহিত্যকৃতিকে পুথি বলা হত। এই সময় পুস্তককে গ্রন্থ নামেও অভিহিত করা হত। গ্রন্থ শব্দটি এসেছে গ্রন্থি থেকে। পুথির মাঝখানে ছিদ্র করে রজ্জু দ্বারা একে গ্রন্থিবদ্ধ করে আঁটসাঁটভাবে বাঁধা হত বলে একে বলা হত গ্রন্থ।...
মধ্যযুগের শেষ অর্থাৎ অষ্টাদশ শতাব্দীর মাঝামাঝি সময় থেকে পুথি শব্দ ভিন্ন অর্থে ব্যবহৃত হয়েছে। এই সময় বাংলা সাহিত্যের মুসলমান কবিদের রচিত কাব্যগ্রন্থ, যেমন-রোমান্টিক প্রণয়োপাখ্যান জাতীয় কাব্য: ইউসুফ-জোলেখা, সয়ফুলমুলক বদিউজ্জামান, লাইলী-মজনু.....এইসময় রচিত গ্রন্থসমূহে আরবি, ফার্সী প্রভৃতি ভাষার শব্দের সংমিশ্রণ ঘটেছে। ফলে আরবী-ফার্সী শব্দের প্রচুর ব্যবহারের জন্য এই শ্রেণীর কাব্যকে কেউ কেউ দোভাষী পুথি নামেও অভিহিত করেছেন।" (পাণ্ডুলিপি পঠন সহায়িকা, পৃ.৫৮-৫৯)
১৭১৮ সালে লেখা কবি শাকের মাহমুদের 'মধুমালতি' কাব্যে দেখা যায়-
"মধুমালা মনোহর কিতাব নিকটে।
পাইয়া পাচালী রুচি কহিলাম ঝটে।।
একাদশ শত সাল উন অষ্ট আশি।
ফারছী বাঙ্গালা ভাষা হৃদয়ে প্রকাশি।।"
</doc>
<doc>
এবার শাকের মাহমুদের অনেক আগে আরেক বিখ্যাত কবি আবদুল হাকিম সতের শতকের গোড়ার দিকে তাঁর রচিত 'সিহাবুদ্দীন নামা' কাব্যে কী লিখেছেন দেখা যাক-

"ফারছী এলেম হএ আরবী তনএ।
আরবী অনুরূপ তাই ফারছী লিখএ।।
হিন্দুশাস্ত্র পুস্তক যে ফারছীর নন্দন।
পুস্তক লিখএ জত ফারছীর বিবরণ।।"
এখানে হিন্দুশাস্ত্র বলতে কবি হিন্দুদের রচিত বাঙালা পুস্তকের কথা বলেছেন।
উনিশ শতকের গোড়ার দিকের একটি চমৎকার সংস্কৃত অভিধান লিখেন রাজা রাধাকান্ত দেব। অভিধানটির নাম 'শব্দকল্পদ্রূম'। এ অভিধানের পরিশিষ্টে বলা হয়েছে-
"বঙ্গবিদ্যাতথা হিন্দিং পারসিং মারবীং ততঃ ।"
অর্থাৎ- বাঙালা ভাষা হিন্দী, ফারছী ও আরবী শব্দময়।
এবার তের শতকের আগে, কারো মতে, একাদশ শতকে রামাই পণ্ডিতের 'শূণ্যপুরাণ' কাব্যে ধর্ম-পূজা বিধান-এ "কলিমা জাল্লাল"-এর ভাষাটা কেমন ছিল তা দেখা যাক-

"ওলন্তের মাল পড়িছে বিহান।
কাটিছেন খনকার তির কামান।।
সুরৎ ঘোড়াকা পিষ্ঠে জিন পালান।
বার দিয়া বসিলেন খোদায় পরমান।।
উচ্চালন্তি কাগজ বিচারন্তি পোথা।
আদি জনম খনকার হইল কোথা।।
মারিয়া দুশমন কা সির।
বাদশা দিলেন মহামুদ বির।।
কে হিদূ কে মছলমান।
হিন্ধু পুজন্তি কাষ্ঠ পাশান।।
মূছলমান পুজন্তি খোদায়।
পূর্ন্ন রূপরেক নাই।।...."
</doc>
<doc>

আমরা আড্ডা দিচ্ছি, প্রতিদিন যেমন দেই। এবং সপ্তাহে কোন না কোন দিন নতুন কিছু মানুষ আসেই। এবঙ বরাবরের মতো তারা এসেই তাদের আড্ডার ঝুড়ি খুলে দেয়। একটা মানুষ এসেই কি করে কথা শুরো করে দেয় ,আমি প্রথম প্রথম খুব বিস্মিত হতাম।এখন আর হইনা। একটু দেরি হলেও বুঝতে পারলাম। এখানে যেহেতু প্রায় সবাই কথার উপর কথা বলতে পারে তাই তাদের বন্ধু-বান্ধবরা কথার জাহাজ নিয়ে আসবে এটাইতো স্বাভাবিক।এমন কি কথার ট্রেন, ঠেলা গাড়ি এমন কি কথার প্লেন নিয়েও আসতে পারেন। আসাই উচিৎ এবং তাই হয়।
আমাদের এই আড্ডার সবচেয়ে বড় পৃষ্ঠপোষক একজন এ্যাডভোকেট। কেবল নির্বাচন থাকলেই তিনি কোর্টের দিকে যান(শোনা কথা)। শহরের বড় ব্যবসায়িদের তালিকায় তার নাম আছে। এক কালে ছাত্রলীগ করতে। এবং কয়েক বার কাউন্সিলর নির্বাচিত হয়েছেন।
এর মাঝেও আশার কথা হলো তিনি আবার সাস্কৃতিক কাজ কর্মে পৃষ্ঠপোষকতা করেন এবং অনুরাগীও বলা যায়।
আরো এমন অনেক গুন আছে। তবে তার একটা ইসপেশাল(বিষেশ) গুন নিয়েই কথা বলবো।
আড্ডা শেষে হোটেলে গেলাম চা পর্ব অংশগ্রহন করতে। শুধু কি চা-ই খাওয়া যায়? তাও না হয় খাওয়া যেত কিন্তু আজ যিনি আমাদের নিয়ে যাচ্ছেন তিনি যদি আমাদের কেবল চা খেতে দেন তবে ওনার প্রেসটিজ থাকে? আমরাও মেনে নিলাম। অল্প কিছু খেলে যদি একজনে প্রেসটিজ বাঁচে, তবে খাওয়াই ভাল।
নান রুটি, সবজি, এবং যে যা খেতে চায় সবই হলো। এর পরে চা পর্ব। আমরা মোট আটজন। চা এর অর্ডার দেয়া হলো সাতটি একটি চিনি ছাড়া,সাথে একটি খালি কাপ। বিপত্তিটার শুরো এখান থেকেই। আমাদের এ্যাড: সাহেব।আগে প্রচুর চা খেতেন কিন্তু বিদেশি ডাক্তার তাকে চা খেতে নিষেধ করেছেন, তাই অভ্যাস বসত অল্প একটু চিনি ছাড়া চা কাপে ঢেলে খাবেন। এই হচ্ছে পরিকল্পনা। সবই ঠিক ভাবে এগুচ্ছে। সবাই চা খাচ্ছে, তিনিও এক্সটা কাপে অল্প একটু চা ঢেলে খাচ্ছেন।
হঠাৎ আমার মনে হলো। হোটেলে যতবারই এক্সট্রা চায়ের কাপ চাওয়া হয়,সেই কাপটির সাথে কোন পিরিচ দেয়া হয়না। কারনটা কি?
যেই মনে আসা সেই প্রশ্নটা আড্ডার উদ্দেশ্যে ছুড়ে দিলাম। ভুলটা হল এখানেই।
এ্যাড. সাহেবের হাতেই তখন সেই কাপটি। আর যায় কোথায়, ডাকলেন এদিকে এসো। এই কাপের সাথে পিরিচ দাওনি কেন?
হোটেলের ছেলেটি কাচুমাচু করে বলল : সবাইরে এভাবেই দেই।
সবাইরে এভাবে দাও কেন?
সব হোটেলেইতো এভাবে দেয়।
তার পর... বেয়াদব, মুখের উপর কথা বলিস,তুই জানস আমি কে?তুই কি ভেবেছিস আমি টাকা বাঁচানের জন্য ভাগ করে খাই। ফাজিল। ইত্যাদি ইত্যাদি... আবার বলে সবারে এমন করেই দেই।ডাক তোর ম্যানেজাররে।
ম্যানেজার ভরাট কন্ঠের উত্তেজনা পূর্ন গালাগালি সবই শুনছিলেন। কিন্তু আসার সাহস করতে পারেনি(বোধ হয়)। এবার তাকে আসতেই হলো।
এসেই বলল, এই স্যারকে একটা পিরিচ এনে দে। আর কখনো ভুল করবিনা। স্যারেরে পিরিচ দিবি।
ব্যাপারটা নিয়ে যে এমন পরিস্থিতি তৈরি হতে পারে আমি কল্পনাও করতে পারিনাই। কিছু ক্ষন হতভম্ব হয়ে ছিলাম। কিন্তু এই " স্যারেরে পিরিচ দিবি" শুনে কেন যেন আবার হাসি চলে আসলো।এই হাসিটা বোধ হয় তার রাগ আরো বেরে গেল।
তিনি এবার ম্যানেজাকে কতক্ষন ধমকিয়ে যেতে থাকলেন।এই হোটেলের মালিক কে? ডাক তারে।
শেষ পর্যন্ত ওনাকে বুঝিয়ে শান্ত করা গেছে এবং বেরিয়ে তার কারে করে বাড়ি চলে গেলেন।
আমি ভাবলাম যাক বেঁচে গেলাম। কিন্তু কপাল খারাপ। এবার সবাই মিলে আমাকে ঝাড়লেন। কথা বলার তো একটা যায়গা লাগে। সব কথা কি সব খালে বলতে হয়। দেখলেন তো পরিস্থিতিটা????
আমিও কাচুমাচু করে বললাম। ভুল হয়ে গেছে। বড় ভুল হয়েগেছে।

এই হোটেলেই আমি নিয়মিত নাস্তা করতাম। কিন্তু এই গঠনার পরে কিচু দিন এই হোটেলে আর যাইনি।
পরিস্কার, পরিকল্পিত শহর আর আরবীদের গাড়ি বিলাসঃ
আবুধাবিতে শ্বশুরালয়ে পৌছায় শ্বশুরের সাথে সাক্ষাত করে খাওয়া দাওয়া করলাম, তারপর সিধা ঘুম। সকালে উঠে প্রথম যে কাজটা করলাম রুমের একপাশের বিশাল থাইগ্লাস খুলে বাইরে গিয়ে আশেপাশের কয়েকটা স্ন্যাপ নিলাম। শ্বশুরালয়কে প্রথম দর্শনে হোটেল হোটেল মনে হয়েছিলো। কারণ অ্যাপার্টমেন্টের ভিতরের ফিটিংস, বাথরুম, কিচেন সবকিছুই হোটেল টাইপ। পরে দেখেছিলাম যে, এই ধরনের অ্যাপার্টমেন্টগুলো দিয়ে আবুধাবি ভরা। নাম হোটেল অ্যাপার্টমেন্ট। গড়পরতা উচ্চতা বিশ তলা। মোটামুটি সবগুলোরই প্রথম পাচতলা জুড়ে শপিং মল আর হসপিটাল। আমার শ্বশুরালয়ও এর ব্যাতিত্রম নয়। তবে এক-দুইতলা বিল্ডিং যে নাই তা নয়। আমার শ্বশুয়ালয়ের সামনের কয়েকটা ব্লক শুধু এক আর দুইতলা বিল্ডিং। তবে এসব জায়গায় ফকির-মিসকিন থাকে ভাবলে ভুল হবে। দুর্গ টাইপ এসব ভিলার ভিতরের ফিটিংস এবং সিকিউরিটি নাকি বহুতল গুলোর চেয়ে অনেক অনেক বেশি ভালো। আর হবেই বা না কেন? কারণ এখানকার বাসিন্দারা হলো বেশিরভাগই আরবী এবং ঐ বহুতল হোটেল অ্যাপার্টমেন্টগুলোর মালিক। এদের সামনের পরিকল্পিত পার্কিং এ মোটামুটি সব ভালো ভালো ব্র্যান্ডের গাড়ির মডেলই দেখেছিলাম।এরপর আশেপাশের বাংলাদেশী কমিউনিটির আন্টিরা বাসায় এলেন আমাদের সাথে দেখা করার জন্য এবং আগাম একটা দাওয়াতের শিডিউল ধরায় দিলেন হাতে। শিডিউল দেখেই বুঝলাম যে আমার সফরের দ্যা এন্ড। কিন্তু এখানকার এই মানুষগুলো কেউ কারো তেমন কাছের আত্মীয় না হলেও, দেশের বাইরে এসে সুখে-দুঃখে, বিপদে-আপদে এমনভাবে একজন আরেকজনের পাশে এসে দাড়ান যে পরস্পরের আত্মার-আত্মীয় হয়ে যান। কাজেই তাদেরতো মনে আর কষ্ট দেয়া যায় না। কাজেই সবার দাওয়াতই কবুল করলাম।
আশেপাশে ঘুরে দেখার জন্য বের হলাম বিকেলের দিকে। কাছেই হাটা দুরত্বে সমুদ্র সৈকত আর পার্ক। বাইরে বের হয়ে আমার কেমন জানি লাগলো। একেতো এই সময়েও গরম তার উপর সবকিছু কেমন যেন উল্টা উল্টা। অথচ এইটাই নাকি ওদের সবচেয়ে ভালো আবহাওয়ার সময়। আর উল্টা-উল্টা লাগার কারণ হচ্ছে, রাস্তার গাড়িগুলো চলছে সব ডানদিক দিয়ে। রাস্তা সবখান দিয়ে পার হওয়া যায় না। পুলিশ দেখে ফেললেই নগদে ফাইন। জেবরা ক্রসিং দিয়ে রাস্তা পার হওয়ার সময়ও আমি মফিজের মত উল্টা দিকে তাকায় থাকতাম প্রথম প্রথম। কয়েকবার গাড়ির সামনেও পড়লাম। কিন্তু এখানকার ড্রাইভারগুলা মনেহয় আমার চেয়েও বড় মফিজ। সামনে লোক দাড়াইলে ১ কিমি দূর থেকে গাড়ি থামায় দেয়। এই ব্যাটারা বাংলাদেশে এসে গাড়ি চালাইতে গেলেতো রীতিমতো এক্সিডেন্ট করবে। আমাদের সরকারের উচিত যারা এই টাইপ দেশ থেকে এসে আমাদের দেশে গাড়ি চালাইতে চায়, তাদের আলাদা ট্রেইনিং এর ব্যবস্থা করা। নাইলে ঢাকায় আইসা আইল্যান্ড আর নয় নম্বর বাসের চিপায় পইরা অকালে মরবো সব।রাস্তায় যখন হাটছিলাম তখন নিজেকে কোন সাইফাই গল্পের ক্যারেক্টার বলে মনে হচ্ছিলো। চারপাশে সব সুউচ্চ বিল্ডিং আর জ্যামবিহীন রাস্তা। সবকিছুই নিয়ন্ত্রিত। রাস্তায় থু থু বা ময়লা ফেলা যাবে না। ঠিক জায়গা দিয়ে রাস্তা পার হতে হবে। রাস্তায় গাড়ি কেবলমাত্র পার্কিং এই রাখা যাবে। অন্যখানে রাখলেই ফাইন। দিনে দুইবার করে রাস্তাঘাট থেকে ময়লার গাড়ি ময়লা পরিস্কার করে যাওয়া। ঝকঝকে রাস্তাঘাট। জায়গায় জায়গায় ক্যামেরা। এসব কিছু দেখে মনে নিজেকে সাইফাই এর ক্যারেক্টার ভাবাই স্বাভাবিক। এইটা অবশ্য আমার ধারণা। ঐখানকার পাবলিক মনেহয় ভাবছিলো যে, “ধাবিতে নতুন আইছে।” কারণ আমি সুন্দর বিল্ডিং, সুন্দর গাড়ি দেখলেই দাঁড়ায় দাঁড়ায় ছবি তুলছিলাম।এইটা কি বুঝি নাই দেখে ছবিটা তুলেছিলাম।
হেটে হেটে যখন পার্কে পৌছালাম তখন মনটাই ভালো হয়ে গেলো। কত সবুজ। অথচ সবই আর্টিফিশিয়াল। ন্যাচারাল না। অনেক কষ্ট করে এরা এই সবুজ করেছে। যেখানে ঘাস সেখানে পানি ছিটানোর জন্য স্প্রিঙ্কলার আছে। দিনের কতগুলো নির্দিষ্ট সময়ে পানি ছিটায়। আর যেখানে বড় গাছ বা ঝোপ আছে সেখানে দেখলাম ঝোপ বা গাছের নিচে পাইপের জাল। এই টাইপ নতুন যেগুলো বানাচ্ছে সেখানে দেখলাম যে, প্রথমে মাটি ফেলে তারপর খালি জিলাপীর প্যাচের মতন পাইপ বসায়। তারপর সেখানে গাছ বা ঝোপ লাগায়। পাইপগুলোর জায়গায় জায়গায় স্টপার আছে। ওগুলো একইভাবে দিনের কিছু নির্দিষ্ট সময়ে খুলে গিয়ে গাছে পানি দেয়। পার্কের ভিতরে বসার জন্য জায়গায় জায়গায় বেঞ্চ। পাবলিকের ব্যায়াম করার জন্য কতগুলো যায়গায় কিছু ইন্সট্রুমেন্ট স্ট্যান্ড রাখা। জায়গায় জায়গায় সুন্দর সুন্দর ফোয়ারা যেগুলোর পানি ক্রিস্টাল ক্লিয়ার। লোকজন যাতে পরিবারসহ এসে পিকনিক করতে পারে এজন্য জায়গায় জায়গায় বারবিকিউ স্ট্যান্ড করা। বাচ্চাদের খেলার জন্য আলাদা জায়গা। ঝকঝকে পাবলিক টয়লেট। এই সবকিছুই ফ্রী। পার্কে ঢুকতে বা এসব সরঞ্জাম ব্যবহার করার জন্য আলাদা কোন টাকাপয়সা দেওয়া লাগে না। লোকজনের যাতে কোন অসুবিধা না হয় সেজন্য কিছু সিকিউরিটির লোকও আছে। পার্কে ঢুকে দুদন্ড বসে এত ভালো লেগেছিলো যা বলার মতন না। এই প্রথম আবুধাবি একটু ভালো লাগলো। সবুজের পরশে বারবার দেশের কথা মনে হচ্ছিলো দেখেই হয়তো এ ভালো লাগা।(১)
গানের মুখোবন্ধটি এরুপ-
তুমি আছো সব আছে।
তুমি নাই কিছু নাই।
এই গানের কথাকে কিভাবে মূল্যায়ন করে দেখুন।
একজন মাদকাসক্ত মদকে বুকে জড়িয়ে ধরে বলবে, হে মদ, তুমি আছো সব আছে,তুমি নাই কিছু নাই।
একজন টাকা আসক্ত টাকাকে বুকে জড়িয়ে ধরে বলবে, হে টাকা, তুমি আছো সব আছে,তুমি নাই কিছু নাই।
একজন নারী আসক্ত নারীকে বুকে জড়িয়ে ধরে বলবে, হে নারী, তুমি আছো সব আছে,তুমি নাই কিছু নাই।
একজন ইশ্বর আসক্ত বলবে, হে ইশ্বর, তুমি আছো সব আছে,তুমি নাই কিছু নাই।
মূলতঃ যে যেই বিষয়ে আসক্ত সে, যে কোন ঘটনাকে তার নিজের মত করে গ্রহন করবে বা ব্যাখ্যা করবে।এটাই বাস্তবতা।
(২)
ভোর বেলায় একটা পাখী গাছের ডালে বসে ডাকছে কুকুক কুকুক কুক, কুকুক কুকুক কুক।সে সময় একজন হিন্দু মাঠে হাল চাষ করতে যাচ্ছে এবং একজন মুসলমান মাঠ থেকে পায়খানা করে বাড়ি ফেরার পথে দুজনের সাক্ষাত হলে হিন্দু মুসলমানকে বলছে,ভাই দেখেন পাখীটা কি সুন্দর করে বলছে,হরে কৃষ্ণ রাধা,হরে কৃষ্ণ রাধা।
তখন মুসলমান পাখীর ডাক কান পেতে শুনে বললো,দুর বোকা পাখীটা তো তা বলছে না।পাখীটা বলছে , আল্লাহ, রাসুল ,খোদা আল্লাহ ,রাসুল,খোদা।
এই নিয়ে যখন দুজনের মাঝে ঝগড়া শুরু হয়েছে,এমন সময় একজন সুতা বিক্রেতা তাদের কাছে উপস্থিত হয়ে তাদেরকে জিজ্ঞাসা করলো ভাই আপনাদের ঝগড়া কি নিয়ে?তখন মুসলমান বললো ভাই এই যে পাখীটার ডাক শুনতে পাচ্ছেন,আমি বলছি পাখীটা বলছে আল্লাহ, রাসুল ,খোদা আল্লাহ ,রাসুল,খোদা।কিন্তু এই হিন্দু বলছে পাখীটা নাকি হরে কৃষ্ণ রাধা,হরে কৃষ্ণ রাধা বলছে।আচ্ছা ভাই আপনিই বলেন তো কার কথা সঠিক।
তখন সূতাওয়ালা বললো আপনাদের দুজনের একজনেরটাও সঠিক না।পাখীটা বলছে,লাল,নীল,সাদা লাল,নীল, সাদা।
এবার তিন জনের ঝগড়া শুনে এক সবজি বিক্রেতা তাদের কাছে এসে বললো ভাই,সকাল বেলা আপনারা কি নিয়ে ঝগড়া করছেন?তখন হিন্দু বললো,এই যে গাছের ডালে পাখীটা ডাকছে,তো,আমি বলছি যে,পাখীটা বলছে হরে কৃষ্ণ রাধা,হরে কৃষ্ণ রাধা।আর এই মুসলমান বলছে পাখীটা নাকি বলছে,আল্লাহ, রাসুল ,খোদা আল্লাহ ,রাসুল,খোদা।আর এই সূতাওয়ালা বলছে পাখীটা নাকি বলছে, লাল,নীল,সাদা লাল,নীল,সাদা।এবার আপনিই বলেন আমাদের কার কথাটা সঠিক হয়েছে?
তখন সবজি বিক্রেতা বললো তোমাদের কারও কথাই ঠিক হয়নি।মূলতঃ পাখীটা বলছে মরিচ,পেয়াজ,আদা মরিচ,পেয়াজ,আদা।
আসলে যে যার ধ্যান করে।সে তার বাইরে মন্তব্য করতে পারে না।সত্য সহায়।গুরুজী।
</doc>
<doc>

আমার সাথে তাহেরের দেখা হয় কানসাটে -ফুলবাড়িতে- ভবদহে- নারায়ণগঞ্জে-সাভারে-শাহবাগে-পরিবাগে কিংবা অন্য কোথাও ।
(প্রথম প্রকাশ , স্বাধীনতা যুদ্ধের অপর নায়কেরা // নুরুজ্জামান মানিক ,শুদ্ধস্বর ,একুশে বইমেলা লালনদর্শনে কুষ্টিয়া গিয়েছিলাম অক্টোবরে। প্রতি বছরই ১৬ অক্টোবর। থেকে তিন দিনের জন্য কুমারখালীর ছেঁউরিয়ায় লালনের প্রয়াণ দিবস উপলক্ষে অনুষ্ঠিত হয় লালন মেলা। মূলত ওটাতে অংশ নেয়ার জন্যই ইচ্ছা ছিল। কিন্তু, ক্লাসের ব্যস্ততার কারণে ঠিক তখন না পারলেও, তার আগেই ওখান থেকে ঘুরে এসেছি। সঙ্গী আরও ৬ জন। ১৩ থেকে ১৫ পর্যন্ত ছিলাম লালনের পাশে। ১৩ তারিখ দিবাগত রাতে ওখানে পৌঁছাই। তখন মনে হয় বাজে প্রায় রাত দু’টা।
ওখানে পোঁছার পর আখড়া সংলগ্ন মাঠের চা-দোকানে বসে চা খাচ্ছিলাম। আমাদের ডান পাশেই বসে ছিলেন দু’জন বাউল। একজন মোটামুটি ষাটোর্ধ্ব আরেকজনের বয়স হবে পঁচিশের মত। শিষ্য গুরুর কাছ থেকে বিভিন্ন বিষয়ে দীক্ষা নিচ্ছে। আমরা তাঁদের কথোপকথন শুনছিলাম আর বিভিন্ন বিষয়াদির ব্যাপারে জিজ্ঞেস করছিলাম। তো বয়স্ক বাউল হঠাৎ আমাদের জিজ্ঞেস করলেন, “আইজ বাংলা কয় তারিক? কার্তিকের পয়লা দিন মেলা বইব।” আমরা সাতজন ভার্সিটিতে পড়া ছেলে সবাই চুপ। কারও মুখে কোন টু শব্দ নেই। এরপর উনারাই বের করলেন তারিখের হিসাব। এরপর আবার বললেন, “ফাল্গুন-চৈত্রের উৎসব টা আরও জমে, ঐসময় আইসেন”। আমাদেরই এক বন্ধু আমাদের আস্তে করে জিজ্ঞেস করল, “ফাল্গুন ইংরেজি কোন মাসে পড়ে?” ...
আমার অবচেতন মন বলে, “পহেলা বৈশাখে লাল পাঞ্জাবি, লাল-সাদা শাড়ি পড়ে বটমূল গেলেই যখন বাঙ্গালি হইয়া যাওন যায়, তখন বাকি কিছুর দরকার কি? অয় তো শালা ভণ্ড, অশিক্ষিত, ছুডলুক। অয় তো বাংলা তারিখের খোঁজ খবর রাখবই। আমি আধুনিক মুসলিম বাঙ্গালি। আমার শুধু ইংরেজি আর আরবি মাসডার খোঁজ জানলেই হইব”। ...
সারাংশ : বাঙালিয়ানা শব্দটা মুখে বড় করে কু(!)বুদ্ধিজীবি থেকে শুরু করে সবার মুখে মুখে ঘুরে (ব্যতিক্রম নই)। কিন্তু, অন্তরে ঘুরে শুধু এই ভণ্ডদের মাঝেই। উনাদের মাঝেই বেঁচে থাকবে বাংলা, বাঙালিয়ানা। তাও বেঁচে থাক।
আশা করি সবাই ভাল আছেন। আজ লিখব হাম হাম র্ঝণা ভ্রমন কাহিনীর ২য় পর্ব । 

প্রথম পর্বে হাম হাম পর্যন্ত আসার বর্ননা দিয়েছিলাম। ২য় পর্বে থাকছে হাম হাম ঝর্ণা ও সেখানে সময় কাটানোর কথা।
হাম হাম ঝর্ণাটি এক কথায় অপূর্ব। আমরা যখন ঝর্ণার সামনে আসলাম, তখন বেশ কয়েক মুহূর্ত শুধু ঝর্ণা দেখই কাটালাম। কিছুক্ষন আগেও যে আমরা কষ্টকর ভ্রমন করে আসলাম তা বেমালুম ভুলে গেলাম। এখন আমরা ঝর্ণার কিছু ছবি দেখব।
অপূর্ব সৌর্ন্দযমন্ডিত হাম হাম ঝর্ণা
এখানে একটি বিষয় জেনে রাখা দরকার, ঝর্ণাটির নাম “হাম হাম” , “হাম্মাম” নয়। “হাম্মাম” একটি আরবি শব্দ, যার অর্থ ”গোসলখানা”। আর “হাম হাম” শব্দটি ত্রিপুরা উপজাতিদের ভাষা থেকে এসেছে। ত্রিপুরা উপজাতিদের ভাষাতে হাম অর্থ পানি। আর পানির অনেক সমাহার বা বিশাল জলাধারকে তারা “হাম হাম” বলে থাকে। যেহেতু ঝর্ণাতে অনেক পানি থাকে তাই ঝরনাকে তারা “হাম হাম” বলে। এই তথ্যটি আমি আমাদের গাইড শ্যামল এর কাছ থেকে পেয়েছি। সে একজন ত্রিপুরা উপজাতি।
বাংলাদেশের যেকোনো ঝর্ণা থেকে এটা বেশ বড়। ঈদ এর ছুটি থাকায় বেশ ভিড় ছিল। ঝর্নারটির উচ্চতা প্রায় ১০০ ফুটের মতো। প্রশস্ততায় প্রায় ৩০ ফুটের মতো। ঝর্নাটির চার পাশে উচু টিলা যা গাছ-পালা দিয়ে পরিপূর্ণ । 
ঝর্ণার চারপাশে সবুজ গাছ-পালাতে পরিপূর্ণ
আমরা যখন গিয়েছিলাম তখন ঝর্নাতে যথেষ্ট পানি ছিল। ঝর্ণাটি উপর থেকে নিচের দিকে প্রশস্ত। ঝর্নার প্রস্তরময় গা বেয়ে পানি পড়ছে। ঝর্নার নিচে যেখানে উপর থেকে পড়া পানি জমছিল , সেখানে পানির গভীরতা ছিল কোথাও হাঁটু সমান, কোথাও কোমর সমান , কোথাও বুক সমান। পানির নিচে ছিল ছোট বড় পাথর। ঝর্নার আশেপাশে ছড়ানো – ছিটানো ছিল বড় পাথর , গাছের গুড়ি। সেগুলোর উপরে দর্শনার্থীরা তাদের জিনিসপত্র রেখেছিল, কেউ বসে ছিল। আমরা দ্রুত গোসল করার কাপড় পড়ে নেমে পরলাম ঝর্নার পানিতে। ঝর্ণার পানিতে ভিজে আমাদের সমস্ত কান্তি দূর হয়ে গেল। আমি এবং আরও কয়েকজন ঝর্নার গায়ে পিঠ ঠেকিয়ে ভিজতে লাগলাম।

ঝর্ণার প্রস্তরময় গা ঘেসে দাড়িয়ে জহির,তাপস ও দিপু
দুহাত প্রসারিত অবস্থায় জহির ও তাপস পাশে দিপু
গলা সমান পানিতে জহির (তীর চিহ্ন দেয়া)
গাছের গুড়ির উপর বসা হিটলার ও তাপস
গাছের গুড়ির উপর বসা হিটলার,তাপস,জহির পাশে হাসান
ঝর্নার পানি ছিল পরিষ্কার, স্বচ্ছ। অনেকেই সেই পানি পান করার চেষ্টা করলো। কিন্তু সেই পানি ছিল পানের অযোগ্য। ঝর্নাটির মাঝ বরাবর পাথরের আরেকটি স্তর সৃষ্টি হয়েছে। উপর থেকে পড়া পানি সেখানে ধাক্কা খেয়ে নিচে পড়ছে।
ঝর্ণার মাঝ বরাবর সৃষ্টি হয়েছে আরেকটি স্তর
পানি আছরে পড়ছে মাঝ বরাবর সৃষ্টি হওয়া স্তরে
দ্বিতীয় স্তর থেকে পানি নিচে নামছে
যাহোক , আমরা ১০ জনই নেমে পড়লাম ঝর্নার পানিতে ভিজতে। প্রায় ৩০ মিনিটের মতো আমরা ঝর্নার পানিতে ভিজলাম। এ সময় আমাদের গাইড শ্যামল আমাদের অনুরোধে বেশ কিছু ছবি তুলল। ঝরনার পানিতে নেমে যখন আমরা ভিজতে লাগলাম, তখন আমাদের মধ্যে দেখা দিল বাধ ভাঙ্গা উচ্ছাস। মনের সমস্ত ক্লান্তি, চিন্তা দূর হয়ে আমাদের সবার মন ভরে গেল অনাবিল আনন্দ ও উচ্ছাসে। আসলে প্রকৃতি যেমন বিশাল, উদার তেমনি সেই প্রকৃতির সান্নিধ্যে আসলে মানুষের মনও বিশাল ও উদার হয়ে যায়। হাসি, আনন্দ, দুষ্টামি ,ছবি তোলা ইত্যাদির কর্মকাণ্ডের মাধ্যমে আমাদের ঝর্ণার পানিতে গোসল করার সময়টা কেটে গেল। নিচে আমাদের কর্মকান্ডের কিছু ছবি দেয়া হলো:
ঝর্ণার পানিতে ভিজতেছে হাসান ও মৌসুমী
ঝর্ণার পানিতে গোসলরত বাবু , সিমলা,মৌসুমী ও তারেক
ঝর্ণার গা ঘেসে মৌসুমী ও সিমলা, পাশে হাসান
ঝর্ণার গায়ে হেলে নিজেকে ভিজিয়ে নিচেছ সিমলা ও মৈৗসুমী
চলছে হাসাহাসি আর দুষ্টামি
হিটলারকে ভিজিয়ে দিচ্ছি আমি ও গালিব, পাশে দাড়িয়ে হাসান ও বাবু
ঝর্ণার পানি দিয়ে হিটলারের মাথা ধুয়ে দিচ্ছে বাবু
পানি ছিটা-ছিটি চলছে সিমলা ও হাসানের মাঝে
হাম হাম বিজয়ী গালিব। পাশে আমি,হিটলার ও হাসান
আরেক হাম হাম বিজয়ী আমাদের কামাল ভাই(হিটলার)। পাশে বাবু ও সিমলা।
ঝর্ণাতে গালিব,বাবু,হাসান,মৌসুমী,সিমলা,তারেক,হিটলার
আমাদের দলের ৭ জন সদস্য: গালিব,হাসান,মৌসুমী,সিমলা,তারেক,হিটলার,বাবু
গোসল শেষে, এবার চলছে ঝর্ণার পানিতে আড্ডা মারা
গোসল শেষে আমরা হালকা খাবার খেয়ে নিলাম। খাবারের মধ্যে ছিল চকলেট, কলা, ডিম, রুটি, পানি। এছাড়ও গ্লুকোজ ও খাবার স্যালাইন সাথে নিয়ে ছিলাম আমরা। সেগুলোও আমরা খেলাম। তারপর কিছু সময় বিশ্রাম নিয়ে ফেরার জন্য প্রস্তুত হতে লাগলাম।
চলছে হালকা খাওয়া-দাওয়া
ফেরার কথা মনে হতেই আমাদের সবার মনে আবার সেই দুর্গম পথের কথা মনে হল। গাইডকে বললাম আরও কোন সহজ রাস্তা দিয়ে নিয়ে যেতে। অবশেষ সে একটা পথের কথা বলল যেটা একটা পাহাড়ের উপর দিয়ে গেছে। আমাদের মধ্যে ২/৩ জন বাদে সবাই সেই পথে যেতে রাজি হল। কারন আসার সময় আমাদের যেই পরিমান শক্তি ছিল যাওয়ার সময় আর সেই শক্তি নেই। তাই অপেক্ষাকৃত কম ঝুঁকিপূর্ণ পথ দিয়ে আমরা যেতে চাইলাম। অবশেষে জিনিসপত্র গুছিয়ে আমরা তাড়াতাড়ি রওনা হলাম। কারন আমাদের যেতে হবে ৮ কিলোমিটার পথ। তবে যাবার আগে হাম হাম ঝর্ণার আরও কিছু ছবি দেখে নিই।

</doc>
<doc>

আজ নিশীথিনীর মন ভালো নেই । সকাল থেকে ঘুম থেকে উঠার পরেই তার কেমন অস্থির অস্থির লাগছে । মাঝে মাঝে এমন দিন আসে কিছুই ভালো লাগে না । নিশীথিনী ঠিক করলো আজ সারাদিন রাস্তায় রাস্তায় ঘুরবে । কাউকে সাথে নিবে না । একা একা ঘুরতেই তার বেশী ভালো লাগে । সকালবেলা গোছল করে, চোখে কাজল দিয়ে, সুন্দর একটা নীল শাড়ি নিশীথিনী বের হয়ে গেল বাসা থেকে । নীলক্ষেত গেলো দুই একটা বইয়ের দোকান ঘুরলো । তারপর নিউ মা্র্কেট গিয়ে বার্গার আর কোক খেয়ে নিল । নিশীথিনী ভাবছে এখন কোথায় যাবে ? ভাবতে ভাবতে সে একটু গুন গুন করে গান গেয়ে নিল- 'পথ যে এখনো বাকি, জানি নাতো আমি কে, কারো কিছু হই কিনা, এই এক ভাবনায় সারাদিন...' ।
নিশীথিনী বসে আছে ধানমন্ডি লেকে । তার আশে-পাশে আরো অনেক মানূষ । সে খুব মন দিয়ে আশে পাশের সবার কর্মকান্ড দেখছে । কিন্তু তার পাশে যে একটা অচেনা ছেলে বসে আছে সেদিকে লক্ষ্য নেই । নিশীথিনী অনেকক্ষন পর ছেলেটিকে লক্ষ্য করে । ছেলেটি আপন মনে বাদাম খাচ্ছিল । ছেলেটির দিকে তাকিয়ে নিশীথিনী বলল- এত জায়গা থাকতে আপনি আমার পাশে এসে বসেছেন কেন ? ছেলেটি একটূ হেসে বলল- ম্যাডাম আমি আপনার পাশে এসে বসিনি, আপনি আমার পাশে এসে বসেছেন । আমি আধা ঘন্টা ধরে এখানে বসে আছি । আপনি তো আসলেন মাত্র । নিশীথিনী ধমক দিয়ে বলব- চুপ আর একটা কথা না । বদ পোলা ।
সময় দুপুর ১২ টা । আকাশ মেঘলা । লেকের দিকে আপনারা যদি ভালো করে তাকান তাহলে দেখতে পারবেন নিশীথিনী আর বদ পোলাটা নৌকায় করে ঘুরছে । নৌকা দুলছে, নিশীথিনীর ভয় করছে- তাই সে ছেলেটার একটা হাত শক্ত করে ধরে রেখেছে । বদ ছেলেটা বলল- কোনো ভয় নেই, আমি আছি । তখন নৌকাটা যাচ্ছে জাহাজ ব্লিলিং এর পাশ দিয়ে । বদ পোলাটার কাঁধে মাথা রেখে নিশীথিনী বলল, আমার গান গাইতে ইচ্ছা করছে ! বদ ছেলেটা বলল গাও ! নিশীথিনী গাইলো- " আমি তোমার কোন অনন্ত ছায়ায়- শুয়ে আছি, শুয়ে রবো, আমি তোমার কাছ থেকে বহু দূরে- তবু ছায়ায় মতো তোমার মাঝে শুয়ে আছি, জেগে আছি, বসে আছি...'।
সময় দুপুর ২ টা । নিশীথিনী বলল আমার খুব ক্ষুধা পেয়েছে । বদ পোলাটা একটা রিকশা ঠিক বলল, চলো স্টার হোটেলে যাই । রিকশায় করে ১০ মিনিট সময় লাগবে । সেখানকার বিরানী টা খুব ভালো হয় । নিশীথিবী বলল- তুমি কি করে বুঝলে আমার বিরানী খেতে ইচ্ছা করছে ! বদ পোলাটা কিছু না বলে একটু হাসলো । বদ পোলাটা আজ একটা সাদা শার্ট আর জিন্স পড়েছে । পায়ে কেডস । মাথার চুল গুলো এলোমেলো, মনে হয় কখনোই চুল আচড়ায় না । তারা দুই জন মিলে খুব আনন্দ করে খেলো । খাওয়া শেষে নিশীথিনী বলল- শোনো, আমি ঘুমাবো । তুমি বসে থাকবে, আমি তোমার কোলে মাথা রেখে ঘুমাবো । কোনও ডিসর্টাব করবে না । বদ পোলাটা বলব আচ্ছা ।
লেকের দক্ষিণ দিকটার এসে একটা বেঞ্চে এসে বসল ওরা । নিশীথিনী বদ পোলাটার কোলে মাথা রাখল । নিশীথিনী বলল- এই আমার মাথায় হাত বুলিয়ে দাও । এই, তুমি না কবিতা জানো ! একটা কবিতা শুনাও । বদ পোলাটা আস্তে আস্তে আবৃত্তি করলো- "ঘাস, তুমি নেবে আমাকে ? ঘাসফুল, নেবে ? খেলায় ?/ আমি দিন ফুরিয়েছি ঘুরে ঘুরে মেলায়, আমার যা কিছু নাও/ এসেছি তোমার কাছে বড় অবেলায়/ তুমি যদি ছুড়ে ফেলো হেলায়/ ভাসিয়ে দাও নিরুদ্দেশে ভেলায়/ আমি ফিরে তোমার কাছেই যাবো-শতবার নিজেকে হারাবো ।" নিশীথিনী সত্যি সত্যি গভীর ঘুমে তলিয়ে গেলো । বদ পোলাটা এক আকাশ ভালোবাসা নিয়ে নিশীথিনীর মুখের দিকে তাকিয়ে আছে ।
এক ঘন্টা বিশ মিনিট পর নিশীথিনীর ঘুম ভাঙ্গল । নিশীথিনী বদ পোলাটার দিকে তাকিয়ে বলল- এই ছেলে তোমার নাম কি ? কি অবাক ব্যাপার দেখো, তোমার সাথে নৌকায় করে ঘুরলাম, দুপুরে এসাথে খেলাম, তোমার কোলে মাথা রেখে ঘুমালাম আর তোমার নামটাই জানা হয়নি ! নিশীথিনী উত্তরের অপেক্ষা না করেই বলল- চলো চা খাবো । আজ রাস্তার পাশে দাঁড়িয়ে চা খাবো । তোমার আপত্তি নেই তো ? বদ পোলাটা দুই দিকে মাথা নাড়ল । ৩২ নম্বর এর কাছে রাস্তায় দাড়িয়ে ওরা চা খেলো । বদ পোলাটা সিগারেট ধরাতে গেলেই নিশীথিনী কঠিন গলায় মানা করলো - অসম্ভব আমি যতক্ষন তোমার কাছে আছি নো সিগারেট । ছেলেটি বলব- আচ্ছা ।
এখন বিকেল ৫ টা । আপনারা যদি ভালো করে লক্ষ্য করেন, তাহলে দেখতে পাবেন, নীল শাড়ি পরা মেয়েটার পাশে বদ পোলাটা আছে । বদ পোলাটার হাত ধরে ধরে হাটছে নিশীথিনী । নিশীথিনীর দুই হাত ভরতি কাচের চুড়ি । তার মাথার চুল আর শাড়ির আঁচল বাতাসে উড়ছে । শীত কালে তারাতাড়ি সন্ধ্যা হয়ে যায় । তারা হাঁটতে হাঁটতে এক সময় জারুল গাছের নিচে এসে দাঁড়ায় । তখন সূর্য ডুবে গেছে । নিশীথিনী বলল- একটা সি এন জি ঠিক করে দাও, বাসায় যাবো । ছেলেটা বল-আচ্ছা । বদ পোলাটা তখন নিশীথিনীর অনুমতি নিয়ে, দুই হাত দিয়ে নিশীথিনীর কোমর জড়িয়ে ধরে এক আকাশ ভালোবাসা নিয়ে ঠোঁটে একটা চুমু খেলো । নিশিথিনী এক আকাশ ভালোবাসায় ডুবে গিয়ে বলল- ''যেদিকে যেতে বল যাবো। নিজেকে হারাবো । কাছে থেকো । একটি শর্তই শুধু- ভালোবেসো - এই বলেই নিশীথিনীর চোখ থেকে দু'ফোটা জল গড়িয়ে পড়ল ।
আজকের মতো ওদের কাহিনী শেষ । এখন আপনাদের বলি- নিশীথিনীর নাম নিশিথীনি নয়, আর বদ পোলাটার নাম বদ পোলা নয় । নিশিথিনীর নাম হচ্ছে- হিমি আর বদ পোলাটার নাম হচ্ছে - গুল্লু । সেই পরিচিত নাম । পরিচিত মানূষ । পরিচিত গল্প । 
বৃষ্টি।
আজকাল এমন অঝোর ধারার বৃষ্টি খুব একটা হয় না। আর হবেই বা কার জন্যে? কে বসে আছে বৃষ্টি জলে একাকার হবার জন্যে? কার অতো সময়? কীসের এতো অবসর?
অবসর নেই। কোথাও না। অবসরপ্রাপ্তরাও এখন অবসরের জন্যে হা পিত্তেশ করেন। সকাল বেলা হাঁটতে বেরিয়ে পার্কের বেঞ্চে বসে সমবয়সীদের সঙ্গে গলা মিলিয়ে বলেন- ইস্। যদি ইকটু ফুরসত পাওয়া যেতো!
তবুও সময় ধরা দেয় না অবসরের মলাটে। ধরা দেবে না তো। সময় কী কখনো ধরা দিয়েছিলো কারও কাছে?
সময় খুবই দেমাগী। সবাই তার সাথে তাল মিলিয়ে চলতে চায়।
সবাই চায়? বুঝি খটকা লাগলো। সন্দেহের কোন দেয়ালে যেনো ধাক্কা খেয়ে কথাটা ফিরে এলো আবার। সবাই সময়ের সাথে তাল মিলাতে চায়?
না। মলয় সে দলে নয়। তার সময়ের হিসেব নেই, কারণ ওই বিষয়টির অভাব কখনো সে বোধ করে নাই। করবেও না কোনোদিন। মলয়ের হয়ে এতো বড়ো সিদ্ধান্তটা দিয়ে দিতে পারলাম- মলয়কে জানি বলেই। কেবল চিনি না, জানিও। একেবারে ভেতর থেকে জানি। অনেক দিনের চেনা মলয় তাই বিস্তর সময়ের ব্যবধানেও এতোটুকু অচেনা হয়নি।
ঠিক। একেবারেই পরিবর্তনহীন, চির-পুরাতন তবুও কোথায় যেনো এক চিলতে নূতনত্ব, একেবারে সিঁথি জুড়ে থাকা সিঁদুরের মতো। বাঁ হাতে হাতঘড়িটা আছে, কিন্তু বন্ধ। সময়কে ঠাট্টা করার কী নির্মম উদাহরণ!

</doc>

<doc>
বিশ্ববিদ্যালয়ে এসে আমরা অনেকেই অনেক কিছু পেয়েছিলাম। প্রেম, ভালোবাসা আর রাজনীতির কথা যদি বাদও দেই- তবুও সন্ধ্যার আলোছায়াতে ফুলার রোডে কিংবা শামসুন নাহার হলের সামনে বসে কারও নির্জন ঠোঁটে স্বাক্ষর করা বন্ধুর সংখ্যাও আমাদের কম নয়। বলে রাখা ভালো ঠোঁটের নির্জনতা নারী-পুরুষ নির্বিশেষেই হতে পারে। অতএব কেউ ভুল বুঝবেন না।
আমাদের এই প্রাপ্তিগুলো ক্যালেন্ডারের পাতার সাথে এসেছিলো আবার পাতা উল্টানোর সময় চলেও গেলো। কিন্তু মলয় এসব কিছুই পায়নি। ও অন্যকিছু পেয়েছিলো। আমরা বিশ্ববিদ্যালয়ে যাকে সবচেয়ে বেশি সমীহ করতাম, তাকেই আড়ালে আবডালে পাগল বলে উপহাস করতাম। কিন্তু আমাদের কারও সাহস ছিলো না- তার চোখে চোখ রেখে কথা বলি। শুধু আমাদের কেনো- তার চোখে চোখ রাখতে দেবতারাও ভয় পেতো। অথচ সে চোখ ছিলো বিদ্রোহী ভালোবাসায় পূর্ণ। ভাবতে কেমন যেনো লাগে- ভালোবাসা বিদ্রোহী হলেও ভয়। কেবল মলয় পেরেছিলো সে চোখে চোখ রাখতে। তিনি হুমায়ুন আজাদ স্যার। আমাদের ক্লাশে এসে তিনি প্রতিনিয়ত ভাঙতেন সাহিত্য-ভাষা আর নিসর্গকে। আমার বিশ্ববিদ্যালয় জীবনে আমি একমাত্র মলয়কেই দেখেছি নিঃসঙ্কোচে তার চোখের দিকে তাকিয়ে কথা বলতে। কতো সামান্য কথা মলয় বলে যেতো তাঁর সাথে, অথচ আমরা পাঠ্যসূচীর অসামান্য পান্ডিত্য তাঁর সামনে প্রকাশ করতে পারিনি কোনোদিন।
না পেরে ভালোই হয়েছে। আমাদের যে বন্ধু সর্বোচ্চ নম্বর পেয়েছিলো সে এখন কোন মন্ত্রণালয়ের যেনো আমলা। এরপর আরও যারা আছে- তারাও কেউ ব্যাঙ্কে, কেউ কারখানায়- এই যা। মধ্যযুগের বাঙলা সাহিত্য পড়ে আমরা কারবারে নেমেছি- এটা সগর্বে জাহির করাটা খুব একটা শোভন নয় বলেই আপাতত মনে হচ্ছে।
তবে মলয় কবিতা লিখতো। কবিতাগুলো কেমন ছিলো জানি না- তবে ভালোই লাগতো আমাদের। আমরা বাঙলা সাহিত্যের শিক্ষার্থীরা কবিতার ভালোমন্দ বুঝি অন্যের লেখা সমালোচনা পড়ে। আমরা নোট মুখস্থ করে বিষ্ণু দে কে চিনেছি; আমার তো বেশ মনে আছে নাটকের কোর্সে একটা মূল বই না পড়েও আমাদের এক বন্ধু সর্বোচ্চ নম্বর পেয়েছিলো। কিন্তু মলয়ের কবিতা নিয়ে এ রকম কোনো নোট লেখা হয়নি বলে তার কবিতা সম্বন্ধে বলতে পারবো না।
তবে একজন বলতে পারতো। তাকেও পরিচয় করিয়ে দিচ্ছি। আমরা যে বছর বিশ্ববিদ্যালয় থেকে বেরুবো, ও সে বছরই ঢুকলো। অনেকটা রবীন্দ্রনাথের ‘তোমার হলো শুরু, আমার হলো সারা’র মতোই। ওর নামটা এখন মনে পড়ছে না। আসলে ওর ব্যাপারে আগ্রহ জন্মানোর আগেই আগ্রহটা চাপা পড়ে গেলো। ওটা মলয়ের কারণেই হয়েছে।
অধ্যাপক হুমায়ুন আজাদ মলয়কে অত্যন্ত পছন্দ করতেন- এ ছাড়া মলয়ের আর তেমন কোনো পরিচয় ছিলো না বিভাগে। আর আমাদের অনেক পরিচয় ছিলো। আমরা কেউ উঁচু দরের ছাত্র, নতুবা উঁচু দরের নেতা। কিন্তু মেয়েটি যে এতো কিছু ফেলে অধ্যাপক আজাদের প্রিয় ছাত্রকেই খোঁজ করবে- এটা বুঝতে পারিনি। তাই ও বেলা মলয়টা এগিয়ে গেলো। ওই বছর এম এ পরীক্ষাটা না দিলেও, জীবনের পরীক্ষাটায় একেবারে ফার্স্ট ক্লাশ ফার্স্ট হয়ে গেলো মলয়। ডিপার্টমেন্টের সবচেয়ে সুন্দর মেয়েটা মলয়কে ভালোবাসে। তা-ও মলয় নাকি চায়নি, মেয়েটি জোর করে প্রেম নিবেদন করেছে এবং আদায়ও করে নিয়েছে। বিংশ শতাব্দীর নারীরা কী না পারে!
বিষয়টা আমাদের যাদের চক্ষুশূল হয়েছিলো- তারা অবশ্য বলে বেড়িয়েছিলাম- কাকের ঠোঁটে পাকা বেল। এর বেশি কিছু না। সেটা তো আর দেবদাসের যুগ ছিলো না- যে প্রেমের জন্য সর্বস্ব ত্যাগ করতে হবে। মেয়েটি মলয়ের কবিতার অনেক প্রশংসা করতো। তার চেষ্টায়ই মলয়ের বেশ কয়েকটি কবিতা ছাপা হয় দৈনিক পত্রিকার সাহিত্য পাতায়। মনে আছে- এ প্রসঙ্গে একবার আমরা এই সিদ্ধান্তে উপনীত হয়েছিলাম যে- পত্রিকার সাহিত্য সম্পাদকদের সাহিত্যজ্ঞান খুবই সামান্য, একেবারে নেই বললেও দোষ হবে না।
মলয়ের বিয়ের খবরটা আমি অনেক দেরি করে পেয়েছিলাম। এ বিষয়ে আমার তীব্র একটা যন্ত্রণা আছে। ক্লাশের অন্য সবার চেয়ে আমার সাথে মলয়ের ঘনিষ্ঠতা একটু বেশিই ছিলো। ও ব্যাটা আমার হলেই থাকতো কিনা। সূর্যসেন হলে অনেক বছর আমরা একেই কক্ষে ছিলাম। পরে ভালো পড়াশুনার জন্য আমি রুম চেঞ্জ করলাম। আমরা যখন তৃতীয় বর্ষে পড়ি- তখন মলয়ের বাড়ি থেকে টাকা আসতো জনতা ব্যাংক টিএসসি শাখায় আমার একাউন্টে। এ সূত্রে ওর সাথে যোগাযোগটা ছিলো আমার। হয়তো কৃতজ্ঞতাবোধ থেকে। কিন্তু সেই আমি যখন ওর বিয়ের খবরটা জানলাম বিয়ে হবার ছয় মাস পর- তখন মেজাজটা বিগড়ে গিয়েছিলো। পরে মনে হলো- না জেনে ভালোই হয়েছে, জেনেই বা কী হতো?
মলয়ের এক ছেলে এক মেয়ে। কী আশ্চর্য- বাবা মা দুজনেই হুমায়ুন আজাদের অনুরাগী- তাই নাম রাখা হলো শ্রাবণ আর রক্তজবা। ‘শ্রাবণের বৃষ্টিতে ভেজা রক্তজবা’ উপন্যাসটি মলয়ের প্রিয় ছিলো- এটা জানতাম, তবে মেয়েটিরও যে প্রিয় ছিলো- এটা জানতাম না।
মলয়ের বিয়ের খবর না পেলেও ওর সংসারের খবর পেতাম। অবশ্য নিয়মিতভাবে নয়, অনিয়মিতভাবে। মলয় আমাকে দু একটি চিঠি লিখেছিলো।কোত্থেকে ঠিকা যোগাড় করেছিলো- ও-ই জানে। ই-মেইল পড়তে পড়তে অভ্যেস হয়ে গিয়েছে আমাদের। তাই মলয়ের চিঠি পেয়ে আমি খুব একটা খুশি হতাম না কখনোই। বস্তুত এই কারণেই চিঠিগুলোর উত্তরগুলো আমি আজও লিখিনি। চিঠিগুলোও এখন আর কাছে নেই। হারিয়ে গেছে। চিঠিগুলোতেই সংসারের খবরটা থাকতো। মলয় লিখেছিলো চিঠিতে-
    .. .. সময়টা ভালো যাচ্ছে না রে। ক্রমেই অপরাধবোধটা তীব্র আর দুর্বহ হয়ে যাচ্ছে। আমি চেয়েছিলাম- কিন্তু এভাবে তো চাই নি। এখন আমি কী করবো? আমি তো আজ বুঝতে পারছি- ওর যতো কথা, যতো বাসনা, যতো ভালোলাগা- সব ওই কলমটাকে কেন্দ্র করে। কিন্তু এই কলম নিয়ে আমি যে ওর কাছে সত্যটাকে লুকিয়েছি। ও জানে কলমটা হুমায়ুন আজাদ স্যার উপহার দিয়েছেন। কিন্তু এটা যে সত্য নয়। এখন আমি আর এই মিথ্যের ভার সইতে পারছি না। কিছুতেই না। আমি তোর কাছে একটা পরামর্শ চাই। প্লিজ- এই দুর্দিনে একটু সাহায্য করিস।.. .. আমার সর্বস্ব শেষ হয়ে যাচ্ছে। আমি আর পারছি না। নিজেকে ক্ষমার অযোগ্য অপরাধী মনে হচ্ছে। তুই আমার খুব ভালো বন্ধু- তাই তোর কাছেই শেষ আশ্রয়টুকু চাইলাম.. .. 
এরকমই ছিলো চিঠির বক্তব্যগুলো। আপনাদের আসল ঘটনাটা খুলে বলি। যে মেয়েটির সঙ্গে মলয়ের ভালোবাসার সম্বন্ধ- অর্থাৎ তার জীবনসঙ্গীনিকে মলয় একটি মিথ্যে কথা বলেছিলো। কথাটা গুরুতর মিথ্যে না। আমি বা আমার অনেক বন্ধু এমনকি আমাদের অনেক পরিচিতজন স্ত্রীর সঙ্গে এর চেয়ে বড়ো মিথ্যে কথা বলেও টিকে আছি, সংসার করছি, আরও পঁচিশ-ত্রিশ বছর করবো- কোনো সমস্যা হচ্ছে না, আশা করি হবেও না। আজকাল স্বামী-স্ত্রী উভয়েই পরস্পরের একটু আধটু মিথ্যে মেনে নেয়। এতে কিচ্ছু যায় আসে না। কিন্তু মলয় পারছে না। ওর স্ত্রীর খবরটা অবশ্য আমি জানি না, তবে এইটুকু জানি যে- মলয় আর পারছে না।
মলয় যে কলমটি দিয়ে কবিতা লেখে- বস্তুত কলমটি সাধারণ; কিন্তু তার স্ত্রীর কাছে এ কলমের কোনো তুলনা নেই। কারণ তার স্ত্রী জানে কলমটি মলয়কে উপহার দিয়েছিলেন অধ্যাপক হুমায়ুন আজাদ।
‘বাহ- আজাদ স্যারের গিফট- কবিতা তো অসাধারণ হবেই’- এমন মন্তব্যে প্রায়শই কোথায় যেনো হারিয়ে যেতো মলয়। কিন্তু সত্যটা বলতে পারেনি কখনো। একদিন ওকে জিজ্ঞেস করেছিলাম- কেনো বলতে পারছিস না? উত্তরে মলয় বলেছিলো- দেখ, ওর স্বপ্নটা এই কলমকে কেন্দ্র করে ঘিরে আছে। এখন যদি সত্যটা বলি তো স্বপ্নটা থাকে না। আমি নিজের স্বপ্নের আত্মহত্যা থামানো জন্যে অন্য একটি স্বপ্ন হত্যা করতে পারি না।
আমি মলয়ের চিঠিগুলো নিয়ে কখনোই ভাবিনি। ভাববার অবকাশও আমার ছিলো না। আমরা যারা বাঙলা সাহিত্যের শিক্ষার্থী ছিলাম, তাদের কাছে মনস্তত্ত্ব অতো গুরুত্বপূর্ণ ছিলো না। তাই বুঝিনি মলয়ের পরিস্থিতিটা কেমন। আর বুঝলেও কী-ই বা করতে পারতাম? বড়ো জোর ওর সঙ্গে দেখা করে ওকে একটা দুইটা সান্ত¦নাসূচক বাণী শোনাতাম। এর বেশি আর কী-ই বা করার ছিলো আমার?
সত্য আর স্বপ্ন- দুয়ের বুঝি অনেক ভেদ? আমি জানতে পারিনি। আজও পারিনি। কিন্তু মলয় পেরেছিলো। জীবনের প্রতিটি স্তরেই সে জীবনের সাথে একটা ছন্দ রচনা করতো। এটা করতেই নাকি তার ভালো লাগতো। এখনও কী লাগে?
ক্রমেই সমস্যাটা প্রকট হয়ে উঠছিলো। আমি জানি- আপনাদের অনেকেরই হাসি পাচ্ছে, আমারও হাসি পেয়েছিলো। একটি কলম সংক্রান্ত আলোচনা। স্ত্রী জানতো আজাদ স্যারের উপহার দেয়া- এখন জানবে বিষয়টা ভুল- ব্যাস ল্যাঠা চুকে গেলো।
কিন্তু সবার হিসেব এক প্রকারে মেলে না। ওইখানে হিসেব যেমন সূক্ষ্ম, গরমিলটাও স্বাভাবিক। তাই দুয়ে দুয়ে আর যেখানেই চার হোক, জীবনের খাতায় হয় তা তিন নতুবা পাঁচ কিঙবা অন্য কিছু, কিন্তু চার কখনোই নয়। তাই মলয় যা পারেনি, আমরা সবাই তা পারতাম। এখন মলয়ের জন্য মায়াই হয়। থাক্ এসব কথা বলে আর কী হবে?
একটি কলম আর তার স্ত্রীর ভালোবাসা- মলয়ের জীবনের সরলদোলকটাতে একের পর এক জটিল দোলন দিতে থাকে। মলয় বুঝতে পারে- কিন্তু বোঝাতে পারে না। কেবলই মনে হয়- জীবনের অসীমতাকেও চাইলে অতিক্রম করা যায় হয়তো- কিন্তু সীমাবদ্ধতাকে অতিক্রম করা যায় না। আর কেউ পারে কিনা জানি না, আমার বন্ধু মলয় পারেনি।
মলয়ের কষ্ট হতো? কার জন্য? কলমটির জন্য নাকি তার স্ত্রীর জন্য। আবার আরেকটা প্রশ্নও হতে পারে- মলয়ের স্ত্রীর কী সত্যি ভালো লাগতো তার কবিতাগুলো- নাকি কেবল হুমায়ুন আজাদ স্যারের উপহারের সৃষ্টি বলে তার প্রেমে পড়ে যাওয়া। মলয় তার স্ত্রীর ভালোবাসার চৈতন্যলোকের মধ্যবিন্দুতে এক টুকরো স্বপ্ন এঁকে দিয়েছিলো- তাতে একটু বাড়তি রঙ ছিলো হয়তো- কিন্তু স্বপ্নের প্রাণে তো মিথ্যে ছিলো না কোনো। এটা মলয়ও বুঝেছিলো- কিন্তু বোঝাতে পারেনি। না নিজেকে, না তার স্ত্রীকে। বারবার পরাজিত হয়েছে একটি কলমের কাছে এসে, তার নিজস্ব সৃষ্টির কাছে এসে।
আমার কাছে লেখা মলয়ের শেষ চিঠিটা আমার চোখের সামনে এক জীবনের ছায়াছবির মতো ভেসে উঠলো। এই একটি চিঠিই আমি হারাইনি। সেই পুরোনো স্টাইলের হাতের লেখা। কতো দিন পর সেই লেখাটা আবার দেখলাম। কাগজের ডান কোণে তারিখটা আজও লিখতে ভুল করেনি মলয়। বাঙলা তারিখ। ১৪ চৈত্র্য, ১৪১৬। তারপর ঝর্ণাধারার মতো লিখে গেলো তার অনাবিল চিঠিখানি।
    “অন্ধকারে যে হাতড়ে বেড়ায়, তারও একটা স্বপ্ন থাকে- কিন্তু আমার আজ তা-ও নেই। তোকে যখন লিখছি তখন ভোর- একটু পরই সূর্য উঠবে। কিন্তু আমার জীবনের সামনে এক ঘোরতর অন্ধকার। আমি নিজেই আমার স্বপ্নটাকে এক অর্থে ভাসিয়ে দিয়েছি দূর কোনো স্রোতগামী জলধারার দিকে। আজ আমার আর কোনো স্বপ্ন নেই। আমার পেছনে ঘুমুচ্ছে আমার স্ত্রী- যার সঙ্গে আমি প্রতিদিন মিথ্যে বলেছি, আমার অতি সাধারণ কলমটা নিয়ে রচিত হওয়া তার স্বপ্ন সাগরে আমি বিষ ঢেলে দিয়েছি। আমার সন্তান- যার দু’ চোখে আমি অনন্য আকাশের ছবি এঁকেছি প্রতিদিন, প্রতিরাত। মানুষ মিথ্যের সঙ্গে বসবাস করতে পারে, চাইলে মিথ্যেকে বুকের মধ্যে ঠাঁই দিয়ে বেঁচে থাকতে পারে। কিন্তু যে বোধ সৃষ্টিশীলতার আদলে গড়া, যেখানে আলোকিত দৃশ্যাবলী ভেসে ওঠে স্বপ্নময়তার মতো, সেখানে মিথ্যে নিয়ে বেঁচে থাকা যায় না বন্ধু। আমি পারিনি।
    আমি আমার স্ত্রী, সন্তানদের প্রচন্ড ভালোবাসি- এটা স্বাভাবিক, কিন্তু এইটুকু স্বাভাবিকতাও ফুটে উঠেছে এক অপরিণামদর্শী-অবিমৃষ্যকারী মোহান্ধতার ক্যানভাসে। সেই মোহের কাছে আমার সৃষ্টিশীলতা কী বন্দী? পরাজিত?
    আমি এর উত্তর খুঁজে পাইনি- তুই যদি পাস তাহলে একদিন বলিস- মলয় নামের ইমোশনাল মানুষটা, জীবনে আসলে কিছুই পায়নি। তবুও সে ভালোবেসেছিলো- দূর নীলিমার মতো সে-ও ভালোবাসতে চেয়েছিলো।

    ইতি
    তোর ব্যর্থ বন্ধু
    মলয়
পরাজিত মলয়!
আমার বন্ধু।
আমার এক সময়ের সূর্যসেন হলের রুমমেট।
তার বুক পকেটে আজও দেখলাম কলমটা। বড়ো যতেœ, বড়ো ভালোবেসে আগলে রেখেছে যেনো। সেই একই রকম, আগের মতোই। যে রকম কলাভবনে দেখতাম।
হঠাৎ একটা কাগজ এগিয়ে দিয়ে পাশে দাঁড়িয়ে থাকা মেয়েটি বললো- সাইন করুন।
আমি স্বাক্ষর করলাম।
স্বাক্ষরের আগে লিখলাম- সুব্রত মলয়ের লাশ বুঝিয়া পাইলাম।
তারিখ: ২২ নভেম্বর, ২০০৯
</doc>

<doc>
গতকাল শেয়ারবাজার নিয়ে মাননীয় প্রধানমন্ত্রী সংশ্লিষ্ট কয়েকটি কর্তৃপক্ষের সাথে বৈঠক করেছেন। সেখানে বাণিজ্যিক ব্যাংকগুলোর পুঁজিবাজারে বিনিয়োগ বাড়ানোর বিষয়ে সবাই একমত হয়েছেন। বিনিয়োগ বাড়ানোর পূর্বশর্ত হিসেবে আবার ব্যাংকগুলোর সংগঠন এবিবি নগদ সংরক্ষণ হার ও বিধিবদ্ধ তারল্য হার কমানো, প্রভিশনিং শিথিলসহ বিভিন্ন ছাড় দেয়ার প্রস্তাব করেছে।
বর্তমান শেয়ার বাজারে অধিকাংশ শেয়ারের প্রাইস-আর্নিংস রেশিও তুলনামূলকভাবে কম। মান, টাকা থাকলে এখন শেয়ারে বিনিয়োগ করা লাভজনক। ব্যাংকগুলো এখন বাজারে ঢুকলে তারা যে শেয়ার কিনবে তা আসবে ব্যক্তি বিনিয়োগকারীদের হিসাব থেকে এখনকার দামেই। ব্যাংকগুলো কেনা শুরু করলে বর্ধিত চাহিদার কারণে দাম বাড়ার খুবই সম্ভাবনা, ম্যানিপুলেশন নাহয় বাদই দিলাম। এরপর, ব্যাংকগুলো কিছুদিন শেয়ারগুলো ধরে রেখে আবার তা বর্ধিত দামে ব্যক্তি বিনিয়োগকারীদের কাছেই বিক্রি করে লাভ নিয়ে বাজার থেকে বেরিয়ে যাবে।
তাহলে কথা কী দাড়ালো? ব্যক্তি বিনিয়োগকারীদের আরো একবার পথে বসানোর জন্য সদাশয় সরকার প্রয়োজনীয় ব্যবস্থা নিয়েছেন। এবং, সরকারকে এই কাজটি করে দেয়ার জন্য ব্যাংকগুলো আবার বিভিন্ন সুযোগ-সুবিধাও চাইছে। 
১৯৯৯ সাল। ইউ এস এ এর টেক্সাসের নিজ বাড়িতে একা সাত বছর বয়সী এলিসা। তার দেখভালের জন্য রাখা মহিলাটা পাশের বাড়িতে। এমন সময় এস্পার্যা নামক একজন লোক এলিসার মায়ের খোজে সেই বাড়িতে ঢোকে। পরবতর্তিতে এলিসার বিদ্ধস্ত শরীরটা পাশের একটি আঙিনায় পাওয়া যায়। অভিযোগ ওঠে এস্পার্যা কর্তৃক সাত বছর বয়সি এলিসাকে অপহরণ ধর্ষণ এবং মেরে ফেলার। ডি এন এ টেষ্টে এলিসার শরীরে এস্পার্যা র শুক্রানু পাওয়া যায়।
</doc>

<doc>
এস্পার্যা র রয়েছে অপরাধী জীবনের লম্বা ইতিহাস। ১৯৮৫ সালেও সে একজন মহিলাকে বাধ্য করেছিলো জোরপূর্বক তার সাথে যৌনকর্ম করতে।
এস্পার্যাকে ল্যাথাল ইঞ্জেকশান পুশ করে মেরে ফেলা হয় গত কাল। এস্পার্যা ইউ এস এর এই বছরের ৪২ তম ব্যক্তি এবং এই সপ্তাহের ৩য় তম যার মৃত্যুদন্ড এভাবে কার্যকর করা হলো।
কিছু দিন আগে একজন ব্লগার শাস্তি হিসাবে মৃত্যুদন্ড তুলে দেয়ার পক্ষে অনেক কথা বলেছেন .... আর এই ঘটনা হলো সারা বিশ্বের বাস্তবতা। বাস্তবতা বিবর্জিত প্রসুত কল্পনা কখোনোই মানুষের মনে শান্তি আনতে পারে না। এলিসার মা বেরলাঙ্গা বলেন, যেদিন অপরাধী মারা যাবে, সেইদিন আমি হাসব। তিনি আরো বলেন, আমি কখনোই তাকে ক্ষমা করব না, আমি ঈশ্বরের কাছেও বলব তাকে ক্ষমা করতে না পারার জন্য যেন আমাকে ক্ষমা করা হয় ... .... এটাই চরম বাস্তবতা ....
আমি যখন তার প্রথম পোষ্টে মৃত্যু দন্ডের প্রয়োজনীয়তার কথা উল্ল্যেখ করেছিলাম তখন একজন ব্লগার বলেছিলো পুরোনো ধ্যান ধারণা নিয়েই পড়ে আছি। আবার হিন্দি সিনেমা দেখি বলেও টিপ্পনি মেরেছিলো। জানিনা এই লেখা তার চোখে পড়বে কিনা! কিছুটা শরম হয়তো পাবে সে , যদি চোখের পর্দা থাকে .......... ইউ এস এর আদালত এবং তার নাগরিকেরাও তাহলে হিন্দি ফিল্মের প্রভাবে প্রভাবিত ....কি বলেন দি কনসার্ন ব্লগার (মে বি অগ্নিবেশ)
সূত্র: এখানে একজন ব্লগারের নামটা বললে ভাল হত নাকি? তাহলে সেই ব্লগার কি বলতে চেয়েছিল তা আলোচনা করা যেত। তার বক্তব্য সম্পর্কে আপনার বোঝায় ভুল থাকতেও পারে।
আমেরিকার এই ঘটনা সারা বিশ্বের বাস্তবতা ঠিক কেমন করে হল? আপনার কাছে হতে পারে, তাতে কিছু বলার নেই। পশ্চীমা উন্নত দেশগুলির মধ্যে এক শুধু আমেরিকাতেই মৃত্যুদন্ড আছে, তাও সব ষ্টেটে নেই। কানাডা/ইউরোপে নিহত লোকের আত্মীয় স্বজনরা কি সুবিচার পাচ্ছে না আপনার কাছে কেঁদে কেঁদে বিচার জানায়?
আপনাকে যদি এমনি ভাবে বিপরীত দিকের উদাহরন দেখাই, মানে হত্যাকারীকে সম্পূর্ন ক্ষমা করে দেবার তাহলে কি ধারনা পালটে ফেলবেন?
সত্য করে বলেন তো, কোন উদাহরন শুনতে আপনার ভাল লাগবে? হত্যাকারীকে একইভাবে হত্যা করব শুনলে খুশী হন, নাকি মন থেকে ক্ষমা করে দিয়েছে শুনতে ভাল লাগে? যদিও ক্ষমা করা মেনে নেওয়া যায় না, কারন রাষ্ট্র্ব এখন বাদী।
যাক, এটা বড় কথা নয়, একজন দুজন কি বলেন বা ভাবেন তাতে কোন কালেক্টিভ ধারনা প্রকাশ পায় না।
</doc>

<doc>
মুসলমানী গদ্যে-পদ্যে রচিত পূঁথি সাহিত্যের উন্মেষ কাল বিবেচনা করলে এটা অনুমাণ করা যথেষ্ট সংগত যে ফোর্ট উইলিয়াম কলেজে সংস্কৃতাকীর্ণ বাংলা প্রচলনের উদ্যোগের প্রতিক্রিয়ায় এমন একটি মুসলমানী ভাষার জন্ম হয়েছিলো। স্বাধীন সুলতানী আমলে বাংলা সাহিত্যে মুসলমানদের আগমন ঘটলেও তখনও পর্যন্ত বাংলা ভাষার সাহিত্যে পূঁথির প্রচলিত উর্দু ভাষার প্রচলন ঘটে নি।
বাংলা ভাষার আদি মুসলমান কবিরা যখন সাহিত্যচর্চা শুরু করেছেন সে সময়ে বাংলা ভাষা সাহিত্যে বৈষ্ণব কবিতার স্বর্ণযুগ। সেসব ছন্দ অনুসরণ করে, সেসব দৃশ্যকল্প ব্যবহার করেই সাহিত্য চর্চার সূচনা করেছিলো বাঙ্গালী মুসলমানেরা। নিজস্ব স্বর ও রচনাশৈলীতে যুগ অতিক্রম করে যাওয়া মুসলমান কবিদের তালিকা খুব বেশী দীর্ঘ নয়, বরং প্রায় ৩০০ বছরের সাহিত্য চর্চার ইতিহাসে ২০ জন মুসলমান কবির সন্ধান পাওয়া যায় নি, এবং যাদের রচনা আদৃত হয়েছে তাদের অধিকাংশই বিকশিত হয়েছেন আরকান রাজানুকূল্যে।
বাংলা সাহিত্যের ছাত্র-ছাত্রীরা আরও ভালো বলতে পারবে হয়তো, তবে বাংলা সাহিত্যে ফার্সী শব্দের প্রভাব পরতে শুরু করে মুঘল শাসনামলে, ষষ্টদশ শতকের মাঝামাঝি থেকে বাংলা ভাষায় অন্যান্য বিদেশী ভাষার ছাপ পরতে শুরু করে, লোকের জবান থেকে কবিতার পঙক্তিতে উঠে আসে সেসব বিদেশী শব্দ, পরবর্তীতে বাংলা গদ্যের সূচনার ইতিহাস লিখতে গিয়ে গোলাম মুরশিদ লিখেছেন বাংলা ভাষায় প্রচলিত গদ্যে আরবি-ফার্সী শব্দের পরিমাণ ১৫ শতাংশ ছিলো। আলালী ভাষা সম্ভবত কোলকাতার তৎকালীন সময়ের প্রচলিত ভাষার প্রতিনিধিত্ব করে না, সেখানে আরবি ফার্সী শব্দের শতকরা অনুপাত অনেক বেশী।
ফোর্ট উইলিয়াম কলেজের জন্ম হয়েছিলো ইংরেজ প্রশাসকদের দেশীয় ভাষা শেখানো এবং আরও দক্ষ ভাবে প্রশাসন পরিচালনার প্রশিক্ষণের প্রয়োজনে। সেখানে উপযুক্ত বাংলা ভাষা শেখানোর শিক্ষক খুঁজে পান নি কলেজ পরিচালকগণ। উইলিয়াম কেরী যে সময়ে ফোর্ট উইলিয়াম কলেজের সাথে সম্পর্কিত হলেন তার আগেই বাংলা গদ্য দিক পরিবর্তন করেছে, উইলিয়াম কেরীর প্রথম দিকের অর্থ্যাৎ ফোর্ট উইলিয়াম কলেজ পূর্ববর্তী গদ্য রচনা এবং পরবর্তী সময়ের গদ্য রচনায় শব্দ চয়নের ধরণ অনুসরণ করলেই বুঝা যায় উইলিয়াম কেরী প্রচলিত বাংলা ভাষার বিপরীতে গিয়ে ফোর্ট উইলিয়াম কলেজের প্রভাবে নিজের লেখ্য গদ্য ভাষার পরিবর্তন করেছেন এবং তিনি পরবর্তীতে সংস্কৃতকে বাংলা ভাষার জননী হিসেবে স্বীকৃতি দিয়েছেন।
বাংলা গদ্যের সাহেবীয়ানা এবং ইন্দো-ইরানিয় ভাষার সাথে ইউরোপের ভষার সাদৃশ্য খুঁজে মুগ্ধ পাদ্রীদের নিজস্ব খেয়ালে তারা সংস্কৃতকে বাংলা ভাষার জননী বানিয়েছিলেন, আর্য ভাষা বাংলা ভাষার আদিম পর্যায় নয় সেটা কয়েকজন মৃদু কণ্ঠে বলতে চাইলেও তাদের ক্ষিণকণ্ঠ জনপ্রিয় মতবাদের উচ্চস্বরে হারিয়ে গিয়েছিলো।
ইংরেজ শাসকদের বাংলা ভাষাপ্রীতি নিছকই প্রশাসনিক প্রয়োজন, বাংলা ভাষায় আইনের ভাষ্য রচনার তাগিদ মূলত ফার্সীকে হটিয়ে ইংরেজী এবং স্থানীয় ভাষাকে প্রশাসনিক ভাষা করে তুলবার পরিকল্পনা বাস্তবায়নের প্রচেষ্টা। সে উদ্যোগ থেকেও পরবর্তীতে ইংরেজ প্রশাসকগণ পিছিয়ে এসেছেন এবং অর্ধ শতাব্দী পরে ইংরেজীকেই প্রশাসনিক ভাষা হিসেবে স্বীকৃতি দিয়েছেন। বৌদ্ধ শাসকদের হটিয়ে যখন হিন্দু শাসকেরা বাংলার প্রশাসনিক কার্যক্রম পরিচালনা শুরু করেন তারাও একই ভাবে স্থানীয় ভাষাকে বাদ দিয়ে সংস্কৃতকেই প্রশাসনিক ভাষা কিংবা দাপ্তরিক ভাষার মর্যাদা দিয়েছিলেন, লক্ষণ সেন নিজগৃহে স্থানীয় ভাষায় বাক্যালাপ করলেও দাপ্তরিক কাজে সংস্কৃত ব্যবহার করেছেন। [ তিনি এবং তার পিতা উভয়েই]
স্বাধীন নবাবগণ বাংলার মসনদ দখল করে স্থানীয় ভাষাকে দাপ্তরিক ভাষা করেছিলেন, ফলে বাংলা সাহিত্যের পৃষ্টপোষক হিসেবে তারা নন্দিত হয়েছেন। মুঘলগণ প্রশাসনিক কাজে ফার্সী ভাষার ব্যবহার শুরু করেছিলেন স্থানীয় ভাষাকে হটিয়ে এবং ইংরেজগণ পুনরায় স্থানীয় ভাষাকে প্রশাসনিক ভাষার মর্যাদা দিয়েছেন।
ইংরেজগণ যখন সকল বিজ্ঞপ্তি ও আইনের ভাষ্যের অনুবাদ করছেন সে সময়ে কয়েকজন মুসলমান অনুবাদক হিসেবে কাজ করলেও পরবর্তীতে অনুবাদের দায়িত্ব গিয়ে বর্তায় বৃন্দাবন, নদীয়া এবং অন্যান্য টোল থেকে পড়ে আসা সংস্কৃতবিজ্ঞ অনুবাদকদের স্কন্ধে, তাদের সাথে তাল মিলয়ে ভুল সংস্কৃতে অনুবাদ করেছেন কেরী সাহেবের মুন্সী।
বৃন্দাবন ও নদীয়ার টোলপ্রত্যাগত সাহিত্যিক বামুনগণ সাহেবদের উৎসাহেই প্রচলিত বাংলা ভাষার বদলে সংস্কৃত শব্দের প্রতি অধিক আনুগত্য প্রকাশ করতে চেয়ে বাংলা ভাষার স্বাভাবিক বিবর্তনের ধারায় রাশ টেনে ধরেছিলেন।
পরবর্তীতে সাহেবানুগত বাংগালী ভাষাতাত্ত্বিকেরাও একই ভাবে সংস্কৃতের আনুগত্য মেনে চলেছেন, জোরপূর্বক যেকোনো শব্দের উৎসে সংস্কৃত আনতে গিয়ে কল্পনার ডানা অযথার্থ বিস্তার করে যেকোনো উপায়েই নিয়ম না মেনেই নিজের মতো উৎস তৈরি করেছেন।
এই প্রক্রিয়ায় বাংলা ভাষার স্বাভাবিক বিকাশ ব্যহত হয়েছে, ভাষার শক্তি অন্য ভাষার শব্দ আত্মস্যাৎ করার ক্ষমতা এবং অন্যান্য উৎসব্যতিরকে নিজ উদ্যোগে শব্দ উৎপাদনের ক্ষমতা। এভাবেই ভাষা বিকশিত হয়, ভাষার শব্দসম্ভার বৃদ্ধি পায়, ভাষার প্রকাশ ক্ষমতা বৃদ্ধি পায়, পুরোনো আর্য ভাষা প্রচুর দেশী শব্দ আত্মস্যাৎ করে নিজেকে বিকশিত করেছে, মুন্ডা, কোল, এবং অন্যান্য উৎস থেকে সংস্কৃতের উদরে ঢুকে যাওয়া শব্দগুলো পুনরায় সংস্কৃতের মাধ্যমে বাংলা ভাষায় প্রত্যাগমণ করেছে।
কিন্তু সংস্কৃতরীতির প্রতি অন্যানয় মুখাপেক্ষিতা বাংলা ভাষার স্বাভাবিক শব্দ আত্মস্যাৎ প্রক্রিয়া এবং নতুন শব্দ উৎপাদন ক্ষমতাকে সীমিত করেছে। নতুন নতুন ভাবনা প্রকাশের প্রয়োজনীয়তা সংস্কৃতের মতো মৃত ভাষা পুরণ করতে পারে নি। আমাদের জ্ঞানচর্চায় গুরুতর সীমাবদ্ধতা তৈরি করেছে এই সংস্কৃতমুখাপেক্ষিতা।
সেই সংস্কৃতায়নের বিপরীতে একেবারে দেশজপ্রতিক্রিয়ায় হিন্দী-উর্দু শব্দে জেরবার পূঁথি সাহিত্য, ফোর্ট উইলিয়াম কলেজ জন্মের কাছাকাছি সময়ে পূঁথি সাহিত্য বিকশিত হতে শুরু করেছে, সৈয়দ হামজার জন্ম ১৭৩৩ খ্রীস্টাব্দে, ইংরেজগণ ফার্সীর বদলে দেশী ভাষায় দাপ্তরিক কর্মকান্ড শুরু করেছেন ১৭৮০ খ্রীষ্টাব্দের পরবর্তী সময়ে, তারও কয়েক বছর পরে সৈয়দ হামজা গরীবুল্লাহ'র সংস্পর্শ্বে আসেন, গরীবুল্লাহ তখন আমীর হামজা পূঁথি রচনা করছেন, তিনি আমীর হামজা সমাপ্ত করে যেতে পারেন নি, সৈয়দ হামজা সে পূঁথি সমাপ্ত করেন।
পূঁথি রচনার ঐতিহ্য দুই শতকের, এমন কি বিংশ শতাব্দীর প্রথমার্ধেও বাংলা ভাষায় পূঁথি রচিত হয়েছে।সে ধারায় ভবিষ্যতের হিন্দু মুসলমান ব্যবধানের বীজও সুপ্ত ছিলো, সংস্কৃতপ্রেমিক সাহিত্যিকদের নিজস্ব সংস্কৃতঅনুগামী বাংলা সাহিত্যের ধারা নির্মাণের সাথে সাথে মুসলমানদের ভেতরেও এরই প্রতিক্রিয়ায় অধিক পরিমাণে মুসলমানী শব্দসম্বলিত সাহিত্য রচনা, ধর্মীয় বয়ান রচনার উৎসাহ প্রকট হয়ে উঠে। সেসব উন্মাদনের একটা ধারা পাকিস্তান আন্দোলনকে বলবান করে, পাকিস্তান রাষ্ট্রের জন্ম এদেশের কয়েকজন সাহিত্যিকের ক্ষমতাকে একেবারে ধ্বংস করে দিয়েছে, পাকিস্তানের ঐতিহ্য এবং সাধারণ মুসলমান জাতীয়তাবাদের প্রতি ভক্তি থেকে তারা মুসলমানী বাংলায় সাহিত্য চর্চা করে নিজের সাহিত্যিক অপমৃত্যু ডেকে এনেছেন, ব্যতিক্রম আবুল মনসুর আহমেদ, তার মুসলমানী গদ্য সুখপাঠ্য। এদের কয়েকজনের নিজস্ব ক্ষমতা ছিলো না, কিন্তু ফররুখ আহমেদ নিজের স্বাধীন সিদ্ধানের বলী বলেই মনে হয় আমার।
স্বাধীনতা আন্দোলনের সময় আমাদের বাংলা ভাষাভিত্তিক জাতীয়তাবাদ বিকশিত হয়েছে, তারই অনুপ্রেরণায় বাংলা সাহিত্য চর্চা বৃদ্ধি পেয়েছিলো, দীর্ঘ অভ্যাসে অভ্যস্ত হয়ে যাওয়া শব্দগুলোর সাথে সংস্কৃত শব্দ ব্যবহারকেও দুষণীয় মনে হয় নি তখন।
তীব্র হিন্দু বিদ্বেষ কিংবা কোলকাতাবিদ্বেষ কিংবা নিজের সার্বভৌমত্ব ও জাতীয়তাবাদের প্রতি অযাচিত ভক্তি কিংবা অন্য যেকোনো কারণেই হোক না কেনো বাংলাদেশে মুসলমান গদ্যের প্রতি অনুরক্ততা বেড়েছে। এখন বাংলাদেশেই হবে বাংলা সাহিত্যের তীর্থ এমন আকাঙ্খা থেকে একদল মানুষ বাংলা ভাষার ঐতিহ্যবিচ্যুত হয়ে মুসলমানি বাংলা গদ্যের পুনপ্রচলন আন্দোলনে লিপ্ত।
এখন বাংলাদেশে সে ধারার অনুসরন করছেন একদল আবাল, তা্দের বাংলা ভাষার সুন্নতে খৎনার পৌরোহিত্য করছেন যে ভদ্রলোক তিনি আবার সাধু বাংলায় লিখেন এবং যিনি মূল গায়েন তিনি কোনো অদ্ভুত বিবেচনা থেকে প্রতিনয়ত নিজের ঘাট বদল করে এখন এইসব আবালদের রসুলত্ব গ্রহন করেছেন। 
আই স্ক্যান, ইপিজেড, হাই স্পীড ড্রাইভিং আর ধু ধু প্রান্তরঃ
প্লেন থেকে নেমে এয়ারপোর্টের ভিতরে হাটতে থাকলাম।ঝকঝকে তকতকে এয়ারপোর্ট। আমি আবার ইস্মার্টতো, তাই প্রথমেই দেয়াল ঘড়ির সাথে আমার হাতের ঘড়ির টাইম মিলায় নিলাম। আমার হিসেব বলছিলো যে আমাদের প্রথমে ‘পাসপোর্টস’ এ যেতে হবে। কিন্তু এ কথা আমার স্ত্রীকে বলতেই সে ছোটখাটো একটা হুঙ্কার ছাড়লো,
-‘ আরে নাহ। আমাদের যেতে হবে ট্রান্সফার ডেস্কে।’
আমি মিনমিন করে বললাম,
- কিন্তু আমারতো মনেহয় ট্রান্সফার ডেস্কে যাদের ট্রানজিট আছে তারা যাবে।
- আরে, তুমি এতো টেনশন নিয়ো নাতো। আমি একবার না, দুইবার না, ছয়ছয় বার এ রুটে যায়াযাত করসি।
আগত্য ট্রান্সফার ডেস্কে যাবো কিভাবে সেটা জিজ্ঞেস করার জন্য আমরা এয়ারপোর্টের স্টাফ খুজতে লাগলাম। দূর থেকে দেখলাম এক চাইনিজ মহিলা, পাবলিককে ডাইরেকশান দিচ্ছে। পরে কাছে গিয়ে দেখি বেটি ফেলিপিনো। ধ্যেত। নকল বিদেশী। এরপরও আমি আগ্রহের সাথে এক লাইন ইংলিশ বললাম,
ঐ পাশ থেকে উত্তর আসলো,
- ত্যাতা প্যাতা, ত্যাতা প্যাতা।
আমি বেকুব বনে গেলাম। হা করে বউয়ের মুখের দিকে তাকায় দেখি ও মহিলার কথা না বুঝে নিজেও হা করে আছে। তবে মহিলা ইংরেজীতেই উত্তর দিয়েছিলো এটা নিশ্চিত। কি আর করা? মহিলাকে থ্যাঙ্কস বলার পরেই দেখি যে উপরে খুব সুন্দর করে ট্রান্সফারডেস্কসহ অন্যান্য যায়গায় যাওয়ার দিকনির্দেশনা দেয়া আছে।
এয়ারপোর্ট থেকে বের হয়ে দেখি বাইরে প্রচন্ড রোদ আর গরম। তার মধ্যেও আমার শ্বাশুরি ওখানকার আরেক বাংলাদেশি আন্টিকে নিয়ে দাঁড়িয়ে আছেন। আমাদের দেখে খুশিতে আটখানা। ওনারা একটা ভাড়া করা গাড়ি নিয়ে এসেছিলেন। গাড়ির ড্রাইভারের নাম লেমন যে। আর লেমনের বাড়ি চিটাগাং যে। আমাকে সামনে বসতে বললে, আমি খুব স্মার্টভাবে গাড়ির সামনের বামের দরজাটা খুলতে গিয়ে দেখি আমি ড্রাইভিং সিটের দরজা খুলতে যাচ্ছি। তখন মনে হলো যে, এইখানে সব রাইট-হ্যান্ড ড্রাইভ। তাই গাড়ির স্টিয়ারিং সব বামে। আমার এই কাহিনী দেখে এক-পশলা হাসির আইলা বয়ে গেলো পিছনে বসে থাকা আমার শ্বাশুরীদের মধ্যে।
এখান থেকে আমরা যাত্রা শুরু করলাম আমার শালার ইউনিভার্সিটির উদ্দেশ্যে। ও শারজা ইউনিভার্সিটিতে পড়ে। ওর সাথে দেখা করেই আমরা আবার আবুধাবির উদ্দেশ্যে রওনা দিবো। এয়ারপোর্ট থেকে খুব বেশি হলে ১৫ মিনিটের ড্রাইভ। কিন্তু লেমন সাহেবের মনে হলো, মনে খায়েশ জাগছে যে, দেশ থেকে আগত নয়া পাবলিককে সে তার যাবতীয় ড্রাইভিং স্কীল একদিনেই দেখায় দিবে। কাজেই সে খুব বেশি হলে ১০ মিনিটের মধ্যে আমাদের শালাবাবুর ডর্মে নিয়ে আসলো। শালাবাবুর ইউনিভার্সিটিটা হলো ইউনিভার্সিটি সিটি নামক এক জায়গায়। এই জায়গাটা অনেকটা সাভার ইপিজেড এর মত। কারণ আরব আমিরাতের সমস্ত নামীদামী, দেশী-বিদেশী ইউনিভার্সিটির একটা করে ক্যাম্পাস এখানে আছে। একটা বিশাল গেট দিয়ে ঢুকতে হয়। এক এক পাশে তিন লেনের রাস্তা (পার্কিং ছাড়াই), আর দুই পাশে বিভিন্ন ইউনিভার্সিটি।
শালাবাবুর ডর্ম
শালাবাবুর সাথে শর্ট সাক্ষাত শেষে আমরা লেমন সাহেবের গাড়িতে আবুধাবির পথে রওনা দিলাম। সামনে প্রশস্ত হাইওয়ে। একপাশে পার্কিং ছাড়াই ছয় লেনের হাইওয়ে। কোথাও কোন ভাঙ্গাচোরা নয়াই। এরকম রাস্তায় লেমন সাহেব ১৬০ কিমি/ঘন্টা বেগে চালাতে শুরু করলেন। দেশ থেকে আসা নতুন পাবলিক দেখে আনন্দের আতিশয্যে লেমন সাহেবের এরকম হলো , নাকি উনি বাইডিফল্টই ‘নিড ফর স্পিড’ এর মতন গাড়ি চালান, সেটা অবশ্য আমি বুঝতে পারলাম না। আবার মাঝে মাঝে দেখি বিচ্ছিরীভাবে ধাই করে স্পীড কমায় ফেলতেসে। অথচ রাস্তা ফাকা, স্পীডব্রেকারও নাই। কয়েকবার এরকম করার পরে আমি বিরক্ত হয়ে জিজ্ঞেস করলাম,
-সমস্যা কি?
- ক্যামেরা যে।
- ক্যামেরা যে কি?
- বেশি জোরে গেলে ছবি তোলে যে। ফাইন হয় যে। স্পীড ১২০ এর নিচে রাখতে হয় যে।
একেতো জেটল্যাগ। তার উপর যে শরীর কখনো ১২০ এর বেশি স্পীড সহ্য করে নাই, তাকে সহ্য করতে হচ্ছে ১৬০ স্পীড। আমার বউয়ের হালও আমার মতই খারাপ। আমি আর চোখ খুলে রাখতে পারলাম না। চোখ খুলে রেখে দেখার মতও কিছু নাই। সামনে বিশাল চওড়া হাইওয়ে আর দুইপাশে ধু ধু তামাটে রুক্ষ প্রান্তুর। আবুধাবিতে ঢোকার আগে রাস্তার দুধারে কিছু সবুজ দেখলাম। কিন্তু যেরকম সবুজ দেখতে অভ্যস্ত সেরকম না। কেমন যেন ন্যাড়া টাইপ সবুজ। সেটাও নাকি ম্যালা টাকা খরচ করে কৃত্তিমভাবে তৈরী করা সবুজ। বাইরে প্রচন্ড রোদ আর তাপ। সবাই এখানে এসে এত খুশি হয় কেন বুঝতে পারলাম না। খুশি হওয়ার মতন কোন কিছুই দেখলাম না। আমি চোখ বন্ধ করে ঘুমানোর চেষ্টা করতে থাকলাম। হয়তো আবুধাবি পোছানোর পরে দৃশ্যপট বদলে যেতে পারে।
(চলবে) 
</doc>

<doc>
ঐ আকাশের বুকে চুপি চুপি হারাবো দুজন
লুকোচুরি খেলা মুখোমুখি বসে,
মনের সব কথা অবাক চোখে রঙের মেলা
দৃষ্টির ঐ সীমানায় সুখের ঢেউয়ে ভেসে চলায়।
নির্বাক এচোখে সকল অপূর্ণতার ঠিকানা ভুলে
নিরবে ---খুব একাকী অচেনা পথে---দুরে কোথাও---
ছুড়ে ফেলে সুখের কল্পপরী চোখের পলকে
জ্বালিয়ে স্বপ্ন গোপন সে গল্প তোমারই ঘরে।
পাপ বলে কথা---যায় না তারে দেখা তোমার আমার চোখে
নিষ্পাপ এ ধরেছে এ ভুল----করেছিনু দুজনে এক সাথে,
ক্ষমা করবেন তাই--ধরতে নাহি আর চাই
যেটুকু করেছি ভুল শোধরাতে পারি যেন ভাই-----
</doc>

<doc>

</doc>
<doc>

</doc>
<doc>

</doc>
<doc>

</doc>
<doc>

</doc>
<doc>

</doc>
<doc>

</doc>




