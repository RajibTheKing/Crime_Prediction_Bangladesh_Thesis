<doc>
পার্বত্য চট্টগ্রামের গ্যাস ব্লক : চীন-মার্কিন কনসোর্টিয়ামের সাথে বাপেক্সের জয়েন্ট ভেঞ্চারের খসড়া চুড়ান্ত!
গ্যাস প্রাপ্তি মোটামুটি নিশ্চিত এমন ৪টি ভূতাত্ত্বিক কাঠামো রাষ্ট্রীয় কোম্পানিকে বাদ দিয়ে জয়েন্ট ভেঞ্চারের নামে চীন ও মার্কিন যৌথ কনসোর্টিয়ামের হাতে তুলে দেয়া হচ্ছে। চীনের রাষ্ট্রীয় প্রতিষ্ঠান সিনোপ্যাক শেংলির নেতৃত্বাধীন ও মার্কিন বেসরকারি কোম্পানি লংউডের যৌথ মালিকানাধীন “সিনোপ্যাক শেংলি-লংউড কনসোর্টিয়াম” নামের এই কোম্পানির সাথে জয়েন্ট ভেঞ্চার চুক্তির খসড়ায় বলা হয়েছে, কোম্পানিটি আর কোন সার্ভে ও পরীক্ষা-নিরীক্ষার প্রয়োজনীয়তা দেখছে না ফলে সরাসরি কুপ খননের কাজ শুরু করতে চায়: 
থলভাগের ২২ নং ব্লকের অন্তর্গত পার্বত্য চট্টগ্রামের পটিয়া, সীতাপাহাড়, কাসালং, জালদি এই চারটি ভূতাত্ত্বিক কাঠামো থেকে গ্যাস উত্তোলণ চুক্তির খসড়াটি বাপেক্সের বোর্ড সভায় অনুমোদনের পর পেট্রোবাংলা ও জ্বালানি মন্ত্রণালয়ের অনুমোদন পেলেই চুক্তি স্বাক্ষরিত হবে। 
স্থলভাগে গ্যাস অনুসন্ধান ও উত্তোলণে রাষ্ট্রীয় প্রতিষ্ঠান বাপেক্সের দক্ষতা ও যোগ্যতা থাকা সত্ত্বেও এবং সম্প্রতি এই অঞ্চলের কাছেই পার্বত্য এলাকারই আরেকটি গ্যাস ক্ষেত্র সেমুতাং থেকে সফল ভাবে গ্যাস উত্তোলণ করলেও, সরকার ১৩৯০০ বর্গ কিমি আয়তনের গ্যাস ব্লকটির ৭০ ভাগ গ্যাসের মালিকানা চীন-মার্কিন কনসোর্টিয়ামের হাতে তুলে দিচ্ছে।
ন্যাড়ার বারবার বেলতলা গমন: কানাডীয় কোম্পানি নাইকোর সাথে জয়েন্ট ভেঞ্চার করে নাইকোর অবহেলায় টেংরাটিলা গ্যাস ক্ষেত্রটি ধ্বংস হওয়ার পরও শাসক গোষ্ঠীর শিক্ষা হয় নি। বিশ্বব্যাংকের বিনিয়োগ আদালতে নাইকোর মামলার ঘানি টানা চলতে চলতেই আবার আরেকটা বিপর্যয় ও লুটপাটের আয়োজন করা হচ্ছে। সিনোপ্যাকের সাথে সম্ভাব্য জয়েন্ট ভেঞ্চারের খসড়াটি তৈরী করা হয়েছে নাইকোর সাথে বাপেক্সের জয়েন্ট ভেঞ্চারের আদলেই। নাইকোর সাথে জয়েন্ট ভেঞ্চারে নাইকোর অংশীদ্বারিত্ব ৮০% এবং বাপেক্সর ২০% ছিল। সিনোপ্যাকের সাথে চুক্তির বেলায় বাপেক্সের অংশীদ্বারিত্ব ৩০% এবং সাইনোপেকের ৭০%। নাইকোর মতোই সিনোপ্যাকের চুক্তিতেও বাপেক্স স্লিপিং পার্টনার বা নিস্ক্রিয় সহযোগী অর্থাৎ স্বাক্ষী গোপালই থাকবে। বাপেক্স কোন বিনিয়োগ করবে না বা গ্যাস অনুসন্ধান-উত্তোলণে সরাসরি অংশগ্রহণ ও করবে না। জয়েন্ট ভেঞ্চার চুক্তিতে সাধারণত দুই পার্টি তাদের অংশীদ্বারিত্বের সমানুপাতে বিনিয়োগ করে এবং লাভ ও সেই অনুপাতে বিভক্ত হয়। সিনোপ্যাকের সাথে চুক্তিটিকে জয়েন্ট ভেঞ্চার বলা হলেও কার্যত এটা উৎপাদন অংশীদ্বারি চুক্তি থেকে আলাদা কিছু নয়। কারণ উভয় ক্ষেত্রেই সমস্ত বিনিয়োগ বিদেশী কোম্পানির, উৎপাদিত গ্যাস থেকে কস্ট রিকভারি বাবদ বিনিয়োগ উঠিয়ে নেয়া ও লাভের গ্যাস বাগানোর বাধ্যমে ৭০-৮০ ভাগ গ্যাস বিদেশী কোম্পানি বাগিয়ে নেয়।
কি আছে চুক্তির খসড়ায়: পিএসসি চুক্তিগুলোর মধ্যে যেমন মিল ও ধারাবাহিকতা দেখা যায়,জয়েন্ট ভেঞ্চারের চুক্তির বেলাতেও সেই ধারাবাহিকতা রক্ষার সিদ্ধান্তই জানা গেছে বাপেক্স সূত্রে। এ হিসেবে নাইকোর সাথে করা বাপেক্সর পুর্বতন জয়েন্ট ভেঞ্চার চুক্তিটির সাথে সিনোপ্যাকের সাথে জয়েন্ট ভেঞ্চারের খুব বেশি পার্থক্য নেই। খসড়া জয়েন্ট ভেঞ্চার চুক্তির গুরুত্বপূর্ণ কিছু বৈশিষ্ট এখানে আলোচনা করা হলো:
১) আর্টিক্যাল ২.৪ অনুসারে সমস্ত বিনিয়োগ অপারেটর কোম্পানি সিনোপ্যাক এর,বাপেক্স কোন বিনিয়োগ করবে না। উৎপাদিত গ্যাস ও অন্যান্য পেট্রোলিয়াম দ্রব্য ভাগা ভাগি হবে আর্টিক্যাল ২৪ এ উল্ল্যেখিত ইনভেস্টমেন্ট মাল্টিপল বা বিনিয়োগের তুলনায় আয়ের অনুপাত অনুসারে।
২) আর্টিক্যাল ২৪.৪.১ অনুসারে ইনভেস্টমেন্ট মাল্টিপল বা বিনিয়োগের তুলনায় আয়ের অনুপাত নির্ধারিত হবে নিম্নোক্ত সুত্র ধরে:
ইনভেষ্টমেন্ট মাল্টিপল(IM )= ক্রমবর্ধমান মোট আয়/ক্রম বর্ধমান মোট ব্যায়
৩) আর্টিক্যাল ২৪.৪ অনুসারে,ইনভেষ্টমেন্ট মাল্টিপল এর মান যদি ১ এর কম হয় অর্থাৎ বিনিয়োগের তুলনায় আয় কম হয় (অর্থাৎ কস্ট রিকভারি না হয়),তাহলে উৎপাদিত গ্যাসের ৭০ ভাগ পাবে সিনোপ্যাক এবং ৩০ ভাগ বাপেক্স। আয় বাড়তে বাড়তে বিনিয়োগের তুলনায় বেশি হলে অর্থাৎ ইনভেষ্টমেন্ট মাল্টিপল এর মান ১ এর বেশি হলে বাপেক্সের ভাগ বাড়তে থাকবে। যেমন বিনিয়োগের তুলনায় আয় যদি দেড়গুণের মধ্যে থাকে অর্থাৎ ইনভেষ্টমেন্ট মাল্টিপল এর মান ১ থেকে ১.৫ এর মধ্যে থাকে, তাহলে বাপেক্সের ভাগে জুটবে ৩৫% এবং নাইকোর ভাগে ৬৫%। এভাবে বাড়তে বাড়তে বিনিয়োগের তুলনায় আয় ৩ গুণ বা তার বেশি হওয়ার পরই কেবল বাপেক্স সর্বোচ্চ ৫০% গ্যাস পেতে পারে।
৪) কুখ্যাত প্রডাকশন শেয়ারিং কন্ট্রাক্ট্রেও গ্যাসের সর্বোচ্চ ও সর্বনিম্ন দাম নির্ধারণ করে দেয়া থাকে। কিন্তু এই চুক্তির খসড়ায় গ্যাসের দাম নির্দিষ্ট করা হয় নি। দামের ব্যাপারে আর্টিক্যাল ৭.২ এ বলা হয়েছে, সিঙ্গাপুর ভিত্তিক এশিয়া পেট্রোলিয়াম প্রাইস ইনডেক্স(এপিপিআই) অনুযায়ী হাই সালফার ফুয়েল অয়েল(এইচএসএফও) ১৮০ সিএসটি’র দামকে রেফারেন্স হিসেবে ব্যাবহার করে গ্যাসের দাম নির্ধারণ করা হবে। এর জন্য বাণিজ্যিক ভাবে উত্তোলণ যোগ্য গ্যাস আবিস্কার হওয়ার ১২০ দিনের মধ্যে পেট্রোবাংলাকে পেট্রোলিয়াম পারচেজ এন্ড সেলস এগ্রিমেন্ট (পিপিএসএ) করতে হবে। অন্যথায় সিনোপ্যাক গ্যাস বাংলাদেশের মধ্যেই তৃতীয় পক্ষের কাছে বিক্রির অধিকার পাবে।
৫) খসড়া চুক্তির আর্টিক্যাল ২৭.১৭ এ অপারেটর সিনোপ্যাকের অদক্ষতা ও অবহেলার জন্য কোন বিপর্যয় ঘটলে “উপযুক্ত” ক্ষতিপূরণের কথা বলা হয়েছে। আর্টিক্যাল ২৭.১৯ এ অপারেটরের বড় ধরণের অবহেলার(গ্রস নেগলিজেন্স) জন্য গ্যাসের রিজার্ভ নষ্ট হলে তার ক্ষতিপূরণের কথা উল্ল্যেখ করা হলেও ক্ষতিপূরণের হার কিংবা কৃষিজমি, পরিবেশ, প্রকৃতির ক্ষতিপূরণের ব্যাপারে কিছু বলা হয়নি খসড়ায়।
সুতরাং, দেখা যাচ্ছে প্রোডাকশন শেয়ারিং কন্ট্রাক্ট বা পিএসসি’র মতোই এই জয়েন্ট ভেঞ্চার চুক্তিতেও বিনিয়োগ বাড়িয়ে দেখিয়ে,এক ক্ষেত্রের বিনিয়োগ আরেক ক্ষেত্র থেকে উসুল করে,পুরাতন যন্ত্রপাতি নতুন বলে চালিয়ে দিয়ে ইত্যাদি নানান উপায়ে ইনভেস্টমেন্ট মাল্টিপল এর মান ১ এর কম রাখা এবং ৭০/৮০ ভাগ গ্যাস বিদেশী কোম্পানি নিজের ভাগে নিয়ে নেয়ার সুযোগ থাকে। সেই ৭০/৮০ ভাগ গ্যাস আবার কোম্পানির কাছ থেকে বাংলাদেশকে বৈদেশিক মুদ্রায় বাপেক্সের উৎপাদন খরচের চেয়ে কয়েক গুণ বেশি দামে কিনতে বাধ্য হয়।
একদিকে পেট্রোবাংলা বাগাড়াম্বর করে মিডিয়ায় বিবৃতি দিচ্ছে কি ভাবে দেশের গ্যাস ক্ষেত্রগুলো "বিদেশি কোম্পানির কাছে হস্তান্তরের প্রশ্ন ওঠে,তা বোধগম্য নয়” বলে অন্যদিকে ছলে-বলে কৌশলে নানান ভাবে গ্যাস সম্পদ লুটপাটের আয়োজন জারি রাখছে। আসলে স্থলভাগে গ্যাস উত্তোলণে বাপেক্সের যে দক্ষতা ও বিদেশী কোম্পানির চেয়ে কয়েকগুণ কম খরচে কাজ করার যে উদাহরণ রয়েছে এবং জাতীয় সম্পদের মালিকানার প্রশ্নে সারাদেশে পিএসসি চুক্তির বিরুদ্ধে তীব্র জনমত গড়ে উঠেছে,তাতে স্থলভাগের গ্যাস ক্ষেত্র নতুন করে পিএসসি চুক্তির মাধ্যমে বিদেশী কোম্পানির হাতে তুলে দেয়াটাকে দেশবাসির কাছে কোন ভাবেই গ্রহণ যোগ্য করা যাবে না একথা শাসক শ্রেণী ভালো ভাবেই বুঝে গেছে। তাই এখন ক্যাপাসিটির সমস্যা, কাঠামোর জটিলতা ইত্যাদি নানান অযুহাতে বিদেশী কোম্পানির সাথে চুক্তি করা হচ্ছে । মূল কথা হলো কন্ট্রাক্ট,জয়েন্ট ভেঞ্চার ইত্যাদি বিভিন্ন কৌশলে গ্যাস সম্পদ বিদেশীদের হাতে তুলে দেয়ার ধান্দা যার মাধ্যমে আনুষ্ঠানিক ভাবে বা খাতাকলমে গ্যাস ক্ষেত্রগুলোর মালিকানা রাষ্ট্রীয় প্রতিষ্ঠানের হাত থাকলেও কার্যত বিদেশী কো্ম্পানির মুনাফার বাড়ানোর কাজেই লাগবে। তাই উৎপাদন অংশীদ্বারিত্ব চুক্তি বা প্রোডাকশন শেয়ারিং কন্ট্রাক্ট (পিএসসি) এর মতোই চীন-মার্কিন কোম্পানির সাথে জয়েন্ট ভেঞ্চার চুক্তিকেও রুখে দিতে হবে।
</doc>
<doc>
খালিজ টাইমস-এর অপসংবাদিকতা এবং আমাদের রাজনীতি
রীতিমত হইচই ফেলে দিয়েছেন ভারতীয় সাংবাদিক দীপাঞ্জন রায় চৌধুরী! দুবাই ভিক্তিক খালিজ টাইমস পত্রিকায় পাকিস্তানি সুপ্রিম কোর্টে সেদেশের গোয়েন্দা সংস্থা আইএসআই এর সাবেক প্রধান আসাদ দুররানি'র দেয়া বিবৃতিটি পুরোপুরি পাল্টে দিয়ে দীপাঞ্জন রায় চৌধুরী নিঃসন্দেহে বাংলাদেশসহ অনেক দেশকেই বিভ্রান্ত করার পাশাপাশি অপসাংবাদিকতার এক নগ্ন উদাহরণ সৃষ্টি করলেন। পাকিস্তানি গোয়েন্দা সংস্থার সাবেক প্রধানের বিবৃতিকে অন্যায়ভাবে পাল্টে দিয়ে ভারতীয় এই সাংবাদিক ১৯৯১ এর নির্বাচনের আগে বাংলাদেশ জাতীয়তাবাদী দলকে পাঁচ কোটি আবার কোথাও-কোথাও পঞ্চাশ কোটি টাকা ঘুষ প্রদানের স্বরচিত তথ্য জুড়ে দিয়েছেন। খালিজ টাইমসের রিপোর্টে তিনি যদিও টাকার অংক পাঁচ কোটি উল্লেখ করেছেন, কিন্তু ইন্ডিয়া টুডে সহ ভারতীয় আরো বেশ কিছু পত্রিকায় তিনিই লিখলেন পঞ্চাশ কোটি! তারা অংকের এই হেরফের আসলে হয়েছে ভারতীয় গোয়েন্দা সংস্থা র-এর এসাইনমেন্টের বদৌলতে! জানা গেছে, ওই সংস্থাটি পাকিস্তান সুপ্রিম কোর্টে আসাদ দুররানি'র বক্তব্য দেয়ার পর-পরই সাংবাদিক দীপাঞ্জন রায় চৌধুরীকে ডেকে নিয়ে গিয়ে বাংলাদেশ জাতীয়তাবাদী দলকে জড়িয়ে রিপোর্ট করার নির্দেশ দেয়। এর পাশাপাশি ভারতীয় মালিকানাধীন খালিজ টাইমস কতৃপক্ষকে দীপাঞ্জন রায়ের রিপোর্টটা ফলাও করে প্রচারের নির্দেশ দেয়।
ঘটনার পেছনের কারণ খুঁজতে গিয়ে বেরিয়ে এলো থলের বেড়াল! কয়েক সপ্তাহ আগে বৃটেনের সম্ভ্রান্ত পত্রিকা ইকনমিস্ট ওদের রিপোর্টে দাবি করে, ২০০৯ সনের নির্বাচনের আগে ভারত, বাংলাদেশ আওয়ামীলীগকে "বস্তায়-বস্তায় টাকা দিয়েছে"। এই সংবাদে বাংলাদেশের ক্ষমতাসীন দল এবং ওদের ভারতীয় "বন্ধুরা" বেজায় অপ্রস্তুত হন। ভারত এই সংবাদটির কোনো প্রতিবাদও করেনি। কারণ ইকনমিস্ট ওই রিপোর্টি ছেপেছে তথ্য-প্রমানের ভিক্তিতেই। এর পর থেকেই ভারতীয় নীতি-নির্ধারকরা বাংলাদেশ জাতীয়তাবাদী দলকে ঘায়েলের ষরযন্ত্র আটতে থাকে। এরই অংশ হিসেবে দীপাঞ্জন রায় চৌধুরীকে দিয়ে মিথ্যা রিপোর্টটি করলেও এখন খালিজ টাইমসের রিপোর্ট নিয়ে লাফালাফি করার পর বাংলাদেশের ক্ষমতাসীন দল পড়েছে মারাত্মক বেকায়দায়। কারণ, পাকিস্তান থেকে আসাদ দুররানি'র জবানবন্দির কপি আনানোর পর ঢাকায় শাসক গোষ্ঠির আক্কেল গুরুম! ওরা এবার বুঝে গেছেন, র-এর পাতা ফাঁদে ওরা পা দিয়ে মারাত্মক বড় রাজনৈতিক ভুল করে বসেছেন।
ক্ষমতাসীন দল বাংলাদেশ আওয়ামীলিগ যদিও আইএসআই গল্পে পানি পায়নি, কিন্তু ওপর দিকে প্রধান বিরোধী দল বিএনপি কিন্তু ১৮ মার্চ জাতীয় সংসদে বর্তমান প্রধান মন্ত্রীর সামরিক উপদেষ্টা মেজর জেনারেল (অবঃ) তারিক আহমদ সিদ্দিকী সহ তাঁর ব্যবসায়িক অংশীদার জনৈক কর্নেল (অবঃ) শহীদ উদ্দিন খানের ব্যাপক দুর্নীতি এবং কোটি-কোটি টাকা বিদেশে পাচারের প্রামান্য দলিল উত্থাপন করে সরকারী দলকে ব্যতিব্যস্ত করে তুলেছে। বিএনপি দলীয় সংসদ সদস্যের ওই বিবৃতিতে জানা যায়, সাবেক ওই কর্নেলের মাধ্যমে প্রধান মন্ত্রীর সামরিক উপদেষ্টা ব্রিটেনে কোটি-কোটি পাউন্ড পাচার করেছেন। এছাড়াও এই শক্তিশালী চক্রটি জমি দখল, বিদেশী বিনিয়োগকৃত বিদ্যুত কেন্দ্র দখলসহ রেপিড একশন ব্যাটালিয়ন, ডিজিএফআইসহ রাষ্ট্রীয় প্রতিষ্ঠান সমূহকে ওদের ভারতে বাহিনীর মতোই ব্যবহার করছে। এসব বিষয়ে সরকারী দল কোনোই জবাব দিতেতো পারেইনি, বরং ওই তথ্য যখন সংসদে উপস্থাপিত হচ্ছিল, তখন প্রধান মন্ত্রীকে মুখ কালো করে চিন্তিত হতেও দেখা গেছে। 
</doc>
<doc>
যুদ্ধাপরাধ ১৯৭১ : ট্রেলার ও দোয়া প্রার্থনা পোস্ট
আমরা মাঝেমধ্যেই বলে থাকি মুক্তিযুদ্ধের চেতনাকে ভবিষ্যত প্রজন্মের মাঝে ছড়িয়ে দেয়া প্রয়োজন।কিন্তু কীভাবে?যে শিশুটি আজকে তার পিতৃপুরুষের হত্যাকান্ডের ইতিহাস জানছে না,সে মুক্তিযুদ্ধের সত্যিকারের চেতনা ধারণ করবে - এরকম আশা করা অন্তত আমার মতে যুক্তিহীন।যে কিশোরী জানে না চল্লিশ বছর আগে তার মায়ের উপরে চলেছে ইতিহাসের বীভৎসতম নির্যাতন,সে গালে পাকি পতাকা এঁকে 'ম্যারি মি আফ্রিদি' বলে চেঁচালে সেই দায় তার পূর্বপুরুষের ঘাড়েও পড়ে।
শিশু-কিশোরদের জন্য মুক্তিযুদ্ধ নিয়ে তথ্যভিত্তিক লেখা কম।বেশিরভাগই গল্প জাতীয় জিনিস।স্কুলের পাঠ্যবই গুলোর কথা না হয় বাদ দিলাম।একাত্তরের গণহত্যা কতখানি ভয়াবহ ছিল তার পরিচয় জানা এইসব শিশু কিশোরদের বেশিরভাগের জন্য যথেষ্ট কঠিন একটি কাজ।সেই কঠিন জিনিসটি খানিকটা সহজ করতে এগিয়ে এসেছিলেন মুহম্মদ জাফর ইকবাল স্যার, ' মুক্তিযুদ্ধের ইতিহাস' দিয়ে।পুরো মুক্তিযুদ্ধের খুব ছোট অথচ চমৎকার একটা ছবি এঁকেছিলেন তিনি এই বইটিতে।স্কুল পড়ুয়াদের জন্য এই ধরণের বই যে অত্যন্ত ফলপ্রসূ - সেটা প্রমাণিত হয়েছে।
আমারব্লগে কয়েকজন ব্লগার আছে,ব্লগের ভেতরের এবং বাইরের মানুষেরা তাদের ছোটলোক হিসেবে জানেন,গালিবাজ বলে তাদের কুখ্যাতি রয়েছে বেশ।এই অধমও তাদের একজন।এমন কয়েকজন ব্লগার একটি পরিকল্পনা নিয়েছে ১৯৭১ এর গণহত্যার উপরে একটি ছোট বই লেখার,যাতে সেই সময়ের গনহত্যা,যুদ্ধাপরাধের একটা চিত্র তুলে আনা হবে।তুলে আনা হবে রক্তাক্ত সেই সময়টা কতখানি ভয়ঙ্কর ছিল - তার একটা ছোটখাটো নমুনা।তুলে আনা হবে পূর্বপুরুষের হত্যাকান্ডের ইতিহাস,নির্যাতিত হবার ইতিহাস,লাঞ্ছিত হবার ইতিহাস।যথাসম্ভব কম দামে বিতরণ করা হবে বইটি।পাঠক হিসেবে টার্গেট হলো স্কুল পড়ুয়া শিশু কিশোররা।
২পরিকল্পনাটা এখনো আঁতুড় ঘর পর্যায়ে রয়েছে।এর একটি কারণ অনভিজ্ঞতা,দ্বিতীয় কারণ সময়,অর্থ এবং অন্যান্য সুযোগ সুবিধার কমতি।সেই পরিকল্পনার প্রথম ধাপ হিসেবে পরীক্ষামূলক ভাবে ব্লগে ১৯৭১ এর গণহত্যার উপরে একটি সিরিজ লেখার ভাবনা মাথায় এল।পরে সব ধরণের সুযোগ সুবিধা ব্যাটে বলে এলে এই পোস্টগুলির তথ্য এবং কম্পাইলেশনের অভিজ্ঞতা ব্যবহার করা যাবে বইটি তৈরির কাজে।
এই সিরিজে পাকিস্তান সেনাবাহিনী এবং তাদের এদেশী ও অবাঙালি দোসরদের দ্বারা সংঘটিত বিভিন্ন ধরণের অপরাধের একটি চিত্র তুলে আনার চেষ্টা করা হবে।জেনোসাইড কনভেনশন এবং রোম সংবিধি অনুসারে গনহত্যা,যুদ্ধাপরাধ এবং মানবতার বিরুদ্ধে অপরাধের যে সংজ্ঞা পাওয়া যায় তার আলোকে একাত্তরের গনহত্যাকে দেখার চেষ্টা করা হবে।
ইতিহাসের নৃশংসতম এই গণহত্যার পরিধি এতই ব্যাপক যে তার বিস্তারিত আলোচনা করতে গেলে সুদীর্ঘ পরিসর প্রয়োজন।এই সিরিজে পাকিদের দ্বারা সংঘটিত বিভিন্ন ধরণের অপরাধের একটি তালিকা ব্যবহার করা হবে,এবং প্রত্যেকটি ধরণের অপরাধের কিছু নমুনা তুলে ধরা হবে।বড়ধরণের কয়েকটি গণহত্যা যেমন চুকনগর গণহত্যা,গোলাহাটা গণহত্যা - ইত্যাদির কথা আসবে,আসবে বৃহৎ কয়েকটি বধ্যভূমির কথাও।পাশাপাশি অপারেশন সার্চলাইট সম্পর্কেও ছোট আকারে আলোচনা করা হবে।
নারী নির্যাতন নিয়ে বিশেষ ভাবে,আলাদ ভাবে আলোচনা প্রয়োজন।ব্যক্তিগত অভিজ্ঞতায় দেখেছি একাত্তরের ধর্ষিত নারীর উলঙ্গ ছবি দেখে কিছু বিকৃত মস্তিস্ক ছেলের আরো বিকৃত অশ্লীল প্রতিক্রিয়া ( বিস্তারিত ব্যাখ্যায় গেলাম না )।একাত্তরের নারী নির্যাতনের বিবরণ হয়তো তাদের বিকৃত মস্তিস্ককে সুস্থ করতে পারবে না,তবে তাদের দেখে যারা প্রভাবিত হয় তাদের কেউ কেউ হয়তো এই বিবরণগুলো দেখে আমাদের নির্যাতিতা মায়েদের শ্রদ্ধা করতে শিখবে।
আলাদাভাবে আলোচনা করা হবে শিশু হত্যার ব্যাপারটিও।
৩এই সিরিজটিকে এবং পরিকল্পনায় থাকা বইটিকে সমৃদ্ধ করতে সব ধরণের পরামর্শ,আদেশ,অনুরোধ শিরোধার্য।কারো কাছে সংযোজন করার মত গুরুত্বপূর্ণ তথ্য,দলিল থাকলে সাহায্য করতে পারেন সেগুলো দিয়ে।এই অবদানের উপযুক্ত প্রতিদান হয়তো দিতে পারবো না,তবে স্বীকৃতিটুকু দিতে পারবো।লেখার মধ্যে কোন ধরণের ত্রুটি দেখতে পেলে সামান্যতম দ্বিধা ছাড়াই ক্যাঁক করে চেপে ধরার অনুরোধ থাকলো।
সব কিছু ঠিক থাকলে কাল অথবা পরশু প্রথম পর্ব পোস্টানোর আশা রাখছি।সবার শুভকামনা ভিক্ষা চাই,তীব্রভাবে। 
</doc>
<doc>
দেশের দায়িত্ব কি শুধু সরকার এর??? 
আমরা স্বাধীন বাংলাদেশ এ অনেক গর্বের সাথে বাস করছি। বাংলাদেশে প্রতিনিয়ত ঘটে যাওয়া রাজনীতি দেখছি আলোচনা সমালোচনা করছি। কিন্ত কখনো কি ভেবেছি যে এ দেশের প্রতিটি মানুষের প্রতি আমাদের ও কর্তব্য আছে। একা সরকার বা বিরোধী দল কে দোষ দিয়ে কি লাভ? যখন দেশে যুদ্ধ শুরু হয়েছিলো তখন কিন্তু রাজনীতিবিদ রা দেশের জন্য জীবন দেন নাই তখন দেশের সর্বস্তর এর মানুষ নিজের দেশের জন্য জীবন দিয়েছিল। যার ফলে আমরা পেয়েছি আমাদের এই স্বাধীন বাংলাদেশ। আমি রাজনীতি করিনা কিন্তু রাজনীতি র প্রতি শ্রদ্ধা আছে। বর্তমান এ আমরা রাজনীতি র কথা শুনলেই বলি রাজনীতি নোংরা , রাজনীতি যারা করে তাড়া ভালো না অথবা বলি রাজনীতি তে কোন শিক্ষিত লোক নেই তাই দেশের এই অবস্থা। কিন্তু কেন?? আজকে যদি কোন পিতা কে প্রশ্ন করা হয় আপনি কি চান আপনার সন্তান বড় হয়ে কি হবে? তখন কেও বলবে ডাক্তার বা উকিল অথবা অন্য কোন কিছু, কিন্তু কেও বলবেন না যে আমার ছেলে বড় হয়ে রাজনীতিবিদ হবে। সুতরাং যারা যে অবস্থায় যে ভাবে থেকে দেশের হাল ধরে আছে তাদের প্রতি শ্রদ্ধা থাকা উচিৎ। আর আমাদের দেশের দায়িত্ব শুধু সরকার বা রাজনীতির উপর চাপিয়ে দিয়ে নাকে তেল দিয়ে ঘুমিয়ে বা আলোচনা এবং সমালোচনা করলে চলবে না। কিছু কিছু দায়িত্ব আমাদের নিজেদের কেও নিতে হবে। আমরা চাইলে আমাদের দেশের জন্য অনেক কিছু করতে পারি। আমরা চাইলে প্রতি দুইজন মিলে একটি দরিদ্র শিশুর লেখা পড়ার দায়িত্ব নিতে। আমরা পারি একজন মানুষ যখন না খেয়ে আছে তখন তাকে খাওয়াতে। আমরা পারি ঈদ এর সময় নতুন জামা কেনার সময় এক সেট বেশি কিনতে একটি পথ শিশুর জন্য। আমরা পারি আমাদের দেশে যখন রক্তের অভাবে মানুষ মারা যায় তখন নিজ উদ্যোগে রক্ত দান করতে। আমরা আরো অনেক কিছুই করতে পারি যদি আমরা একটু ভাবি এমন অনেক কিছুই আমাদের সামনে এসে পরবে যা দ্বারা আমরা মানুষের কল্যাণ সাধনে একটু হলেও ভূমিকা রাখতে পারবো। আমার এত কথায় অনেকে ভাববেন যে এসব করে দেশের এমন কি উপকার হবে? আমাদের এই ছোটখাটো কার্যক্রম এ হয়তো দেশের কোন বড় উপকার হবে না কিন্তু মানুষের প্রতি মানুষের ভালবাসা সৃষ্টি হবে যা পরবর্তী প্রজন্ম কে উদ্বুদ্ধ করবে দেশের জন্য কিছু করতে। এবং সবচেয়ে বড় কথা হল আমাদের কাজ আমাদের বর্তমান অবস্থা কে পরিবর্তন করা মূল লক্ষ্য না। আমাদের লক্ষ্য হতে হবে আমাদের ভবিষ্যৎ প্রজন্ম কে ভাবতে শেখানো যে আমরা যে দেশে বাস করি সে দেশের জন্য আমাদের করার মত অনেক কিছু আছে। 
</doc>
<doc>
ক্যানাডার র্মাচ এপ্রিল
ভালোবাসা দিবসের আনন্দ ভালোলাগার রেশ না কাটতেই সবুজে সবুজে চার পাপড়ির পাতায় পাতায় এসে যায় ‘সেন্ট প্যাট্রিক ডে’। সবুজ পোশাক, সবুজ খাবার, সবুজ পানিও। বাড়ি ঘর সব যেন সবুজ করে ফেলতে পারলে ভালোলাগে।আইরিস ধর্মিয় উৎসব সেন্ট পেট্রিক। চর্তুদশ শতাব্দি থেকে পালিত হচ্ছে।
ইতমধ্যে মার্চের মাঝা মাঝি সময়ে সরকারি ভাবে ঘোষনা করা হয় বসন্ত আসার । মার্চে পালিত হয় বসন্ত উৎসব। হলুদ রঙ বসন্তদিন অনেক সময় ডুবে থাকে সাদা বরফের চাদরে। র্মাচ কেটে যায় মোটামুটি এভাবেই। দিন গড়াতে থাকে এপ্রিলের দিকে শোনা যায় নীড়ে ফিরে আসা দক্ষিনের পাখির কাকলী। নিরব নিথর প্রকৃতি আড়মোড়া ভেঙ্গে যায় মুখরতার দিকে।
এবছর অবশ্য প্রকতির বিচিত্ররূপ দেখছি। ক্যানাডার শীতকাল কেটে গেল প্রায় বরফ ছাড়া। তাপমাত্রা র্মাচ মাসেই উঠে গেছে আঠার বিশে। বাংলাদেশের চৈত্রের দাবদাহ টের পাচ্ছি যখন শীত আর বরফের আচ্ছাদনে মোড়া থাকার সময়। পাখির কলকাকলীতে মুখর চারপাশ।
১৭ র্মাচে ‘সেন্ট পেট্রিক ডে’ পার হলে প্রস্তুতি শুরু হয় ঈস্টার উজ্জাপনের আয়োজনএপ্রিলে। গোল গোল চকলেট, ডিম চকলেট আর খাড়া কানের চকলেট খরগোস-যাকে বলা হয় ঈস্টার বানি, ঘর ভর্তি হতে থাকে এসবে। লুকিয়ে রাখা চকলেট খুঁজতে ব্যস্ত বাচ্চারা। হালকা নীল আর গোলাপীতে বাধা হয়েছে ঈস্টার। জিসাসের লাস্ট সাপারের দিনের সাথে চকলেট আর বানির কি সম্পর্ক ধারনা করতে পারি না। তবু পালিত হয় মহা ধুমধামে। ব্যবসায়িদের পকেট মোটা করে আমরাও কিনি চকলেট।এপ্রিলের প্রথম সপ্তাহের লং উইকএন্ড। গুড ফ্রাইডে, ইস্টার সান ডের ছুটিতে মুখরিত হয় বসন্ত সময়।
এপ্রিলে শুরু হয় খটখটে শুকনো ডালে পাতার বদলে, ফুল গজানো দিয়ে। বরফ ঢাকা হলদে হয়ে যাওয়া ঘাসে লাগে সবুজের ছোঁয়া। হলুদ ঘাসের ফুলে ছেয়ে যায় মাঠ। পাতাহীন গাছ শুধুই ফুলে ফুলে ঢেকে যায়, ভূঁই ফুঁড়ে জেগে উঠে ফুল হলুদ, বেগুনী, গোলাপী নানান বর্ণের এসময়। এপ্রিলের শেষে টিউলিপ ফেস্টিভেল হয় ক্যানাডার রাজধানী ওটোয়াতে।
ন্যাদারলেন্ডের ডিউকের কন্যা দ্বিতীয় বিশ্ব যুদ্ধের সময়ে ক্যানাডায় জন্ম নিলে, ন্যাদারলেন্ড থেকে উপহার সরূপ আসে টিউলিপ ক্যানাডায়। এখন মাঠ ভর্তি নানান রঙের টিউলিপ হাসে কানাডায়। এপ্রিলের শেষ সপ্তাহ থেকে মের প্রথম সপ্তাহের মধ্যে জাপানী ফুল চেরী ফোটে খুব স্বল্প সময়ের জন্য। লেইকের পাশে বড় বড় গাছেরসারি, শীতের শেষে পাতা ছাড়ার আগে সাদা, ঈষ্ণত গোলাপী ফুলে ফুলে ছেয়ে যায় গাছগুলো আর উৎসব মুখর হয়ে উঠে হাইপার্ক এলাকা চেরী ফুল সন্ধানীদের পদচারণায়। এ সময়ে প্রার্থনার সুরে গাওয়া হয় বৃষ্টির গান, ‘‘এপ্রিল সাওয়ার ব্রিং মে ফ্লাওয়ার’’। 
</doc>
<doc>
সংসদ বনাম জীবনাদর্শ: একজন শিক্ষকের মিনতি
এখন ক্লাসে দাঁড়ালে বড়ো অসহায় বোধ হয়। প্রতিদিন পেশাগত কারণে ক্লাসভর্তি শিক্ষকের সামনে মূল্যবোধ, জীবনাদর্শের কথা বলতে হয়। এই শিক্ষকরা স্কুলে যাবে। ছড়িয়ে দেবে মহাজীবনের আহ্বান।
মনোবিজ্ঞানী ওয়ার্থের মতে বয়:সন্ধিকালের একজন শিক্ষার্থী ১০টি মানবিক চাহিদা নিয়ে বেড়ে ওঠে। এই চাহিদাগুলো কীভাবে পরিপূরণ হচ্ছে তার ওপর নির্ভর করে তার ভবিষ্যৎ জীবনের গতিপথ। চাহিদাগুলো হচ্ছে: আত্মপ্রকাশের, স্বাধীনতার, যৌন, সামাজিক, জ্ঞানের, দুঃসাহসিকতার, জীবনাদর্শের, নীতিবোধের, নিরাপত্তার, পেশার। এর মধ্যে একেবারে অন্যরকম একটা চাহিদা হলো জীবনাদর্শের চাহিদা। প্রতিটা কিশোর মনে মনে একজন মানুষকে জীবনের রোল মডেল হিসেবে বেছে নেয়। চেতনে অবচেতনে তাকেই সে অনুসরণ করতে থাকে। আমাদের দেশে ইভ টিজিং মহামারি আকার ধারণ করার একটা প্রধান কারণ ছিল হিন্দি ফ্লিম। সে দেখে তাঁর প্রিয় নায়কটি ওমেন কলেজের সামনে গিয়ে পোজ দিয়ে দাঁড়িয়ে থাকে। তার মনে এটা প্রেষণা যোগায়। এভাবে খারাপ আর্দশের অনুকরণে একটা কিশোর খুব সহজেই বিপথগামী হয়ে যেতে পারে। আবার এই কিশোরটি যখন ডিরোজিও বিদ্যাসাগরদের জীবনাদর্শে উদ্বুদ্ধ হয়, পরবর্তী জীবনে সেও হয়ে ওঠে আরেক অনুকরণীয় ব্যক্তিতে। তাই আমরা শিক্ষকদের বলি চলনে-বলনে-করণে আপনারা আদর্শ হয়ে উঠুন; একটা সুন্দর জাতি গঠন সময়ের ব্যাপার মাত্র।
আপাতদৃষ্টিতে কথাগুলো খুব ন্যায্য ঠেকলেও এর প্রায়গিক অসারতাই এখন তীব্র। সেদিন এক শিক্ষক দুঃখ করে বল্লেন তাঁর এক ছাত্র নাকি তাঁকে বলেছে ‘এতো পড়া পড়া কইরেন না তো স্যার, আপনার মতো ছাতাওলা মাস্টার হওয়ার ইচ্ছে আমার নাই’।
স্বাভাবিক। একজন কিশোর নিশ্চয়ই আকাশের দিকে তাকিয়ে ঘাসফড়িং হতে চাইবে না। সে পাখিই হতে চাইবে। ছাপোষা মাস্টার হওয়া তার স্বপ্ন হবে কেন। সে স্বপ্ন দেখবে এ রাষ্ট্রের সর্বোচ্চ আসনে আরহণের। মন্ত্রী হবে এমপি হবে। ভবিষ্যতে তো দেশটা তারাই চালাবে। তাই আজকে যারা ওখানে আছেন তারা তো তাঁদেরকেই অনুসরণ করবে। তাঁদেরকেই জীবনাদর্শ হিসেবে বেছে নেবে।
আমরাই আমাদের ৩ কোটি কিশোরের জন্য ৩ শ জীবনাদর্শ নির্বাচন করে দেই পাঁচ বছর পর পর। তাদের সবাইকে এক ছাদের নিচে পাওয়া যায় জাতীয় সংসদে। আমাদের পরম ভাগ্য প্রযুক্তির কল্যাণে সংসদের কার্যকলাপ সরাসরি এখন টিভিতে দেখা যায়। পৃথিবীর সব দেশেই সংসদ কেবল আইন প্রনয়ণের জায়গা নয়। সমান্তরালে এটি একটি জ্ঞানার্জন ও অনুকরণের স্থান। শিশু কিশোররা দল বেধে তাদের এসেম্বলিতে যায়।
আর আমাদের জাতীয় সংসদ... টিভিতে শুরু হওয়ার সঙ্গে সঙ্গে বন্ধ করে দিতে হয়। পাছে ঘরের বাচ্চাগুলো কিছু শুনে ফেলে। তাহলে কী জীবনাদর্শ নিয়ে বেড়ে উঠবে আমাদের ভবিষ্যৎ জীবনের নেতারা? এই যে মেরুকরণের নষ্ট রাজনীতি শুধু এদেশের সাময়িক ক্ষতি করছে না। লক্ষহীন আদর্শহীন প্রজন্ম গড়ে তুলছে ভবিষ্যতের জন্য। তারা বোঝে যাচ্ছে এ দেশের নেতা হয় তারা: যারা অশ্লীল কথায় পটু, পেশী জোরে মহিমাময়, অসভ্যতায় অন্যন!
আমার মতো রাষ্ট্রক্ষমতার তলানিতে পড়ে থাকা মানুষের পক্ষে এধরণের কথা বলা অশোভন। চাকরিবিধিতেও বাধে। কিন্তু সবকিছু ছাপিয়েও আমাদের একটা পরিচয় আছে; আমরা শিক্ষক। আমাদের সঙ্গে ছাত্র-ছাত্রীদের সম্পর্ক শুধু পেশাগত নয়। আধ্যাত্মিকও। যে মাননীয় সংসদ সদস্য অশ্লীল বাক্যবাণে জর্জরিত করেন তার সন্তানটিও হয়ত আমাদের শিক্ষার্থী। পিতামাতার পর ওই শিক্ষার্থীর প্রতি কারো অধিকার থেকে থাকে তাহলে সেটা আমরাই। এমনই আমাদের পেশাগত বিশ্বাস। যে পঙ্কিলতার সংস্কৃতি আপনারা শুরু করেছেন তাতে তো ওই শিক্ষার্থীও সংক্রমিত হবে। একজন শিক্ষক হিসেবে আপনার সন্তানের নৈতিক অভিভাবক হিসেবে মিনতি করছি: এসব বন্ধ করুন। আপনার সন্তানের জীবনের রোল মডেল আপনি হয়ে উঠুন। হয়ে উঠুন সারা দেশের। নিজের রক্তের সন্তানের চেয়ে রাজনীতি তো আর বড়ো হতে পারে না। 
</doc>
<doc>
“আমরা চায়ে মাঙ্গে খাইলেও তাদের মতন এত খারাপ না”
রবিবারের প্রচন্ড ব্যস্ততা ও হিসাব না মেলার ভোগান্তির পর আজ একটু তাড়াতাড়ি হিসাব মিলল বলে। যেই মুমর্তে বের হবার দরজা দিকে তাকালাম দেখি দুজন সুন্দরী মহিলা (প্রসাধন চর্চিত) গেটে দাড়িয়ে। ভাবলাম কোন গ্রাহক-ট্রাহক হবে হয়ত। কিন্তু কিসের কি! দেখি মহিলা শুধু দুজন নয় আরো বেশ কিছু- চার পাঁচজন হবে। আরেকটু ভালমত দেখত বুঝতে পারলাম – টুইনওয়ান মানে ঘাটি বাংলায় যাকে বলে হিজড়া। প্রথমে মৃদু বাদ-প্রতিবাদ- সামান্য কিছু টাকা (১৫০০!) উপহার চাওয়া (তাদের ভাষায়) ইত্যাদি ইত্যাদি। আমাদের সিকিউরিটি গার্ড আবার একটা বুদ্ধিমানের মত কাজ করেছে- তিনাদের দেখতে পেয়ে সঙ্গে সঙ্গে গেটে তালা ঝুলিয়েছে। গেটের এপাশ হতে আমরা হিজড়াদের ফ্রি ফ্রি নৃত্য প্রদর্শন দেখছি আর কিছুটা রোমাঞ্চ, কিছুটা উত্তেজনা ও কিছুটা ভীতির শিকার হচ্ছি। তবে মিথ্যা বলব না একঘেমিয়ী ক্যাশের হিসাব মেলানোর ঝামেলার চেয়ে এই একটু ভিন্নতা বেশ উপভোগ করছি। বেশ কিছুটা সময় যাওয়ার পর হঠাৎ ম্যানেজার সারে কানে বিষয়টার খবর যায়। সার বেশ একটু সাহস নিয়ে বলেন –দরজা খুল! দরজা আটায় রাখছ কেন? সাথে সাথে কিছু চামচা-সাহসী টাইপের কলিগরাও চিৎকার দেয়- এই এই দরজা খুল, দরজা খুল ফারুক! সার হিজড়াদের একটা ছোট খাট বক্তৃতা দিয়ে বোঝাতে চাইলেন – তোমরা কাজ করে খাও না কেন? কিন্তু কথায় আছে না চোর না শুনে ধর্মের কথা। সারের বক্তৃতার একপযায়েই সার বলেন – কাজ করে খাবে তা না করে এসব কি করছ, অর্ধেক ব্লাউস পড়ছ, অধেক ফাকা রাখছ? দুভাগ্য বশত সার যে টুইনওয়ানটার সাথে কথা বলছিলেন সে কিন্তু বেশ শালীন ভাবেই শাড়ি-ব্লাউস পরিহিত ছিল এবং সে দেখতে যেমন সুন্দর ছিল তার কথাবার্তাও কিছুটা (অনন্ত অন্যদের তুলনায়) সংযত ছিল। (তার পাশের জন ছিল আসলে সারের টার্গেট)। এতে সে যে উত্তর দিল তাতে তো আমার আক্কেল গুডুম! সে বলল – আমরা যতটা ঢাকে ঢুকে থাকি আমাদের চেয়ে ভালগুলা তাও থাকে না। (কথা ঠিক!) আরেকজন কে জানি সরকারের কাছে তাদরে দাবি দাওয়ার কথা জানাতে বললে উত্তরে তারা যা বলল তা হল- “আমরা চায়ে মাঙ্গে খাইলেও তাদের মতন এত খারাপ না”। এরপরে কাহিনী আরোও হাস্যকর। আপনারা শুনতে আগ্রহী হলে পরবর্তীতে লিখতে পারি। 
</doc>
<doc>
ফেরোমেন
কে যেন হঠাৎ পিঠে টোকা মেরে বলল, ‘এ্যাই- ওমনি আমরা সবাই চমকে গিয়ে ঘাঢ় ফিরে তাকাই। তারপর আমাদের জ্বলজ্বল চোখগুলো মার্বেলের মতো ছড়িয়ে দেই রাস্তায়। দৃষ্টির ধুসর গালিচা পাতা থাকে, অথচ গাড়ি আসে না। বসে থাকতে থাকতে আমাদের উকিল কাকুর পায়ে খিল ধরে যায়। তাই দুপায়ে কিছুক্ষণ বাতাসে সাঁতার কেটে ফের কুঁজো হয়ে বসেন।

এক হাতের ভারে মুখ নিয়ে আরেক হাতের আঙুলগুলো ডুবিয়ে দেন তার মাথার কাশবনে। সেখানে কি যেন খুঁজতে খুঁজতেই আমাদের আশ্বস্ত করেন, আসবে আসবে, ধৈর্য্য ধরো আসবে-

কিন্তু কতক্ষণ ধৈর্য্য ধরা যায়! গাড়ি আসবে সেই কখন থেকে শুনছি, কত গাড়ি আসে যায়, কত রঙ-ঢঙের মানুষ ওঠে নামে, কিন্তু ওই গাড়িটা আসে না। হ্যাঁ, ওই গাড়িটা। যে গাড়িটার আপেক্ষা সেই সাতসকাল থেকে আমরা দাঁড়িয়ে, আমাদের দীর্ঘ ছায়াগুলো হ্রস্ব হতে হতে একেবারে পায়ের তলায় এসে ঠেকেছে, কিন্তু গাড়ি আসে না। আমাদের চোখের সামনে ‘ক্যাফে মদিনা’র ঝাপ্টা খুলল, এ বেলার পাঠ চুকিয়ে চিমনি বন্ধ করে চলে যাচ্ছে বাবুর্চিরা, প্যারাট্রুপারের ঢঙে পা বাড়িয়ে ওঠানামা করা কাকগুলোও চলে গেছে অন্য কোথাও; যে বাচ্চাগুলো আমাদের সামনে দিয়ে পানির ফ্লাক্স ঝুলিয়ে স্কুলে গেলো, তারাও ফিরে গেছে বাসায়; ডিসি অফিসের ক্লার্করা দুপুরের খাওয়া সেরে ফিরে গেছে যার যার টেবিলে, এখন নিশ্চয়ই ফাইলের কোলে মাথা রেখে দিবানিদ্রাটাও সেরে নিচ্ছে- তবু গাড়ি আসে না। গাড়িটায় একটা লাশ আসবে। আমাদের অপেক্ষা অবশ্য ওই লাশের জন্য নয়, লাশের সঙ্গে একজন ভদ্রমহিলা আসবেন, সদ্য-বিধবা হওয়া সেই মহিলার জন্য আমরা দাঁড়িয়ে।
বেহাল্লিশ বছর। উকিল কাকু চোখ বুঁজে বাতাসের ক্যালকুলেটারে আঙুল বসান। নাহ, আরো বেশি-
প্রফেসার স্যার ক্যাপেস্টেন সিগারেটটা ঠোঁটে নিয়ে আলত করে টান মারেন আর উদাস হয়ে চেয়ে থাকেন রাস্তার দিকে।
সেই নাইনটিন সিক্সটি থ্রি, সেবার একটা আখেরী তুফান হলো এই শহরে, নোনা হাওয়ায় শুকনা চামড়ার গন্ধ ঢেউ ভাঙে! হ্যাঁ, সেই বছর, ওয়াপদার কাজ করে রাতারাতি ধনী হয়ে গেল কামাল, পরের বছর রোমেনার সঙ্গে বিয়ে, ঢাকা যাত্রা... শিল্পকলার গানের টিচার সুধীর বাবু বেপুথে উকিল কাকুকে হাত ধরে নিয়ে গেলেন অতীতে।
হুঁ হুঁ। ঠিকই বলেছো সুধীর। সময়গুলো কত দ্রুত চলে যায়!
ওঃ, তাহলে উনার নাম ছিল রোমেনা।
প্রফেসার স্যার ঠোঁট থেকে সিগারেটটা সরিয়ে নিয়ে কেবল এক চিলতে হাসলেন।
আপনারা তো সবাই তাঁর প্রতি-। গ্রুপ থিয়েটারের দুলাল দা টকশোয়ের সঞ্চালকের মতো হাত নাড়াতে নাড়াতে বললেন।
হ্যাঁ, ছিলাম। উকিল সাহেব রায় দিলেন। সম্ভবত আমরা এখনো তার প্রতি দুর্বল আছি। মৃত্যুর আগের দিন পর্যনন্তও থাকব। তার জন্য আমাদের আর কোন মেয়ের দিকে তাকানো হলো না। মিথ্যে বলবো না, কোন মেয়েকেই আর ভালো লাগিনি এ জীবনে, কোন মেয়ের পায়ে এ মনটা সঁপে দিতে পারলাম না। কী এক আফসোসে কাতর হয়ে পড়লেন আমাদের উকিল কাকু।
বড়ো বাজারের চালের আড়ৎদার কলিম সওদাগর সফেদ লুঙ্গির খুঁটো হাতে তুলে নিয়ে দাঁড়ালেন। মুখ থেকে পানের পিক ফেলে বলতে শুরু করলেন, তাকে তো তোমরা কখনো দেখো নাই, দেখলে বুঝতা, কাকে বলে রূপ। রূপের মায়া! এই রূপ একমাত্র আগুনেরই থাকে। তাই ঝাঁকে ঝাঁকে উই পোকা তাতে ঝাঁপ দিয়া মরে। পুরুষ তো উই পোকার জাত...
কলিম সওদাগরের ছোট ছেলে মেজবাহ লজ্জ্বায় মাথা নুইয়ে ফেলে।
আমরা ভাবি, এতে লজ্জ্বা পাবার কি? মা-খালাদের মুখে এসব কাহিনী শুনে শুনেই তো আমাদের যৌনচেতনার পাপড়ি মেলেছে। এসব গল্প শুনে আমরা হাফপ্যান্ট ছেড়ে লুঙ্গি পড়তে শিখেছি, লুঙ্গি ছেড়ে প্যানতালুন, স্লিপার, আন্ডারওয়ার...। এখনো গল্প শুনে নিজেদের নেতিয়ে পড়া শুকনো শিশ্ন হাতাই। আর শরীরের ভেতরে জোয়ার-ভাটা টের পাই।
আমরা যখন কোন মেয়ের দিকে তাকাই, তার উদাসীন হেঁটে চলা আমাদের বিচলিত করে, আমরা বলি উঠি, ইউরেকা! এইতো পেয়ে গেছি। কিন্তু তাকে পাই না। তিনি গল্প হয়ে ভেসে বেড়ান এই শহরের নোনা বাতাসে। চড়া রোদে। বিকেলের মুষল-বৃষ্টিতে। মনে হয় তাকে খুব নাগালে পেয়ে আমরা হারিয়ে ফেলি। কখনো তিনি সিআরবি ঘনশ্যাম ভাল্লুকের গায়ে বুনো হেটরের মৌনতায়... কখনো অদূরে বঙ্গোপসাগরে ক্ষুব্ধ উর্মিমালার মাথায় ভেনিসের মতো... কখনো ফয়’স লেকের ঘুমটি অন্ধকারে আফ্রোদিতির ঢঙে...
আজ সুযোগ পেয়েছি যখন আর বলতে লজ্জ্বা নেই, এ শহরের তামাম কিশোর অ-কোষের পাশে কচিঘাস গজাবার সঙ্গে সঙ্গে ধেনু চরাবার জন্য তাকে খুঁজতে শুরু করে। তাদের স্বপ্নে নেচে বেড়ায় ঝাঁকে ঝাঁকে গোপীসহ এক অভিসারিনী রাধা। সে আর কেউ নন, তিনি। কিন্তু আমরা তাকে পাই না। পায় না আমাদের ভাতিজা, ভাগ্নে কিংবা অন্য অনুজরাও। আমরা সে যাতনায় ভেতরে ভেতরে পুড়ি, যেমনটা পুড়েছিলেন আমাদের বাপ-চাচারাও। তারা পুড়েছিলেন চপলা হরিণীর পিছু ছুটে ছুটে ধরতে না পারার দুঃখে, আমরা পুড়ি তার গল্পের পিছু ছুটে। পুড়তে পুড়তে আমাদের ভেতরটা খাক হয়ে যায়। মুখ ফুটে কিছুই বলতে পারি না। সেই ঝাল ঝাড়ি প্রেমিকার খয়রী ঠোঁটে রক্ত ঝরিয়ে, কিংবা অপোজিশন পার্টির ছেলেদের রানে সিগ্রেটের ছ্যাকা দিয়ে কিংবা কর্ণফুলীর ঘোলা জলে অকারণে ঢিল ছুঁড়ে। তবুও গল্প ফুরায় না। জলের বুদ্বুদের মতো সে ফুলে ফুলে ওঠে নিরন্তর। আমাদের আপা-খালারা কোলের বাবুকে ঘুম পাড়ান সে গল্প শুনিয়ে। এ শহরত একগুয়া মাইয়াপোয়া আছিল দে... কি লুপ... একেকেরে লুবিনার লাহান...
হলো না, হলো না কলিম। তোমার উপমাটা হলো না। আধ-খাওয়া ক্যাপেস্টেনটা পায়ে দুমড়ে মন্তব্য জানালেন প্রফেসার সাহেব। তোমাদের এখানে কি কেউ সায়েন্স ব্যাকগ্রাউন্ডের আছো?
ওমা, এখানে প্রেম-পিরিতের মধ্যে সায়েন্স এলো কেন? আমরা এই ভেবে একে অন্যের দিকে চাওয়াচায়ি করি।
উই পোকা না, বলো মৌমাছি। হ্যাঁ মাছি। মানুষের জীবনের সঙ্গে বড়ো চমৎকার মিল।
‘মিল!’ আমরা কিছুটা দ্বিধান্বিত হই শব্দটা শুনে।
মৌমাছির জীবনচক্রে নাফসিয়াল ফ্লাইট বলে একটা পর্ব আছে সেটা কি জানো।
উকিল বাবু চায়ের গ্লাস বাড়িয়ে দেন প্রফেসার সাহেবের দিকে। তিনি একটা চুমুক দিয়ে আহ করে উঠেন।
আমি বলে ছিলাম না, রোমেনাকে যে পাবে তাকে চরম মূল্য দিতে হবে এর জন্য। আজ কামাল মরে সেই মূল্য দিয়ে গেল। তাদের চৌচল্লিশ বছরের সংসার জীবনে একদিনের জন্যও কি রোমেনাকে সে পেয়েছে? ওনলি ফর এ সিংগুল ডে! নেভার, নেভার হি গোট। রোমেনা তো নিউইয়র্ক ছিল, কামালের মৃত্যু সংবাদ পেয়েই -
ভিড় ঘনীভূত হয়ে ওঠে। প্রফেসার সাহেবের ভূয়োদর্শন শোনার জন্য দুটো কুকুরও এসে লেজ নাড়ায়।
মানুষের মতো মৌমাছিরও তিনটি শ্রেণী থাকে। পুরুষ, মহিলা ও ক্লীব, যাকে তোমরা আবার কর্মী বলো। অনেক স্ত্রী মৌমাছি থাকে, কিন্তু একটা মৌমাছি সেক্সুয়ালিটি পায়। রাণী মৌমাছি। যেদিন তা পায়, অন্ধকার রাতে মৌচাক থেকে বের হয়ে আকাশে ওড়ে। আর ফেরোমেন নামে একটা হরমন ছাড়ে বাতাসে। সেই হরমনের গন্ধে মৌচাক থেকে সব পুরুষ মাছি বেরিয়ে যায়। শুরু হয় তুমুল যুদ্ধ। ঠিক যেন হেলেনকে পাওয়ার যুদ্ধ। শেষমেশ একজনই পায় হেলেনকে। মৃত্যু ও হেলেন দুই-ই যুগপৎভাবে। তারা নিস্তেজ শরীর পালকের মতো ভাসতে ভাসতে মাটিতে পড়ে যায়। নিশ্চিত মৃত্যু যেন পরের বার আবার রানীর জন্য যুদ্ধে যায় পুরুষরা। যেন মরণেই কত সুখ!
আহা রোমেনা। উকিল কাকু তারা হালকা হয়ে আসা তালু হাতান।
আমরা বাতাসে একটা তীব্র গন্ধ পাই। কৃষ্ণচূড়ার চিরল পাতাগুলো কী এক শীহরণে কেঁপে ওঠে।
অথচ গাড়ি আসে না। 
</doc>
<doc>
দ্যা ডে বিগান উইথ এ সেড নিউজ
জামাল আর কামাল দুই ভাই। সদর রাস্তার ঠিক একেবারে মোড়ে ছোট্ট একটি দোকানে তারা পর্যায়ক্রমে ফল বিক্রি করে। কখনও কখনও তাদের দুজনকে একত্রিত অবস্থায়ও দেখা যায়। গঠনে দুজন একরকমের হলেও জামাল সুন্দর আর কামাল কালো। অনিয়মিত হলেও আমি তাদের একজন ক্রেতা। কখনও দামে মিলে, কখনও মিলেনা। কখনও সন্তুষ্ট হই, কখনও বিরক্ত হই। অপরদিকে দুই ভাই সব সময়ই হাসি-খুশি। দামে মিললেও একই আচরণ, না মিললেও একই আচরণ। দু'ভাইয়ের সঙ্গে আমার জানাশুনা এতটুকুনই।
আজ সকালে অফিসে আসার সময়ে গাড়ি ধরার ঠিক পূর্ব মুহুর্তে দেখলাম ওদের দোকানের সামনে অনেক লোকের জটলা। কৌতুহলবশত এগিয়ে গিয়ে একজনের কাছে লোক সমাগমের কারণ জানতে চাইলাম। জানলাম, গতকাল রাত্রে ফল বিক্রি করে বাড়ি ফিরবার পথে জামাল ছিনতাইকারীর ছুরির আঘাতে নিহত হয়েছেন। সঙ্গে থাকা মাত্র দশ হাজার টাকাই তার জন্য কাল হয়েছে। একজন বলল টাকাটা ছিনতাইকারীরা নিয়ে গেছে, আরেকজন বলল নিতে পারেনি। আরও জানলাম মাত্র দু'মাস আগে সে বিয়ে করেছে। অফিসে যেতে হবে, তাই আর বেশিক্ষণ ওখানে থাকা হয়নি। ভারাক্রান্ত মনে অফিসের দিকে চললাম।
এ হত্যার বিচার হবে তা আমি আশা করিনা। যে জাতি তার জন্মের বিরোধীতাকারীদের হত্যার বিচার করতে পারেনি সে জাতির কাছে এমন ক্ষুদ্র অপরাধের বিচার আশা করা অন্যায়। দেশের বাকি সব হত্যাকান্ডের মতো এটাও একদিন কালের গর্বে হারিয়ে যাবে। সদর রাস্তার মোড়ে আবার নতুন ফল বিক্রেতা আসবে। একদিন সেও রাত্রে বেলা বাড়ি ফিরবার পথে ছিনতাইকারীর হাতে নিহত হয়ে কালের গর্বে হারিয়ে যাবে। আবার নতুন একজন আসবে.... এভাবেই চলতেই থাকবে।
জামাল, তোমার জন্য একটা দীর্ঘশ্বাস ছাড়া আমার আর কিছুই দেয়ার নেই। 
</doc>
<doc>
বাংলা টুলবার হতে সাবধান!
সাইটটার ঠিকানা ভুলে গেছি।ফরবিডি ডট কম বা অন্য কিছু। যাই হোক বাংলা টুলবার এর এ্যাডটা অনেক সাইটে এমনকি গুগল এ্যাড এ পেতে পাবেন।আমি টুলবার টি ডাউনলোড করে ইনস্টল করি।আনইন্সটল করে দিয়েছি বলে কোন স্ক্রিন শট দিতে পারছি না। সাইটটার ঠিকানা না দিতে পারার জন্য দু:খ প্রকাশ করছি।

এবার মূল কথায় আসি।টুলবারটি মজিলাতে যুক্ত করার প্রথম দুদিন পর আমার একটি জিমেইল এ ঢুকতে পারছিলাম না।
এরপর অ্যালার্টপে এবং আরো কয়েকটি অ্যাকাউন্ট, যেগুলোতে পাসওয়ার্ড দিয়ে ঢুকতে হয়।

টুলবারটির উপর বাম সাইড এ একটি সার্স বক্স থাকে।আপনি যখন কোন সাইট এ লগ ইন করবেন তখন দেখবেন লগ ইন নেম তারপর পাসওয়ার্ড একে একে বক্সে ভেসে উঠবে।এ থেকেই পরিস্কার যে কিভাবে আপনার ইউজার নেম আর পাসওয়ার্ড চুরি হচ্ছে।
টুলবারটি এভাবে থাকে-----
সার্স----বাংলা নিউজপেপার-----ভ্রমন------স্বাস্থ------শিক্ষা----------ইত্যাদি।
যাই হোক পরে অতি দ্রুত আমি আমার অ্যাকাউন্টগুলো উদ্ধার করি।
আপনারা এই চোর টুলবার ব্যবহার থেকে বিরত থাকুন।
যারা ব্যবহার করছেন তারা আমার মত ক্ষতির সম্মুখীন হলে জানান। 
</doc>
<doc>
পালক
আবার সেই চুল। গরম হলদে খিচুড়ির মধ্যে আমাজনের অ্যানাকোন্ডার মতো শুয়ে আছে চুল। লম্বা চুল। কোত্থেকে আসে এই চুল। আমাদের এই নারীরহিতনিবাসে এতো লম্বা চুল আসেই বা কি করে। শুধু নিবাস নয় কর্মক্ষেত্রেও আমাদের নারী ভাগ্য নেই। অফিসে পুরো ফ্লোরে যে একজন সবেধন নীলমণি আছেন তিনি আবার এইচআর ম্যানেজার। স্বয়ং আমার অন্নদাত্রী। তার চুল সংগ্রহ করতে গেলে আমার চাকরির মূল ধরে টান পড়বে।

এই মেসে অন্য যে কজন আছেন তারাও মোটামুটি নারীবিহীন অফিসে কর্মরত। তথ্যটা আবার পুরোপুরি ঠিক না। আমাদের এখানে কয়েকজন আছেন প্রায়গিক অর্থে কোনো কাজই করেন না। তাদের অফিসের তো প্রশ্নই আসে না। কেউ করেন টুকটাক সিজনাল বিজনেস। কেউ চাকরিসন্ধিৎসু বেকার। এবং আমার জানা মতে এদের কেউ কিন্তু কোনো নারীর সঙ্গে কোন প্রকার সম্পর্কে আবদ্ধও নয়। কারণ নারীকে পোষার মতো টাকার বাহাদুরি এখনো কারো হয়নি। তাহলে চুল আসবে কোত্থেকে? হতে পারে চাতালের চুল এসে গেছে চালের সঙ্গে। কিন্তু তোয়ালের চুল? ডায়রির পাতায় চুল? এমন কি মাঝে মাঝে আমাদের শরীরেও চুল...
কি থেমে গেলেন যে?
মাথা তুলে দেখি জাহিদ সাহেব আমার দিকে উৎসুক চোখ করে তাকিয়ে আছেন। আমার নতুন রুমমেট। মাস খানেক হয় উঠেছেন।
চুল।
হো হো আবার সেই চুল! আপনার তো আবার চুলে এলার্জি।
আমি একটা কপট হাসি দিয়ে ব্যাপারটা এড়িয়ে যেতে চাইলাম।
বন্ধের দিনে এই সাত সকালে কোথায় ছুটলেন।
ভদ্রলোক চোখ টিপ মেরে বললেন, যাই ভাই একটু সময় কাটাইয়া আসি।
বেশ মজা পেলাম। আগ্রহ নিয়ে তার দিকে ঝুঁকে বল্লাম, কি, বড়শিতে আটকাইতে পারলেন নাকি।
আরে রাখেন ভাই, লং ইনিংস খেলার ধৈর্য্য আমার নাই। আমার সব ওয়ান ডে।
বুঝলাম না।
গেলে চলেন, রহস্য নিয়ে তিনি এগিয়ে এলেন. খাসা মাল আছে ভাই। কলেজ পড়া। একেবারে ইনোসেনট। চর এলাকা তো খুব অভাব-
আমার কান দুটো লজ্জ্বায় গরম হয়ে উঠল। কি বলছে এসব জাহিদ সাহেব।
আরে ভাই শরমিন্দা হওনের কিছু নাই। ভোগ পাইলে ভাত খান, ওইটা পাইলে সেইটা খাবেন লজ্জ্বা কি? খিচুড়ির পাত থেকে হাত তুলে নিয়ে কথার সঙ্গে হস্তবিক্ষেপণ করে বোঝানোর চেষ্টা করেন জাহিদ সাহেব। ফরিদপুর শহরের লোকজন বুঝলেন ঢাকার চেয়েও মর্ডান। ছেলেদের মেসে মেয়েরা যাচ্ছে, মেয়েদের মেসে... আরে ভাই ভয় নাই, আমার ফ্রেন্ডরা আছে। ওরা তো প্রতি সাপ্তাহে... হে হে হে...
এই তাহলে চুলের উৎস। মনে মনে ভাবলাম।
যাবো একবার। দু’তিনদিন ছুটি নিয়ে যাবো।
আজই চলেন।
মাস শেষ তো, পকেটে টাকা নাই।
আরে চলেন, আমার কাছে আছে।
এই কামও যদি পরের টাকায় করতে হয়...
হো হো হো তা... ই ...

২.
খুব শীত পড়েছে ক’দিন। নভেম্বর গেলো শীতের কোনো খবর নেই। ডিসেম্বর আসতেই হুটহাট কুয়াশার মশারি টাঙিয়ে দিল; ওমনি শীত। দুপুর বারোটা। আকাশ এখানো ছাই-মেঘে ঢাকা। বাতাসে সুঁই-ফুটানো ঠা-া। চারুকলা থেকে জাদুঘর হয়ে বাঁক নিয়ে ফিরছি কাঁটাবন। ফুটপাথের ওপর এক ঝাঁক এস্কিমো। শীতের ভারী পোশাক গায়। খড়কুটো জড়ো করে আগুন জ্বালিয়েছে। আগুনে তাপের চেয়ে গন্ধ বেশি। প্লাস্টিক পোড়ার গন্ধ। গন্ধে দম বন্ধ হয়ে আসার দশা। একটা পেট-মোটা বাচ্চা শীতের শাসনের মাঝে আশেপাশে ছোটাছুটি করছে।
আইজ গোস্ত খামু।
আরেকটা বাচ্চা মায়লা-মাখা-মুখ বলল, মোরগার গোস্ত।
উৎসাহ গেলো আগুনের দিকে। প্লাস্টিকের গন্ধময়ী আগুনের ওপর ছোট্ট একটা সসপেন। ওখানে কালোসাদা ছিট ছিট কিছু পালক।
পালক সিদ্ধ করো কেন?
আস্তা মোরগা পামু কই স্যার। কাওরানবাজার থেকে চামড়া-পাখনা কিন্যা আনছি। একটু সিদ্ধ দিলেই পালকগুলো লুজ হইয়া যাবো-, ১৮-১৯ বছর বয়সী রাঁধুনি কথা শেষ না করেই রান্নায় ব্যস্ত হয়ে উঠল।

মেসে ফিরে দেখি জাহিদ সাহেবের বিছানা খালি।
অন্যরাও যে যার ধান্ধায়।
কাপড়-চোপড় ছেড়ে গোছলে যাব। শ্যাম্পুর বোতল হাতে নেব। তখনই ঘটল বিপত্তি।
শার্টের অস্তিনে আবিষ্কার করলাম একটা পালক। 
</doc>
<doc>
আজব রহস্য বারমুডা ট্রায়াঙ্গেল । শেষ পর্ব ।
বারমুডা ট্রায়াঙ্গলের আরেকটি বিখ্যাত ঘটনা হলো ১৯৬২ সালের এপ্রিল মাসে অন্তর্ধান হওয়া ফ্লাইট নাইনটিন। আর এটি নিয়ে আমেরিকান লিজান ম্যাগাজিনে লেখা হয়, 'বলা হয়ে থাকে এই ফ্লাইটের দলনেতাকে নাকি বলতে শোনা গিয়েছে_ ডব ফড়হ'ঃ শহড়িযিবৎ ববিধৎবঃযবধিঃবৎ রং মৎববহ, হড় যিরঃব। এর অর্থ হলো_ আমরা কোথায় আছি জানি না, সবুজ রঙের পানি, কোথাও সাদা কিছু নেই। এতেই প্রথম ফ্লাইট নাইনটিনকে কোনো অতিপ্রাকৃতিক ঘটনার সঙ্গে যুক্ত করা হয়। বারমুডা ট্রায়াঙ্গল বিষয়ে বিস্তর লেখালেখি ও গবেষণা হয়েছে।
এ নিয়ে যারা লিখেছেন তাদের মতে ক্রিস্টোফার কলম্বাস সর্বপ্রথম এই ত্রিভুজ বিষয়ে অদ্ভুত অভিজ্ঞতার কথা লিখেন।তিনি লিখেছিলেন যে তার জাহাজের নাবিকরা এ অঞ্চলের দিগন্তে আলোর নাচানাচি, আকাশে ধোঁয়া দেখেছেন। এছাড়া তিনি এখানে কম্পাসের উল্টাপাল্টা দিক-নির্দেশনার কথাও বর্ণনা করেছেন। তিনি ১১ অক্টোবর, ১৪৯২ সালে তার লগবুকে এসব কথা লিখে রাখেন। তবে বর্তমান বিশেষজ্ঞরা লগবুক পরীক্ষা করে যে মত দিয়েছেন, নাবিকরা যে আলো দেখেছেন তা হলো স্থানীয় জনগোষ্ঠীর নৌকায় রান্নার কাজে ব্যবহৃত আগুন। আর কম্পাসে সমস্যা সৃষ্টি হয়েছিল নক্ষত্রের অবস্থান পরিবর্তনের কারণে।অন্যদিকে এ বিষয়ে প্রথম খবরের কাগজে রিপোর্ট বেরোয় ১৯৫০ সালের ১৬ সেপ্টেম্বর। ইভিডবি্লউ জোন্স লিখিত এই খবর প্রকাশের দু'বছর পর 'ফেইট' ম্যাগাজিনে জর্জ এক্স. স্যান্ড 'সী মিস্ট্রি এট আওয়ার ব্যাক ডোর' শিরোনামে একটি ছোট্ট প্রবন্ধ লেখেন। এ প্রবন্ধে তিনি ফ্লাইট নাইনটিন (ইউএস নেভীর পাঁচটি টিবিএম অ্যাডভেঞ্চার বিমানের একটি দল, যা প্রশিক্ষণ মিশনে গিয়ে নিখোঁজ হয়)-এর নিরুদ্দেশের কাহিনী বর্ণনা করেন এবং তিনিই প্রথম এই অপরিচিত ত্রিভুজাকার অঞ্চলের কথা সবার সামনে তুলে ধরেন। ১৯৬২ সালের এপ্রিল মাসে ফ্লাইট নাইনটিন নিয়ে আমেরিকান লিজান ম্যাগাজিনেও লেখা বেরোয়। এরপর ভিনসেন্ট গডিস 'প্রাণঘাতী বারমুডা ট্রায়াঙ্গল' নামে আরেকটি লেখা লেখেন ১৯৬৪ সালের ফেব্রুয়ারি মাসে। এর উপর ভিত্তি করেই তিনি আরও বিস্তর বর্ণনা সহকারে লেখেন 'ইনভিজিবল হরাইজন' মানে'অদৃশ্য দিগন্ত' নামের বই। জন ওয়ালেস স্পেন্সার লেখেন 'লিম্বো অব দ্য লস্ট', মানে 'বিস্মৃত অন্তর্ধান', চার্লস বার্লিটজ লেখেন'দি বারমুডা ট্রায়াঙ্গল', রিচার্ড উইনার লেখেন 'দ্য ডেভিল'স ট্রায়াঙ্গল' বা 'শয়তানের ত্রিভুজ' নামের বই। এছাড়া আরও অনেকেই লিখেছেন। এরা সবাই ঘুরেফিরে একটি বর্ণিত অতিপ্রাকৃত ঘটনাই বিভিন্নভাবে উপস্থাপন করেছেন। লেখকদের এসব রচনাকে অতিরঞ্জন বলা হলেও এই বারমুডার আরেকটি রহস্যের সমাধানও দিতে পারেনি কেউ। আর তা হচ্ছে একটি অদ্ভুত জৈবের রহস্যময় উপস্থিতি।প্রায় পঞ্চাশ বছর ধরে গভীর সমুদ্রে যাতায়াত করেছেন টেডি টাকার নামের এক ডুবুরি। কয়েক বছর আগের কথা। একদিন সকালবেলা বারমুডার বেলাভূমিতে টেডি একটি অদ্ভুত বস্তু দেখতে পেলেন। সেটি ছিল ১৫০০ থেকে ২০০০ পাউণ্ড ওজনের উজ্জ্বল সাদা একটি পিণ্ড। স্থানীয় লোকেরা ওই রহস্যময় বস্তুটির নাম দিল বারমুডা ব্লপ। সেটি পরীক্ষা করে টেডি বলেন, 'জিনিসটি যে জৈব পদার্থ তাতে কোনো সন্দেহ নেই। তবে এরকম কোনো প্রাণী কখনও দেখা যায়নি।এই পিণ্ডের একটি টুকরা কেটে নিয়ে গবেষণা করাহলো মেরিল্যান্ড বিশ্ববিদ্যালয়ের প্রাণিবিদ্যা বিভাগে। সেখান থেকে তথ্য পাওয়া গেল, ওই পিণ্ডটি কোনো প্রাণীদেহেরই অংশ। বিজ্ঞানীদের ধারণা, এটি খুব অদ্ভুত কোনো কোলাজেন টিউমার। আর সেটি অবশ্যই কোনো বড়সড় জলচর প্রাণীর। যেমন তিমি। কিন্তু আরেক দল গবেষক বলেছেন, ওটি একটি প্রকাণ্ড অক্টোপাস। রহস্যময় ব্যাপার হলো_ পিণ্ডটি বেলাভূমিতে পড়ে থেকে থেকে শেষ পর্যন্ত ভেঙে টুকরা টকুরা হয়ে যায়। অথচ তাতে এতটুকু পচন ধরেনি। বারমুডার এই নতুন রহস্যের মীমাংসা হয়নি। বারমুডা ট্রায়াঙ্গলের রহস্যময় সব অন্তর্ধানের কারণ নিয়ে অনেকগুলো তত্ত্ব দাঁড় করানো হয়েছে। কেউ বলেছেন, ওখানকার সমুদ্রে বা আকাশে আস্ত একটা ফাটল আছে। প্রকৃতির সেই রহস্যময় ফাটলে পড়ে বিমান বা জাহাজ হারিয়ে যায় চিরকালের মতো। কেউ বলেন, অজানা এক সভ্যতার কথা, যেখানে আগুনের গোলা লাফিয়ে ওঠে। বিস্ফোরণে ধ্বংস হয়ে যায় সব জাহাজ ও উড়োজাহাজ। কারো মতে, ওই অঞ্চলে পৃথিবীর অভ্যন্তরে ভূমিকম্পের জন্য বিশাল জলস্তম্ভ জাহাজ, উড়োজাহাজ সবকিছুকে নিজের গহবরে টেনে নেয়। কেউ বলেছেন, অন্য গ্রহের প্রাণী বা এই জাতীয় কিছু, যা আপাতদৃষ্টিতে অবিশ্বাস্য। কেউ আবার ব্যাখ্যা করেছেন ফোর্থ ডাইমেনশন বা চতুর্থ মাত্রার। তাদের মতে, সময়ের একটা অনন্ত ফাটল ওই অঞ্চলে সক্রিয় থাকে। ওইসব জাহাজ ও বিমান সময়ের সেই রহস্যময় ফাটলে পড়ে হারিয়ে যায় বর্তমান কালের কাছ থেকে। তারা চলে যায় সুদূর অতীতের কোনো সময়ে। নয়তো ভবিষ্যতের গর্ভে। কেউ আবার চুম্বকীয় তত্ত্বের মাধ্যমে রহস্যটি মীমাংসা করতে চেয়েছেন। তাদের মতে, ওই অঞ্চলে আকাশ ও সমুদ্রের মধ্যে এক তড়িতাহত ক্রিয়া-বিক্রিয়া ঘটে থাকে। সেখানে আছে পৃথিবীর সবচেয়ে শক্তিশালী চৌম্বকক্ষেত্র। কারো মতে, ওই রহস্যময় অংশে পর্যায়ক্রমে অজানা এই রাসায়নিক যৌগের সৃষ্টি হয়। সেই যৌগ যাবতীয় ইচ্ছাশক্তি ও ইন্দ্রিয়ের অনুভূতিকে অবশ করে দেয়। সমুদ্রের মধ্যে বিভিন্ন বিপাকক্রিয়ার ফলে এক অজানা জৈব রাসায়নিক বিক্রিয়া চলে। এর ফলে সেখানে রহস্যময় ঘটনাগুলো ঘটেছে।
কিছু মনে করবেননা, বিজ্ঞান ও প্রযুক্তি ক্যাটাগরিতে কি ”রহস্য” জাতীয় লেখা মানায়? বারমুডা ট্রায়াঙ্গেল কিন্তু মোটেই রহস্যজনক কিছু না। আপনি উইকিপিডিয়ার যে লিংক থেকে কপি করেছেন সেখানে বারমুডা ট্রায়াঙ্গেলের রহস্যের অনেকগুলো সমাধান বা লৌকিক ব্যাখ্যা দেয়া আছে। তাছাড়া যেসব রহস্যের কথা বলা হয়ে থাকে তার বেশিরভাগিই মূলত গুজব, আর তিল থেকে তাল করা টাইপ ব্যাপার। ব্যাখ্যাগুলো উল্লেখ করে দিলে আর গুজবগুলোর যৌক্তিক বিশ্লেষণ করে দিলেই লেখাটা মনে হয় পুরোপুরি বৈজ্ঞানিক হয়ে যেত। বিজ্ঞানে রহস্য বলে কিছু নেই। যেটার ব্যাখ্যা বিজ্ঞান দিতে পারেনা সেটা রহস্য না সেটা হল ”অমীমাংসিত”। একটা কথা পরিস্কার করে দিচ্ছি, বারমুডাতে যাই ঘটে তার কোনটিই কিন্তু বিজ্ঞানের মৌলিক তত্ত্বগুলোকে লংঘন করেনা, কাজেই এখানে রহস্য বা অবাস্তব কিছুই নেই, সূক্ষ্ম বিশ্লেষণ বা তদন্ত করলেই সব জলের মত পরিস্কার হয়ে যাবে এবং ইন্টারনেটে ও বিভিন্ন বইপত্রে বারমুডার এসব তথাকথিত “রহস্যজনক” ঘটনার যথাযথ বৈজ্ঞানিক ব্যাখ্যা বহু আগেই প্রকাশ করা হয়ে গেছে। রহস্য শব্দটি সাহিত্যে মানানসই। তবে আপনি ইতিহাস ক্যাটাগরিতে দিলে লেখাটা বেশি মানানসই হত বলে আমার ধারণা। ইতিহাস বিষয়ক লেখা বিবেচনায় লেখাটি খুবই ভাল হয়েছে। তারপরেও আপনাকে ধন্যবাদ, কারণ অনেকেই এই গুজবগুলোই জানেনা, তারা পড়ে উপকৃত হবেন নিঃসন্দেহে। 
</doc>
<doc>
ভাগাড়ে জন্ম নেওয়া অশ্রাব্য ভাষার অধিকারিণী সাংসদ আমাদের মহান সংসদে!
আজ সকালে ঘুম থেকে উঠেই বাইরে বেরোতে মেজাজ টা চড়ে গেল। আমার বাসার সামনের বিদ্যুতের পুলে জামাত ইসলামী বাংলাদেশ একটি পোস্টার লাগিয়ে গেছেন। আর সেটিতে লেখা ছিল এমন “ মিথ্যা, ভিত্তিহীন আর কথিত যুদ্ধাপরাধের মামলায় দিনের পর দিন আটকে রাখা গো আজম, নিজামি, সাইদি, মুজাহিদ, কামারুজ্জামান সহ সকল রাজবন্দীদের মুক্তি চাই”। মুখে আসা একরাশ থুথু মারলাম পোস্টার টির দিকে। আর মনে মনে ভাবলাম এদের বিচার প্রক্রিয়া সম্পাদন করতে আর কতদিন সময় প্রয়োজন? মেঘে মেঘে অনেক বেলা যে বয়ে যায়। সেই সাথে দেশি, বিদেশী চক্র তো আছেই বিচার কার্যক্রম নস্যাৎ করতে। কেমন যানি একটা ঢিলে ঢালা ভাব। তবুও চরম আশাবাদী হই। নিজের মাঝে পুলক অনুভব করি এই ভেবে ক্ষমতায় স্বাধীনতার স্বপক্ষের শক্তি সরকার। এরা যদি বিচার করে না যায় তো আগামী প্রজন্ম এই “আওয়ামীলীগ” সরকারকে ক্ষমা করবেনা। কাজেই বিচার প্রক্রিয়া শেষ হবে এই সরকারের আমলেই।
রবিবার দেশের সকল বেসরকারী টেলিভিশনের পর্দায় ব্রেকিং নিউজ হিসাবে দেখা যাচ্ছিল- “ বিরোধী দল আজকের সংসদ অধিবেশনে যোগ দিচ্ছেন”। এর আগে খালেদা জিয়ার সভাপতিত্বে এক বৈঠকে এই সিদ্ধান্ত নেওয়া হয়। দেশের সকল পাগল সম্প্রদায়ও জানতো এবারের সংসদ অধিবেশনে বি এন পি যোগ দিচ্ছেন। আর কেন যোগ দিচ্ছেন সেটি এক সময়ে বি টি ভিতে বহুল প্রচলিত তানিন টি ভির সেই বিজ্ঞাপনের মত “ সব ফকফকা”। কাজেই আমাদের মহান জাতীয় সংসদে বি এন পি তথা বিরোধীদল সংসদ অধিবেশনে যোগ দিয়ে সংসদটাকে গেলদিনে আলোকিত করেছেন স্ব মহিমায়। এক টানা একবছর অনুপস্থিত থাকার পর ম্যাডামের মনে যে শুভ বোধের উদয় হল সেটি যদি আরও ১০ মাস আগে হত তবে বেশ ভালো হত। তবে খালেদাজিয়ার মনে শুভ বোধের যে উদয়ের কথাটি বললাম সেটি নিজ ও দলীয় স্বার্থে। এর সঙ্গে জাতির আশা, আকাংখার কোন প্রতিফলন একেবারেই নেই। একটানা সংসদে অনুপস্থিত থেকে সাংসদ পদ টি হারানো সেই সাথে রাষ্ট্রের সকল সুবিধা থেকে বঞ্চিত হতে কে ই বা চায়। আর সেই “চাওয়া” থেকেই এবারের সংসদ অধিবেশনে বি এন পির যোগদান। বড়ই বৈচিত্র্যময় আমার এই দেশ। বিচিত্র সব মানুষ। তার চাইতেও বড় বিচিত্র আমাদের কতিপয় সাংসদ। সেলুকাস!
পাক- ভারত হাই ভোল্টেজ ম্যাচ যখন চলছিল তখন অনেকেই ব্যস্ত ছিলেন খেলা নিয়ে। পাক- ভারত খেলা মানেই এই উপমহাদেশে একটি অলিখিত ভূমিকম্প। আর সেই কম্পনে গোটা জাতিও কেপে যাচ্ছিলো বাংলাদেশের মাটিতে অনুষ্ঠিত এশিয়া কাপের ঝড়ে। এর মাঝেই আমাদের জাতীয় সংসদের সংসদ অধিবেশন শুরু হয়। কাজেই অনেকের চোখ সাহেব, বিবি আর গোলামের বাক্সো খ্যাত বি টি ভি এড়িয়ে বরং নিও স্পোর্টস চ্যানেলে ফিক্সড হয়ে গেল। অন্যদিকে শুরু হয়েগেল সংসদ অধিবেশন। আর দীর্ঘ বিরতির পরে সংসদে এসেই পরিবেশ উত্তপ্ত করে ফেললেন আমাদের বিরোধী দলীয় সাংসদরা। একে একে অশ্লীল, কুরুচিপূর্ণ বক্তব্য দিতে থাকেন সাংসদ রেহেনা আক্তার। এ যেন পূর্ব থেকে পরিকল্পনা করে সংসদে এসে পরিবেশ ঘোলাটে করার হীন প্রচেষ্টা। প্রধানমন্ত্রী, স্বরাষ্ট্র মন্ত্রী, বিচার পতি, প্রধানমন্ত্রী পুত্র নিয়ে একের পর এক আশালীন বক্তব্য দিতে থাকেন রেহানা। সংসদটাকে দোউলদিয়া পাড়ায় পরিণত করলেন। এতটা অশ্লীল ও কুরুচিকর ভাষা একজন সাংসদের মুখদিয়ে কিভাবে বের হয়? সাংসদ রেহেনা যে সমালোচনা করেছেন সেই সমালোচনা তিনি করতে পারতেন সঠিক ও মার্জিত ভাষা ব্যবহার করেই।
দেশ পরিচালনা করেন সরকার। সরকার কে সহযোগিতা করেন বিরোধীদল। আর রাষ্ট্রের সকল কর্মকাণ্ড পরিচালিত হয় সংসদের মাধ্যমে। আর সেই মহান সংসদকে কলংকিত করলেন যারা তারা নাকি আবার আমাদের ই সাংসদ! হায়রে সাংসদ। আগাড়ে, ভাগাড়ে থেকে উঠে আসলেই বুঝি সাংসদ হওয়া যায়। এই যদি হয় একজন সাংসদের স্বরূপ তাহলে উনাদের দ্বারা আর কিবা আশা করা সম্ভব? সাংসদ রেহেনা যখন একের পর এক বিকৃত ভাষা ব্যবহার করে যাচ্ছিলেন তখন বিরোধী নেত্রী কি আঙ্গুল চুষছিলেন? গোটা সংসদকে উনার দলের এক সামান্য সাংসদ যেইভাবে বিতর্কিত বানালেন এর দায় ম্যাডাম খালেদা জিয়া এড়াবেন কিভাবে? সংসদ সদস্য পদ রক্ষা করতে এসে উনারা যেটি করে গেলেন সেটিকে বাংলাদেশের সংসদীয় ইতিহাসে এক জঘন্যতম উদাহরণ হিসাবে চিহ্নিত হয়ে রইলো। আফসোস এদের হাতেই আমরা দেশ পরিচালনার ঝাণ্ডা তুলে দিচ্ছি। জনগনের ভোটে নির্বাচিত হয়ে সংসদে যাবেন না। সংসদে কথাবলার পরিবেশ নেই। এই ধুয়া তুলে একের পর এক সংসদ বর্জন করবেন আবার সদস্যপদ খারিজ হয়েযাবার ভয়ে সংসদে ঢু মেরে পরিবেশ উত্তপ্ত করবেন। সবই আপনাদের ইচ্ছা। তবে এই সব বিকৃত মননের অধিকারিণী সাংসদ বিরোধী দলের স্ট্যান্ডার্ড বৃদ্ধি করলো কিনা সেটিই প্রশ্ন।
</doc>
<doc>
চাণক্যের নীতিশাস্ত্র-৩
যে ভয়ঙ্কর দুর্যোগ থেকে পালিয়ে যায়, বিদেশী আগ্রাসন থেকে পালিয়ে যায়, ভয়ঙ্কর দুর্ভিক্ষ অথবা একজন খারাপ লোকের বন্ধুত্ব থেকে সরে যায়, সে নিরাপদ।
একটি পরিবার বাঁচাতে পরিবারের একজন সদস্যকে ত্যাগ কর, একটি গ্রাম বাঁচাতে একটি পরিবার ত্যাগ কর, একটি দেশ বাঁচাতে একটি গ্রাম ত্যাগ কর; এবং তোমার নিজেকে বাঁচাতে একটি দেশ ত্যাগ কর।
গত পর্বে উপরের দুটি নীতি দিয়েই শেষ করা হয়েছিল। উপরের প্রথম নীতিটির সবকিছুই ঠিক, শুধু ঠিক নয়- বিদেশী আগ্রাসন থেকে পালিয়ে যাওয়া। উপরের দ্বিতীয় নীতিরও সবকিছু ঠিক, বৃহত্তর স্বার্থের জন্য ক্ষুদ্রতর স্বার্থ ত্যাগের কথা বলা হয়েছে; কিন্তু নিজেকে বাঁচাতে দেশকে ত্যাগ করা বর্তমান সময়ের চিন্তার কাছে অবশ্যই খুব লঘিষ্ঠ অথবা ঘৃণার্হ চিন্তা। তবে আমরা সেই সময়ে ফিরে গিয়ে বিবেচনা করি, তাহলে অনেক কিছুই পরিষ্কার হবে। আর এটা তো সবাইকেই মানতে হবে, চাণক্য তাঁর সময়ের কাছ থেকে, তাঁর চারপাশ থেকে এসব নীতির জ্ঞান অর্জন করেছিলেন। 
এখন, মানে বর্তমান সময়ে, দেশ বলতে- সার্বভৌম এক ভূখণ্ডকে চিনি। চাণক্যের সময়ে তা ছিল না। একেকটি রাজ্যের মানচিত্র ধ্রুব ছিল না, পালটাত। আজ যে ছিল মগধের নাগরিক, কাল হয়তো বা হয়ে যেত গান্ধারের। আজ যে ছিল দক্ষিণের কাল সে হয়ে যেত কনৌজের। তখনকার শাসন ব্যবস্থা ছিল পেশীর জোরে। যুদ্ধে যে জয়ী হত তার হাতেই আসত শাসন। প্রজা কি চাইলো বা না চাইল সেই চিন্তা ছিল না। শাসন ব্যবস্থায় নাগরিকের অংশগ্রহণ, এসব চিন্তা তখনও হয়েছিল, তবে উপমহাদেশে নয়, আরও দূরে- গ্রীসে। তবে চিন্তা হলেও, বাস্তব রূপ লাভ করেছে ইতিহাসের বিশাল পাতায় হাতে গুণা কিছু সময় আগে। এমনকি চিন্তা হলেও, গ্রীসেও তা সাকার রূপ লাভ করেনি।
বর্তমানে দেশপ্রেম, মাতৃভূমি, আনুগত্য- এসব বলতে আমরা যা বুঝি, তা চাণক্যের আমলে ঠিক এমন ছিল না। রাজ্যের মানচিত্র বদলে, রাজ্যের নাম বা ইতিহাসের বদলে, একটি গ্রাম হয়তো মাতৃভূমি হিসেবে গণ্য হত। তাই আমাদের আধুনিক দেশপ্রেমের সাথে চাণক্যের সময়ের বিস্তর ফারাক। চাণক্যের নীতিতে দেশ বলতে একটি রাজ্য মাত্র। আর সেই রাজ্যও এমন, যার মানচিত্র যেকোন সময় পরবর্তিনীয়।
দেশ ছেড়ে পলায়ন, অথবা শাস্তি ভোগের চেয়ে নির্বাসন বেছে নেওয়া, এই আধুনিক সময়েও ঘটে। চাণক্যকেও পালাতে হয়েছিল নন্দ রাজার হাত থেকে বাঁচতে।
এবার প্রাণীজগতের কাছ থেকে শিক্ষা নেওয়ার উল্লেখযোগ্য চাণক্যের নীতি উল্লেখ করছি,
জ্ঞানীর উচিত সিংহের কাছ থেকে একটি শিক্ষা গ্রহণ করা, সারসের কাছ থেকে একটি, চারটি শিক্ষা মোরগের কাছ থেকে, কাকের কাছ থেকে পাঁচটি, ছয়টি কুকুরের কাছ থেকে, এবং তিনটি শিক্ষা গাধার কাছ থেকে।
যে এই বিশটি নীতি অনুশীলন করে সে তার সকল অভিযানে অপ্রতিরোধ্য হয়। 
সিংহের কাছ থেকে শেখার মত চমৎকার শিক্ষা হচ্ছে, কারও যা করতে ইচ্ছে হবে তা যেন পরিপূর্ণ মন লাগিয়ে অক্লান্তভাবে করে যায়।
জ্ঞানীর উচিত তার চেতনাকে সারসের মত নিয়ন্ত্রণ করে স্থান, কাল ও ক্ষমতা ভেদে কাজ সম্পাদন করা।
সঠিক সময়ে ঘুম থেকে উঠা, সাহসী পদক্ষেপ নিয়ে লড়াই করা, সম্পর্কের মধ্যে সঠিক বিভাজন এবং নিজের খাদ্য নিজ উদ্যোগে অর্জন; এই চারটি নীতি মোরগের কাছ থেকে শিখতে হবে।
নিভৃতে সহবাস, সাহসিকতা, প্রয়োজনীয় উপকরণ সংগ্রহ করে রাখা, সর্বদা সজাগ থাকা, সহজে কাউকে বিশ্বাস না করা; এই পাঁচটি শিক্ষা কাকের কাছ থেকে গ্রহণ করতে হবে।
প্রচণ্ড ক্ষুধার্ত হলেও অল্পতে তুষ্ট থাকা, কিছু না পেয়েও তুষ্ট থাকা, সজাগ চেতনা, গভীর ঘুমে নিদ্রামগ্ন হলেও সত্ত্বর জাগরণ, প্রভুর প্রতি অনড় ভক্তি, বীরত্ব; এই ছয়টি শিক্ষা কুকুরের কাছ থেকে গ্রহণ করতে হবে।
ক্লান্ত হলেও গাধা ভার বহন করে নিয়ে যায়, ঠাণ্ডা অথবা গরমের প্রতিও গাধার মন থাকে না ভার বহন ছাড়া, এবং সে সর্বদা তৃপ্ত; এই তিনটি শিক্ষা গাধার কাছ থেকে গ্রহণ করতে হবে। 
সিংহ তার নিজের শিকার একাগ্রচিত্তে অক্লান্তভাবে করে। অন্যরাও করে, যেমন- বাঘ, বেড়াল, নেকড়ে প্রমুখেরা। প্রাণী বিষয়ক চ্যানেলে বা ডকুমেন্টারিতে দেখা যায়, একটি শিকারের পেছনে কত সময় এদের ব্যয় করতে হয় খারাপ সময়ে। তবুও এরা হাল ছাড়ে না।
সারসের ব্যাপারে যতটুকু জানি তা হল, এরা সময়ের ব্যাপারে সচেতন। অন্যান্য প্রাণীরাও সময়ের ব্যাপারে সচেতন। ঋতু পরিবর্তনের ব্যাপারে সজাগ থাকে। সারস যুগল, একে অপরের প্রতি বিশ্বস্ত থাকে, তারা সম্পর্কের এক ঘেয়েমি দূর করতে দুজনে একসাথে গেয়ে যায়, নেচে যায়।
মোরগের মধ্যে একটি জীবন্ত ঘড়ি রয়েছে। খুব ভোরে সে জাগবেই। এবং ভোর যে হয়েছে তার জানান দেবে। ঋতু পরিবর্তনেও তার এই ঘড়ি বন্ধ হয় না। অন্য মোরগের হাত থেকে নিজের রাজ্য ও রানী বাঁচাতে সে লড়াই করে। হারুক অথবা জিতুক, পরোয়া না করেই। সকল গার্লফ্রেন্ডদের সাথেই সে সমান সমান সম্পর্ক বজায় রাখে, সবার সাথে সহবাস করে, সবাইকেই সময় দেয়। আর নিজের খাবার তো নিজেই সংগ্রহ করে খটে খুটে, অন্যরাও করে।
কাক অতি চালাক। সর্বদা সজাগ দৃষ্টি নিয়ে থাকে। সে যেমন সাহসী, তেমনই তার বুদ্ধিও প্রশংসনীয়। কাকের সহবাস দেখা দূরহ নিশ্চয়। যদিও অন্য অনেক প্রাণীর সহবাসই দেখা হয়নি। এছাড়া অন্যান্য চাণক্যের উল্লেখিত গুণ সম্পর্কেও বিস্তারিত জানা নেই, যদিও কাক চারপাশেই দেখা যায়।
কুকুরকে নিয়ে আর কি বলব। প্রাণী জগতের এই একটি প্রাণীকে আমি সর্বোচ্চ শ্রদ্ধা করি।
আর গাধা, ‘গাধার মত খাটুনি’ কথাটি তো আর এমনি এমনি আসেনি। তবে আমাদের একটি দৃষ্টি ভঙ্গি পরিবর্তনের দরকার; গাধা মানে আমরা বোকা-অজ্ঞ বুঝি, কিন্তু গাধা তার নিজের কাজের প্রতি আন্তরিক। তাই তিরস্কার না করে, তাকেও শ্রদ্ধার চোখে দেখতে হবে।
্রাণীজগৎ নিয়ে চাণক্যের আরেকটি মজার নীতি,
এই নীতিটি অতি বাস্তব।
প্রত্যন্ত অঞ্চলে, চরাঞ্চলে, মানুষ কত কষ্টে থাকে তা মাঝে মাঝে খবরের কাগজে সামনে আসে। কঠিনতম সময়ে নিজের চেয়ে কম কোয়ালিফিকেশনের কারও অধীনে যদি কাজ করতে হয়, তাহলে কেউ স্বীকার করুক আর না করুক, সে যে মানসিক জটিলতা এবং হীনমন্যতায় ভুগে তা বলার বাকি রাখে না। হ্যাঁ, হতে পারে, একটি সময় গা সয়ে যাবে। তবে জ্বলন হবেই।
সবসময় খিটখিটে মেজাজের বউ বা বর হলে কি সমস্যা তা বিবাহিতরাই ভাল বলতে পারবেন।
অধম ছেলে, ধরে নিলাম- বেকার ছেলে, পিতামাতার মনে যে কত অশান্তি নিয়ে আসে তাও বলার অপেক্ষা রাখে না। তবে নির্ভর করে অর্থনৈতিক অবস্থার ওপর। আর্থিক অবস্থা ভাল হলে, ডোন্ট কেয়ার পর্যায়ের হয়। ছেলে অন্য কোন দিক দিয়ে অধম হলে, তা তো জ্বলনের কারণ হবেই। শিক্ষকের ছেলে চোরাকারবারি হলে বাপের জ্বলন হবে। ডাক্তারের ছেলে কেরানী হলে বাপের জ্বলন হবে। উদাহরণের অভাব হবে না।
মেয়ে বিয়ে দেবার পরে, সেই মেয়ে যদি বিধবা হয়ে ফিরে আসে, তাহলে মা-বাবার মনের জ্বালা ব্যক্ত করার মত নয়।
    সেই গাভী কি প্রয়োজনে আসে, যে দুধ দেয় না, পেটে বাচ্চাও ধরে না। একইভাবে, সেই পুত্র জন্মানোর কি মূল্য যে শিক্ষিত হয় না অথবা ধার্মিক হয় না?
একটা ব্যাপার লক্ষণীয়, চাণক্যের অনেক নীতিতেই ঘুরে ফিরে পারিবারিক জীবন, শিক্ষাদানের উপর গুরুত্ব আরোপ, গুণ অর্জনের দিকে গুরুত্ব আরোপ, এসব আসছে।
    যখন কেউ জীবনে দুর্দশাগ্রস্ত হয়, তিনটি বিষয় তাকে দুঃখ থেকে মুক্তি দিতে পারে; তার সন্তান, তার স্ত্রী, অথবা সাধুসঙ্গ। 
ত্রী এবং সন্তান যে মানুষের কত কাছের তা আমরা সকলেই ভাল করে বুঝি। তবে বলতে হবে, ভাল স্ত্রী, ভাল স্বামী, ভাল ছেলে, ভাল মেয়ে। না হলে, নীতিতে ফাঁক থেকে যাবে। তা না হলে, দুঃখ থেকে মুক্তির বদলে দুঃখে পতন হবে। চাণক্য নীতিবাক্যের সাথে শর্তপ্রযোজ্য লিখলেই পারতেন যেটা মোবাইল কোম্পানি খুব ভাল করে লেখে, তবে খুব ছোট করে।
    রাজা একবার মাত্র কথা বলেন, একজন জ্ঞানীও একবার কথা বলেন, এবং মেয়ের বিয়েও একবার দেওয়া হয়। এই তিন বিষয় একবার এবং কেবল একবার ঘটে। 
মান্যবর চাণক্যের সাথে বর্তমান সময়ে একমত হতে পারলাম না। দাম্ভিক রাজা না হলে, কেউ এমন করবে না। একবার কেন, হাজারবার কথা বলবে। জ্ঞানী ব্যক্তির তো দায়িত্বই পড়ে অন্যকে বুঝিয়ে দেওয়া যতক্ষণ না বুঝে, একবার বললে কি আর সবাই বুঝবে? এটা, আমি দেখতে পারি না এমন টাইপের কিছু টিচারের মত লাগল। মনে মনে যাদেরকে ধোলাই দেবার কথা ভাবতাম স্কুল জীবনে। বুঝিয়ে দেবার বদলে, জিজ্ঞেস করলে ভেটকি মারত ওরা।
এটা অবশ্য চোখে দেখা, বিশেষ করে হিন্দু সমাজে, মেয়ের বিয়ে একবার হয়। বিধবা বিবাহ খুব কম হয়। তবে, এখন বলতে হবে, শুধু বাংলাদেশের হিন্দু সমাজে। অন্যান্য দেশে আইন আছে, তালাক হয়, একাধিক বিয়ে হয়, বিধবা বিবাহ হয়।
    সে হচ্ছে সত্যিকারের স্ত্রী, যে পরিষ্কার, যে দক্ষ, যে সতী, যে পতির মনোরঞ্জন করে, এবং সত্যবাদী। 
প্রত্যেক পুরুষ এমন স্ত্রী-ই আসলে চায়। নারীও এমন পতি চায়। চাণক্যকে দোষ দিয়ে লাভ নেই।
    শিশু হীন কোন গৃহীর ঘর শূন্য, যার কোন স্বজন নেই তার সব দিক শূন্য, অজ্ঞের হৃদয়ও শূন্য, আর একজন দারিদ্র পীড়িত লোকের কাছে সবকিছুই শূন্য।
খুবই বাস্তব। খুবই জীবন থেকে নেওয়া। নীতিটি তার নিজেরই ব্যাখ্যা হয়ে আছে। আর কথায় কি প্রয়োজন।
    অনুশীলন না করা শাস্ত্রীয় শিক্ষা বিষের মত। যে বদহজমে ভুগছে তার কাছে খায় বিষের মত। দরিদ্রের কাছে অনুষ্ঠানের আয়োজন বিষের মত। আর বুড়ো লোকের কাছে তার যুবতী স্ত্রী বিষের মত। 
শাস্ত্র অনুশীলন না করলে, তার ভুল-ত্রুটি বের হবে না। তা বিষ হিসেবে রয়ে যেতে পারে। অনুশীলনের মাধ্যমেই তো নীতিকে সময়োপযোগী করা যায়। বদহজম হলে, ঔষধ না খেয়ে আবার ভরপেট খেতে গেলে বায়ু কর্মের কারণে আশেপাশে কেউ তো থাকতেই পারবে না, আর লুজ-মোশন শুরু হলে তা যে আত্মঘাতী পর্যন্ত হতে পারে তাও বলার অপেক্ষা রাখে না।
যার ঘরে নেই টাকা, তাকে যদি করতে হয় অনুষ্ঠানের আয়োজন; আর যাই হোক- সে কখনও উপভোগ করবে না। বুড়ো বয়সে কম বয়সী বা যুবতী স্ত্রী থাকলে তা তো বিষ হবেই। বয়সের ব্যবধানে বুড়ো না হতে পারবে স্ত্রীর বন্ধু। না স্ত্রী পারবে তার সাথে মিশতে। না যুবতীর মনের চাহিদা পূর্ণ হবে, না হবে তার শরীরের চাহিদা। চিন্তাশীল বুড়ো হলে, তাকে তো এত অক্ষমতায় জ্বলতেই হবে।
    একটানা ভ্রমণ মানুষকে বুড়ো করে টলে। ঘোড়া একটানা বাধা থাকলে বুড়ো হতে থাকে। স্বামীর সাথে অপর্যাপ্ত সহবাস নারীর বয়স বাড়িয়ে দেয়। কাপড়, যত নতুন হোক, রোদে রেখে দিলে পুরাতন হয়ে যায়।
বিশ্রাম ছাড়া, বিনোদন ছাড়া, কোন কিছুই একটানা ঠিক ঠিক করা যায় না। শরীরের ওপর মনের প্রভাব অনেক। এক ঘেয়েমী মনে বিরূপ প্রভাব ফেলে। আর তা, পরিণামে- শরীরের না হোক, মনের বয়স বাড়িয়ে ফেলে। ঘোড়া যদি তার মত করে চরতে না পারে, দৌড়াতে না পারে, তাহলে সে কর্মে অক্ষম হয়ে যাবে। শরীর তো লোহার মতই, অব্যবহৃত থাকলে জং ধরে।
নতুন কাপড় রোদে একটানা থাকলে, তার রঙ জ্বলে যাবে। সুতার শক্তি হ্রাস পাবে। কাপড় আর নতুন থাকবে না।
সহবাস, নারী-পুরুষ উভয়ের জন্যই উপকারী। চাণক্য যেহেতু নারীর কথা বলেছেন, সেদিকেই বলি। স্বামীর অবর্তমানে, বিশেষ করে প্রবাসীদের স্ত্রীদের কথাই বলি, চোখের নিচে কালি জমে, ত্বক হয়ে যায় রোদে জ্বলা কাপড়ের মতই। স্বামী ফিরে এলে, তার শরীরে এক ধরণের দীপ্তি ফিরে আসে। বছরের প্রথম বৃষ্টিতে খরায় পুড়া প্রকৃতির মাঝে যেরকম সতেজতা, উজ্জ্বলতা ও সৌন্দর্য ফিরে আসে।
    বারবার বিবেচনা কর- সঠিক সময়, সঠিক বন্ধু, সঠিক স্থান, সঠিক উপার্জনের পথ, সঠিক ব্যয়ের খাত, এবং কার অধীনে তোমার ক্ষমতা।
স্থান, কাল, পাত্র- বিবেচনা না করে কাজ করতে গেলে বিপত্তি তো অনিবার্য। সফল হতে হলে সঠিক মানুষ চিনতে হয়, সঠিক পথ খুঁজে পেতে হয়। আয়ের সাথে সামঞ্জস্য না রেখে ব্যয় করলে তাও পরিণামে খারাপ কিছুই নিয়ে আসবে। আর এটাও বিবেচনা করে দেখতে হবে, কার অধীনে কাজ করা হচ্ছে, সে কেমন, সে কেমন প্রকৃতির, সে ভাল না মন্দ, সরল না কুটিল।
একটি কাব্যিক নীতি দিয়েই আজকের পর্ব শেষ করছি।
ওহে কেতকী ফুল! সাপ বাসা বাঁধে তোমার মাঝে। তোমার কোন সুস্বাদু ফল নেই। তোমার পাতা কাঁটা দিয়ে ঘেরা। তুমি বেড়ে উঠো, বিস্তৃত হও জটিল ভাবে। তুমি কাদাতেও বিকশিত হও। তমার কাছে ঘেঁষা যায় না সহজে। কিন্তু তোমার বিমোহিতকর ফুলের সুগন্ধে তুমি সকলের কাছে স্বজনের মতই। ...এভাবেই, একটি গুণ বদনামের ব্যাপ্তিকেও জয় করে। 
</doc>
<doc>
এক বাংলাদেশীর (পাকিস্তান বিমুখ মানেই ভাদা) প্যাচাল
ছাগুদের প্রচারণার অত্যাচারে ফেসবুকে প্রায় সব গ্রুপ থেকেই নিজেকে সরিয়ে নিয়েছি। কি খেলাধুলা, কি বিনোদন, কি ১৮ প্লাস জোকস, সবগুলাই আসলে মেম্বার এর সংখ্যা বাড়ানোর পর শুরু করে পেইজগুলার আসল কাজ। ভাসমান পাথর, রুটি (পরোটারা হিন্দু হয়), আকাশের মেঘ, গরুর পাছা ইত্যাদিতে আল্লাহ্‌র অস্তিত্ব প্রমাণ করে আমাদের 'কান নিয়ে গেছে চিলে' বাঙ্গালীদেরকে আগে মানসিকভাবে বায়াসড করে নেয়, তারপর রাজনৈতিক প্রচারণা- যেখানে ঘুরেফিরে খালেদা, গোহা হজম রা সত্যিকারের দেশপ্রেমিক আর হাসিনা ইসলামের শত্রু, হিন্দুয়ানী ইত্যাদি ইত্যাদি। আপনারা মিলিয়ে দেখতে পারেন।
এদের এই অতি প্রচারণা-অত্যাচারে বর্তমানে কোনটা আসল খবর, কোনটা নকল খবর বোঝা দায়। আর বাঙালি চরিত্র এত বিচিত্র কেন তাও জানি না। যেমন, আপনার কোন একটা কথা যদি সরকারের পক্ষে যায়, তাহলে বলবে রেফারেন্স দাও, রেফারেন্স দিলে ওগুলো টাকা খেয়ে ম্যানেজ করা ইত্যাদি। অথচ রেফারেন্স বিহীন বিএসএফ হত্যা, বাংলাদেশ বিক্রি ইত্যাদি নিয়ে যে প্রচারণা চালানো হয়, তাতে কমেন্ট আর লাইকের সংখ্যা দেখলে বোঝা যায় ছাগুর সংখ্যা কি হারে বাড়ছে। এখন আবার আমাদের স্বশিক্ষিতা (কেমনে কি) ম্যাডাম ফেসবুকের রেফারেন্স দেয় তার মুল্যবান ভাষণে। ম্যাদাম যে 'বই খোলার সময় নাই, তাই ফেসবুক পড়ি' পেইজটার এডমিন- এখন বুঝলাম, আপনারা আমার কান মলা দেন দেরিতে কেন বুঝি।
ছাগুদের অবস্থাটা এমন যে, কোনদিন নিজের বাপকেই না গিয়ে বলে, আমি যে তোমারি সন্তান, তার রেফারেন্স দাও। তোমার অনুপস্থিতিতে অন্য কেউ যে আমার বাপ হয় নি, তার প্রমাণ কি? শুনতে হাসি লাগলেও কথাটা একেবারে মিথ্যা না। পাক (পবিত্র) জামাতীরা এখনও যে হারে ছাগু পয়দা করে যাচ্ছে, তাতে কয়েকদিন পর 'কে কার বাবা' এই নিয়ে প্রতি ছাগু পরিবারে তর্ক শুরু হবে।
আমি শুধু বর্ডার কিলিং নিয়ে আলোচনা করব। সময় পেলে আরও অন্যান্য বিষয়গুলো নিয়েও আলোচনা করব হয়তবা অন্য পোস্টে।
বিএনপি'র অনেক পুরনো অস্ত্র হচ্ছে 'ভারতের কাছে দেশ বিক্রি'- এই হুজুগ ছড়ানো। আমার জ্ঞান হবার পর থেকে দেখছি, খালেদা এই কথাই বলে চলেছে। এখন অবশ্য ফেসবুক থাকাতে উনি ওখানেই আপডেট দেন। নিচে 'অধিকার' এর লিংক দিলাম রেফারেন্স [১] হিসেবে। ওখানে একটু চোখ বুলাতে পারেন গত ১০ বছরে বর্ডার কিলিং নিয়ে রিপোর্ট ও সঠিক উপাত্তের জন্য। সংক্ষেপে এরকমঃ ২০০১ থেকে ২০০৬ পর্যন্ত সীমান্ত হত্যা যথাক্রমে ৮৪, ৯৪, ২৭, ৭২, ৮৮, ১৫৫, গড়ে ৮৬। লক্ষ্য করুন বিএনপি এর শেষের দিকে কিন্তু সীমান্ত হত্যা প্রায় দ্বিগুণ হয়। অন্যদিকে ২০০৯ থেকে ২০১১ পর্যন্ত ৯৮, ৭৪ ও ৩১, গড়ে ৬৭। এখানে গড় যেমন কমেছে, তেমনি বাৎসরিক হারও কমতির দিকে।
কেন বিএনপির শেষের দিকে সীমান্ত হত্যা বাড়ল?
এক ভারতীয়র সাথে কথা হল সেদিন। সে আমাকে জানাল, বিএনপি আসার পর থেকেই ভারত ও বাংলাদেশের সীমান্তবর্তী এলাকাগুলোতে জঙ্গী প্রশিক্ষণ কেন্দ্রগুলো ব্যাঙের ছাতার মত গজিয়ে ওঠে। সরকারের ইচ্ছাতেই যে ওগুলো হয়েছিল, সেটা যাদের বাপ-মায়ের পরিচয় ঠিক আছে এমন কেউ অস্বীকার করবে না। এখন তো এটাও প্রমাণিত যে, আই এস আই এর টাকায় ঐ প্রশিক্ষণ চলেছিল [২] এবং ভবিষ্যতেও চলবে। এতে বাংলাদেশ-ভারতে সন্ত্রাসী হামলা প্রচুর বেড়ে গিয়েছিল। আর বাংলাদেশীরাই (পাকিস্তানিরা তো আছেই) ভারতে গিয়ে মূলত এই জঙ্গী কার্যক্রম চালাত, এরা পাসপোর্ট ছাড়াই ভারতে প্রবেশ করত, যেটাকে ইনফিলট্রেশন বলা হচ্ছে। তাই এই কার্যক্রম বন্ধ করতে তারা কঠোর পদক্ষেপ নেয়। ফলে 'সুট অন সাইট' নিয়ম চালু করা হয়। তবে অবশ্যই সেটা বিডিআর কে জানানো হয়েছিল বাংলাদেশীদেরকে সাবধান করে দিবার জন্য। তাই ভারত এখন কাঁটাতারের বেড়া দিতে শুরু করেছে, এতে আমাদের ক্ষতি বলতে এখন গরুর মাংসের দাম বাড়বে, সব কিছু ট্যাক্স দিয়ে আনতে হবে। ধীরে ধীরে সস্তা জিনিস আর থাকবে না।
কেন ফেলানীকে হিরো বানানো হল?
যারা ফেলানীর কাহিনী পড়েছেন, তারা জানেন, ফেলানী তারকাটা-দেয়াল টপকে আসতে গিয়ে কাপড় আটকে গিয়েছিল। দূর থেকে কিন্তু বোঝার উপায় ছিল না, সে কি ১৫ বছরের নিরীহ মেয়ে, নাকি অবৈধ চোরাকারবারী। তারপর নির্মম পরিহাস। কিন্তু সেটাকে প্রচার করা হয়েছিল যে ফেলানীকে গুলি করে লাশ ঝুলিয়ে রাখা হয়েছে।
একদিকে বাঙালীর মধ্যে ধর্ম বিদ্বেষ অনেক বেশি। কথাটা খারাপ শোনা গেলেও অস্বীকার করার উপায় নেই, মুসলিমরা প্রচুর পরিমাণে অসহনশীল একটা জাতি। ভারত যেহেতু হিন্দু সংখ্যাগরিষ্ঠ দেশ তাই তাদের প্রতি একটা বিদ্বেষ জন্মগতভাবে আমরা অর্জন করি। অন্যদিকে বাঙালী অনেক আবেগিক। তাই রিপোর্টটাকে টুইস্ট করে ফেসবুকে ছড়িয়ে সহজে দৃষ্টি আকর্ষণ করা গেছে। এখন ফেলানীর ছবির পাশে আপনি যাই লিখবেন না কেন, মানুষ আবেগিক কারণে সেটাকে সমর্থন দিবেই। তাই একই ফেলানীর ছবি দিয়ে বিভিন্ন স্লোগান দিতে দেখা যায়। এটার মাধ্যমে সরকারবিরোধী মনোভাব তৈরি করতে তারা বেশ সফলকাম হয়েছে বলা যায়।
আমরা আমাদের দেশের জঙ্গি লেলিয়ে দিয়ে মানুষ মারতে পারি তাতে দোষ নাই। কিন্তু ওরা অবৈধ পারাপারকারীদেরকে মারলে দোষ হয়ে যাবে। একটা বিষয় যোগ না করলেই নয়, আমাদের ভোগ বিলাসের একটা বিরাট অংশও কিন্তু এই চোরাপথে আসে। যেমন- গরু, সাইকেল, কস্মেটিক্স, খেলনা সহ আরও অনেক কিছু। তাই এই অবৈধ ব্যবসার সাথে জড়িতরা গুলি খেয়ে মরে বেশি। আমাদের অবস্থাটা হচ্ছে এমন, আমি ভারত বিরোধী কিন্তু তুই ভারতীয় পন্য ত্যাগ করিস না কেন? তুই ভারতের টিভি চ্যানেল দেখা বন্ধ করিস না কেন? কেউ নিজে করবে না, সবাই অন্যকে দেখিয়ে দিবে। এই হচ্ছে আমাদের দেশ প্রেমের নমুনা। অন্যের দিকে আঙ্গুল তুলার আগে নিজেকে পরিশুদ্ধ করা উচিৎ।
</doc>
<doc>
২০০২ শিক্ষাবর্ষের ইন্টার প্রথম বর্ষের ছাত্রী আমি। ক্লাসের জানালা দিয়ে তাকায়ে দেখি বাহিরটা অন্ধকার হয়ে গেছে। সকাল থেকেই আকাশ জুড়ে ছিল সাদা মেঘের আনাগোনা অন্যদিনের চেয়ে একটু বেশি। দুপুরের শুরুতেই ঘুরে বেড়ানো সাদা মেঘ গুলা রাগে কাল হয়ে তর্জন-গর্জন শুরু করেছে। আজ ভাসিয়ে নিয়ে যাবে সবকিছু। শ্রাবনের প্রথম সাপ্তাহ চলে গেছে। এখনও শ্রাবনের ভারী বর্ষন বর্ষেনি। এই বুঝি শুরু হয়ে গেল, ভয়ে ভয়ে তাকাচ্ছি বাহিরে। শওকত স্যারের ব্যবস্থাপনা ক্লাস শেষে একটা ক্লাস মিস্, তারপর দর্পন আসবে হিসাব নিতে।
কিছুক্ষনের মধ্যেই বৃষ্টি আসবে ঝাপায়ে। এই বৃষ্টিতে ভিজার জন্য আমার সর্বস্ব দিয়ে দিতে পারি। আর ক্লাস তো কোন ব্যাপারই না। কাজল ডালিয়া আমি আজ আর ক্লাস করব না। অবাক দৃষ্টিতে তাকিয়ে আছে ডালিয়া।
কাজল-আরে বাবা তুইতো গাড়ির কাছে যাওয়ার আগে বৃষ্টি নেমে যাবে। আয় ক্লাস শেষ করে আড্ডা দেই, ততক্ষণে বৃষ্টি কমে যাবে তারপর যাস।
গাধা কোথাকার আমি বৃষ্টির সাথে পাল্লা দিয়ে ভিজব তাই বৃষ্টির আগে যাব। আমার দয়ালবাবা আইছে উনি আমাকে বৃষ্টি থামার অপেক্ষা করতে বলে। শুনে কাজল ডালিয়া দুজনেই মহা ক্ষ্যাপা ক্ষেপেছে। টিটকারী মারা শুরু করেছে।
কাজল- ম্যাডাম আমাগো ব্লাক বেংগল গোট।
ডালিয়া-এ কাজল ওল্টা কথা বলিস কেন? ছাগল বৃষ্টিতে ভিজতে ভয় পায়।
কাজল-ধুর তুই ও বুঝিস না। ব্লাক বেংগল বলে কথা। বাংলার বৃষ্টি উনি পিয়ার করে
কে শোনে কার কথা। কলেজ থেকে বাড়ি যাওয়ার বাহন বাস, ভ্যান, রিকশা। কলেজের সাথেই বাস স্টান্ড। বিশাল বড় ফোটা আকারে আকাশ থেকে জলকনা ঝরে পড়তেছে। এর ভিতরই এক দৌড়ে এসে ভাঙ্গা-চুরা এক মুড়ির টিনে ওঠে বসে আছি তো আছি বাস ছাড়ার নাম গন্ধ নাই। ভাঙ্গা জানালা দিয়ে, ছাদের ছিদ্র দিয়ে নোংরা পানি এসে ভিজে যাচ্ছি। গাড়ি এইখানে অপেক্ষা করার নিয়ম ৫মিনিট সেইখানে ১০মিনিট অপেক্ষা করুক। হেল্পারকে বলতেই বলে আপা দেখছেন কি বৃষ্টি এর ভিতর যাব না। বৃষ্টি থামলে যাব। শালা ভিজব যখন তখন তোর এই মুড়ির টিনের ময়লা পানিতে কেনও ভিজব! ভ্যান স্টান্ডে বহুত পরিচিত ভ্যানওয়ালা আছে আর অপরিচিত হলেও সমস্যা নাই। ৫০টাকা দিলে খুশিতে লাফাতে লাফাতে নিয়ে যাবে। ভ্যানে উঠে ওড়নাটা চাদরের মত গায়ে দিলেই হল। গাড়ি থেকে নেমে মনে মনে ঝগড়া করছি আর ভ্যানের দিকে আগাচ্ছি। এমন সময় বুঝলাম কেউ একজন মাথার উপর ছাতা ধরেছে। দাড়ায়ে পড়ে ডানদিকে তাকায়ে দেখি, সার্ট-প্যান্ট পড়া ২৫-২৭বছরের রোগা-পাতলা এক লোক। মুহুর্তের মধ্যে রাগ সারা শরীরে ছড়ায়ে পড়ল। জ্বলন্ত চোখে, অতি ঝাঝালো স্বরে বললাম-কি ব্যাপার?
আদিম মানবী হয়ে চোখ বন্ধ করে শুয়ে আছি ছাদে। মাঝে মাঝে পাশ ফিরে উপুড় হই আবার আগের অবস্থানে ফিরে আসি। সময় কতটুকু অতিবাহিত হয়েছে জানি না। ফোটা এখন আর সুচ ফোটাচ্ছে না চামড়াতে। বৃষ্টির জোর কমে গেছে এখন নামা যায়। আনন্দে উৎফুল্ল মনে জামা-কাপড় পড়ে নিচে নামলাম। দুপুর একটার একটু আগে উঠেছি চাদে আর এখন প্রায় ছয়টা বাজে। আমার মত অতি সাধারন নারীর আমার আমির বৃষ্টিতে ভিজে যে অপার্থিব অনুভুতি পায় তা আর কিছুতে খোজার চেষ্টা করা বৃথা।
দুইদিন আগে রাতে হালকা বৃষ্টি হচ্ছিল। ভোর রাতে জানালা দিয়ে বাহিরের দিকে তাকায়ে আছি। এমন সময় দেখি এক জোড়া সাদা পায়রা আসতেছে। ছেলেটা এক হাতে মেয়েটার হাত ধরে অন্য হাতে ছাতা মেয়েটার মাথাতে ধরে হাটছে। দুজনে গুটুর-গুটুর গল্প করতেছে। হাসতে হাসতে মেয়েটা গড়িয়ে পড়ছে ছেলেটার গায়ে। 
কি অদ্ভুত কান্ড? একই কাজের জন্য কেউ কখনও পায় সোহাগ কখনও খায় বকা। লোকটা হয়ত গ্রাম এলাকার কোন বিদ্যালয়ের শিক্ষক। আমি জানি না কেন কিন্তু দেখেছি। গ্রামের স্যাররা কোন এক অজানা কারনে সব সময় বিশাল এক ছাতা নিয়ে ঘুরে। আমার ওই দিনের ব্যবহারে না জানি লোকটা কত কষ্টই পেয়েছিল। এই কথাটা মনে করে আমি অনেক দিন কষ্ট পেয়েছি। হাত জোর করে ক্ষমা চেয়েছি লক্ষ-কোটিবার। আমি সাধরনত আমার পরিবারের বাহিরের মানুষের সাথে খারাপ ব্যবহার করি না।
</doc>
<doc>
নিষিদ্ধ পল্লী
দীপুমনি পার্লামেন্টে বিএনপি ও আলীগের মহিলা এমপিদের ঝগড়ায় ব্যবহৃত ভাষাকে নিষিদ্ধ পল্লীর ভাষা বলে উল্লেখ করেছে; দীপুমনি সঠিকই বলেছে; আসলে আমাদের পার্লামেন্টে যারা বসার সুযোগ নিচ্ছে এদের বেশীরভাগেরই স্টানডার্ড নিষিদ্ধ পল্লীর লোকদের থেকে কোনভাবে ভালো বলে মনে হয় না।
খালেদা তার পদ রক্ষার্থে পার্লামেন্টে গেছে, সে অবশ্যই মানুষের পক্ষে কোন বিল আনতে যায়নি; কোন বিল আনা তার পক্ষে সম্ভব নয়, বিল কাকে বলে সে আদৌ বুঝে কিনা কে জানে, বিল বলতে সে হয়তো আড়িয়াল বিলকেই বুঝবে! খালেদা তো দুরের কথা, আলীগের কেহ গত ৩ বছরে কোন প্রয়োজনীয় বিল আনেনি। এ পার্লামেন্টে ১৯৭০ সাল থেকে বারবার এমপি হয়েছে এমন অনেক লোক আছে, কিন্তু তারা জীবনে একবারও একটি বিল আনতে সক্ষম হয়নি। দেশ স্বাধীন হওয়ার পর কেহই জনগণের পক্ষে কোন বিল এনে নাম করতে পারেনি।
বাংলাদেশে এখন সবচেয়ে বড় বিল আসতে পারতো: স্টুডেন্ট লোন, এমপ্লোয়মেন্ট, এনার্জি উৎপাদন, পাবলিক ইনভেস্টমেন্ট, ফুড সিকিউরিটি, ল্যান্ড প্রিজারভেশন, এ্যালকোহল ও ড্রাগস কন্ট্রোলসহ হাজার কিছুতে। এধরণের বিলের ফাইন্যানসিয়েল এনালাইসিস করার মত কোন লোক বাংলাদেশে আছে বলে আমার জানা নেই।
যাক, বিল আসুক না আসুক, সুন্দর ভবনে আমাদের নিষিদ্ধ পল্লীর লোকেরা জমা্যেত হয়েছে, তাদের বেতন, ভাতা ঠিক রাখার জন্য; আমরা বলতে পারবো, আমাদের পার্লামেন্ট চলছে।
বিল আসছে না, অসুবিধা নেই; আড়িয়াল বিলের ভুত নাকি জেগে উঠেছে, ৯ বিলিয়ন ডলারের প্রজেক্ট নাকি আবার শুরু হচ্ছে, বিড়ালের মত কিছুতেই মরে না। ৩ বিলিয়নের সেতুর ছবি দেখে মানুষ দিন কাটাচ্ছে, এখন ৯ বিলিয়নের এয়ারপোর্টের গল্প চলতে থাকবে কিছুদিন। 
</doc>
<doc>
লোভের সাগরে ভেসে যাচ্ছে তরুণ সমাজ
১৭ মার্চ রাত আনুমানিক ১০ টায় হঠাত করেই ঢাকার পল্টন এলাকাটা রণক্ষেত্রে পরিনত হতে দেখে অনেকেই অবাক হলেও আইন প্রয়োগকারী সংস্থার লোকজনদের কিছুটা নিশ্প্রভ দেখা গেল। কারণ, বিবাদমান দুটি গ্রুপের একটি পরিবহন কোম্পানি এস এ পরিবহনের সদস্য, আর অন্যরা মাল্টি লেভেল মার্কেটিং কোম্পানি ডেসটিনি ২০০০ লিমিটেড কর্মী নামধারী একদল "রাগী" তরুণ। এমনটাই বললেন, ঢাকায় বসবাসরত আমার এক বন্ধু। পেশায় ইনিও আমার মতোই ব্যাংকার। আফসোস করে বললেন, "যেভাবে তরুণদের লোভের সাগরে ডুবিয়ে ওদের নৈতিকতা ধংশ করে দিচ্ছে মাল্টি লেভেল মার্কেটিং কোম্পানিগুলো, এতে নিঃসন্দেহে আমাদের আগামী প্রজন্ম নৈতিকতাহীন এক ভয়ংকর ভাইরাস হয়েই যেনো সমাজ এবং চারপাশ ধংশ করবে একদিন। কোথায় বলে, লোভে পাপ - পাপে মৃত্যু! তরুনদের ওরিয়েনটেশন কোর্স এর নামে মগজ ধলাই করে মাল্টি লেভেল মার্কেটিং কোম্পানিগুলো "গাড়ি-বাড়ির" স্বপ্নে ওদের স্বাভাবিক চিন্তা-ভাবনাকে বিনাশ করে সমাজে ছড়িয়ে দিচ্ছে ফটকাবাজির "অজেয়" সৈনিক হিসেবে। এ দলে শুধু তরুণরাই নয়, বরং লাখ-লাখ তরুনীয় নেমে পড়েছে বিত্তবান হওয়ার স্বপ্নে বিভোর হয়ে। তরুনীদের নানা ভাবে অনৈতিক কাজে রীতিমত অনুপ্রানিত করছে মাল্টিলেভেল মার্কেটিং কোম্পানিরা - এমন কথা শুনেছি অনেকবার। কিন্তু গত বৃহস্পতিবার নিজের চোখে যা দেখলাম, তা লিখতেও হাত কাঁপছে।
চট্টগ্রামের একটা অভিজাত হোটেলের লবিতে বসেছিলাম ঢাকা থেকে আসা এক বন্ধুর সাথে। আমার এই বন্ধু তৈরী পোশাক রপ্তানিকারক। বয়েসে আমার চেয়ে অন্তত কুড়ি বছরের ছোট। আমি যখন ব্যাংকে কর্মরত, তখন ঢাকায় আমার ব্রানচেই অনার ব্যবসায়িক লেনদেন পরিচালিত হতো বলে মাঝে-মধ্যেই উনি আসতেন। অমায়িক ব্যবহার আর ব্যাংকের খুব ভালো ক্ল্যায়েন্ট হওয়ার কারণে ওনার সাথে আমার খুব অল্প সময়েই একটা গভীর সম্পর্ক গড়ে ওঠে। আমি চাকরি থেকে অবসর নিয়েছি বেশ ক' বছর আগে। তবু, আমার এই তরুণ বন্ধুটি চট্টগ্রাম আসলেই আমায় না দেখে যাননা।
আমরা দু'জন যখন গল্পে মশগুল, তখন খেয়াল করলাম আমার ওই বন্ধুটি বার-বার লিফটের দিকে তাকাচ্ছিলেন আর অন্যমনস্ক হয়ে যাচ্ছিলেন। কয়েকবার আমার চোখাচোখি হতেই তিনি কিছুটা লজ্জাও পেলেন - এটাও বুঝলাম। তারপর সরাসরিই প্রশ্ন করলাম - কি হয়েছে? তিনি ফিসফিস করে যা বললেন, তা শোনার পর আমার তো আক্কেল গুরুম!
কলেজ জীবন থেকেই আমার এই তরুণ বন্ধু একজনকে ভালোবাসতেন। মেয়েটির বাবা বাংলাদেশ রেলওয়েতে তৃতীয় শ্রেনীর কর্মচারী ছিলেন এবং ঢাকায় দুই মেয়ে এক ছেলের সংসার নিয়ে থাকতেন দুই কামরার একটা ছোট্ট ঘরে। বান্ধবিটি দেখতে রীতিমত অপ্সরা! আমার বন্ধুটি বিশ্ববিদ্যালয়ের পাট চুকানোর পর পারিবারিক ব্যবসায়ে ঢুকে পড়লেন আর তার বান্ধবীটি যোগ দিলো চাকরিতে। এইমওয়ে নামীয় একটা এমএলএম কোম্পানির এজেন্ট। মাস-তিনেকের মধ্যেই একেবারেই অজানা কারণে সেই বান্ধবী আমার বন্ধুটিকে বিয়ে করতে অস্বীকৃতি জানালেন। এর পর ওদের মাঝে যোগাযোগও বন্ধ হয়ে গেল। আর অনেক বছর পর সেই বান্ধবীকে দেখলেন হোটেলের লবিতে বসে থাকা ৩ জন মাঝারি বয়েসী পুরুষকে এক-এক করে উপরে নিয়ে যাচ্ছেন আর ১৫-২০ মিনিট পর-পর ফিরে আসছেন। বন্ধুটির বুঝতে কষ্ট হলোনা, তার সাবেক প্রেমিকা এখন বিত্তবান হওয়ার নেশায় পর পুরুষের কাছে দেহ বিকিয়ে দিয়ে এমএলএম কোম্পানির জন্য "মক্কেল" ধরছেন। পরবর্তীতে ওই হোটেলের একজন পরিচিত ওয়েটার-এর কাছে জানলাম, আমার বন্ধুটির সাবেক বান্ধবী বা প্রেমিকা প্রতি মাসেই এই হোটেলে ওঠেন। কয়েকদিন থেকে ঢাকায় চলে যান। এই সময়ে তিনি বেশ কিছু পুরুষের সাথে তার কামরায় "একান্ত বৈঠক" করেন। কি সর্বনাশের কথা! লোভের নেশায় তাহলে আমাদের তরুণ সমাজ কি এমএলএম কোম্পানিদের খপ্পরে পড়ে ক্রমশে অন্ধকারেই তলিয়ে যাচ্ছেন? 
</doc>
<doc>
বেকুবের আজাইরা প্যাচাল---জীবনের স্বপ্নীল বাঁক কিংবা বিদায়বেলার কথা
সকালের পড়া শেষ করেই স্নান করে স্কুল ড্রেস পড়ে ঘড়ির কাঁটা ধরে বের হয়ে পড়তাম। ঘড়ির কাঁটার হিসাব না মিললে বিশাল গোলমাল হয়ে যেত। একটা চেহারা দেখার জন্য সারা রাতের প্রতীক্ষা অবসান হত ওই ঘরির কাঁটার সুনিপুণ হিসাবে। ধন্যবাদ ঘড়ি তোমাকে। রেললাইনের পথ ধরে ইতস্তত হেটে যাওয়া। তারপর মাটির পথে ধুলো উড়িয়ে স্কুলের গেটে হাজির। কখনো এসেম্বলীতে দেরী হলে মাওলানা স্যার আর হেড স্যারের সম্মিলিত ঝাড়ি প্লাস স্পেশাল বেতের বাড়ি।
দিনভর স্কুল নামের দ্বিতীয় বাড়িতে বন্ধুদের সাথে ফাজলামি,দুষ্টামি। টিফিন পিরিয়ডে দল বেঁধে নদীর পারে আড্ডা দেয়া। চৈত্র মাসে ছোট্ট পাহাড়ী নদী হেটে হেটে পার হওয়া। কিংবা স্কুলের দেয়ালের উপর ওঠে একসাথে আড্ডা দেওয়া। অথবা বর্ষার শুরুতে পুকুর পারের কদম গাছের বাদল দিনের প্রথম কদম ফুল নিয়ে ঢিল ছোড়াছোড়ির খেলা। স্বপ্নের মত একেকটা দিন। দিনের শেষে পশ্চিম আকাশে সূর্য যখন অস্থির বিষন্ন এক রঙ নিয়ে হাজির হত তখন বাড়িতে ফেরার পথ ধরতাম। নীল ড্রেস পরা মেয়েদের চুলের ফাঁক দিয়ে সূর্য তার বিষন্ন লালিমা নিয়ে আমাদের বলে যেত, "তোমাদের একটা স্বপ্নীল দিন শেষ হয়ে গেল।এমন মধুর দিন আমি কখনো মিস করবনা। কিন্তু তোমরা করবে।তাই আমার এই বিষন্ন রঙ"।
বাড়ি ফেরার পথে তৃষিত চাহনী, রিকশায় বসা কোন এক নীল স্কুল ড্রেস পরা মেয়ের ঘর্মাক্ত,ক্লান্ত মুখটুকু দেখার জন্য। সবই আজ অতীত। স্বপ্নময় কতগুলো দিন কিভাবে যেন কেটে গিয়েছে। সময় তার নিজের নিয়মে বয়ে চলে গেছে। আমি বুঝতে পারিনি। বুঝেছি যখন বেলা শেষ হয়ে গেছে। কিন্তু বেলা শেষে ফিরে এসে তাকে আর পাইনি। নতুন আরেক স্বপ্নের পানে ধেয়ে চলেছি। কখনো ধুঁকে ধুঁকে, কখনো তরতরিয়ে।
২)
তারপর আগমন মাতা মেরীর মূর্তির সামনে। দুরুদুরু বুক নিয়ে গ্যালারীতে বসে ক্লাস,ফিজিক্স ল্যাবে ডিকে স্যার,কেমিষ্ট্রি ল্যাবে অ্যালেন গোমেজ কিংবা এসি দাশ স্যারের ঝাড়ি। মার্লিন ম্যাডামের মমতামাখা ঝাড়ি, বিশ্বাজিত স্যারের অসাধারণ ম্যাথ ক্লাস। স্ট্যাটিস্টিকস ক্লাসে খামোশের ঝাড়ি। সাথে মুখতার স্যারের ঝাড়ি "হারামির বাচ্চারা তোদের মা কে স্মরণ কর"।টিফিন ব্রেকে গেটের সামনের মামার ভেলপুরী অ্যার বেনসন লাইটস...... ক্লাসে মাফি,টেরী বাহিনীর অন্তবিহীন ফাজলামি। ফাঁক পেলেই আড্ডা। বর্ণিল, সপ্নীল দুইটা বছর হঠাত করেই বুঝে ওঠার আগেই শেষ হয়ে গেল।
৩)
তারপরেই কয়েকটা মাসের ইতস্তত ঘুরাঘুরির পর আবার হাজির নতুন জায়গায়। এবারের জায়গা পলাশীর মোড়ে। সকালে কোনমতে ঘুম থেকে ওঠে ৮ টার ক্লাস মিস করে ৯ টার ক্লাসে পেছনের বেঞ্চে বসে হাজিরা দিয়ে ঘুমে ঢলা। ইএমই, পুয়েট এ সপ্তাহের একেক দিন দৌড়াদৌড়ি করে ফাঁকিবাজির পরাকাষ্ঠা প্রদর্শন করা।আর সাথে স্যারদের পোদের খাল খিঁচে দেয়া তো আছেই। পলাশীর মোড়ের চা আর বিড়িই বা বাদ যাবে কেন।
ক্লাস শেষ হলে অন্তবিহীন মুভি আর সিরিয়ালে ভর্তি হার্ডডিস্কের আহবানে রাত জেগে মনিটরের দিকে তাকিয়ে থাকা। তারপর পরীক্ষা পেছানোর আন্দোলন।পিএল এর সময় সকাল ১১টায় ঘুম থেকে ওঠে, তারপর আবার পড়ালেখার আবিষ্কারকদের প্লাস স্যারদের গুষ্ঠি উদ্ধার করে আঁতেলদের ক্লাস লেকচার আর চোথা কপি করা। আর রাত হলে আউলার ক্যান্টিনে খেতে যাওয়া। কতগুলো নিষ্ঠুর একাকী রাত কেটে গেছে বুয়েট ওভারব্রীজের উপরে কিংবা শহীদ মিনারের সামনে কিংবা আউলার ছাদে ওঠে বেন্সনকে সঙ্গী করে তার হিসেব সময় রাখলেও আমি রাখিনি। ফাঁক পেলেই রুমে বসে মেয়েদের স্ট্যাটিস্টিকস কিংবা নিজেদের স্ট্যাটিস্টিকস থেকে শুরু করে ধর্ম-দর্শন, রাজনীতি নিয়ে আলোচনা। তাই বলে আইবি আর টুয়েন্টি নাইন বাদ গেছে বলে ভাবার কোন কারণ নেই।
অবশেষে আজকে রাতে জীবনের শেষ ফিস্টের পর প্রথম সফেদ বেনসনটা ধরিয়ে ফেললাম।আর কখনো ফিস্ট খেয়ে প্রথম বেনসন ধরানো হবেনা।রাতবিরেতে হাতে বেনসন নিয়ে একলা কিংবা দল বেঁধে হাটাহাটি করা হবেনা। হঠাৎ করে কেমন জানি চারপাশে শুধুই বিষাদের সুর।
স্বপ্নময় আরো কয়েকটা বছরের কেমন জানি বেদনাবিধুর পরিসমাপ্তি।পাওয়া না পাওয়ার হিসেব আমি কখনো করিনি। কারণ তাতে নিজের যোগ্যতার দিকে তাকাতে হয়। সেটা করলে অবধারিতভাবেই নিজের দিকে আঙ্গুল তুলতে হবে। এতটা বেকুব আমি নই।কিন্তু চোখ বুজলেই জীবনের বাঁকে বাঁকে কিছু মানুষের চেহারা প্রচন্ড রকম ভাবে জ্বলজ্বল করে ওঠে।আর তখনই মনে হয় জীবনে না পাওয়ার কিছু নেই। অসাধারণ কতগুলো বন্ধুদের সংগ পেয়েছি, এর থেকে বেশি কিছু পাবার নেই জীবনে। আর কটা দিন পরে হয়তো কখনো সবাইকে একসাথে দেখা হবেনা।জীবনের বাঁকে বাঁকে যাদের পেয়েছি তাদের নিয়েই পূর্ণ আমার এ ক্ষুদ্র ভাঁড়ার।
সবগুলো প্রিয় মানুষকে কখনোই আর একসাথে দেখা হবেনা। জীবনের একেকটা স্বপ্নীল বাঁক শেষ হয়, কিছুদিন পরেই বুঝতে পারি স্বপ্নীল এক বাঁক পেরিয়ে এসেছি।কিন্তু মনে জেগে রয় অপূর্ণতা, প্রিয় মানুষগুলোকে একসাথে পাবার এক বিষন্ন আকাঙ্খা। জীবন সামনে কি রঙ কিংবা আঁধার নিয়ে দাঁড়িয়ে আছে জানিনা। জীবনের ক্ষুদ্র ভাঁড়ার পূর্ণ হয়ে আছে জানি। তবু মনে হয়
"হায় সখা এ তো স্বর্গপুরী নয়,পুষ্পে কীটসম হেথা তৃষ্ণা জেগে রয়" 
</doc>
<doc>
১৯ মার্চ মহান মুক্তিযুদ্ধে প্রথম সশস্ত্র প্রতিরোধ :: 'জয়দেবপুরের পথ ধর, বাংলাদেশ স্বাধীন কর'
গাজীপুর জেলা তৎকালীন সময়ে ঢাকা জেলার একটি মহকুমা ছিল; নাম ছিল জয়দেবপুর।
ঢাকার নিকটবর্তী জয়দেবপুরে ভাওয়ালের ঐতিহাসিক রাজবাড়ীতে ছিল ২য় ইস্ট বেঙ্গল রেজিমেন্ট সদর দপ্তর। রাজবাড়ীতে অবস্থিত ইস্টবেঙ্গল রেজিমেন্টের সকল সৈন্যই ছিল বাঙ্গালী।
বঙ্গবন্ধুর ৭ মার্চের ভাষণের পরপরই তৎকালীন জয়দেবপুরসহ টঙ্গী শিল্পাঞ্চলের মেহনতি শ্রমিক, ছাত্র-জনতার মধ্যে দৃঢ়মনোবল তৈরী হতে থাকে পাক হানাদারদের প্রতিরোধ করার জন্য।
১৮ মার্চ জয়দেবপুরের জনতা জেনে যায় ১৯ মার্চ ব্রিগ্রেডিয়ার জাহানজেব তার সৈন্য নিয়ে রাজবাড়ীতে বাঙ্গালী সৈন্যদের নিরস্ত্র করতে আসবে।কারন পাকসেনারা জানতে পেরেছে বাঙ্গালী সেনারা স্বাধীনতার পক্ষে। সেনানিবাসের সি ও ছিলেন লে. কর্ণেল মাসুদুল হক খান এবং সেকেন্ড ইন কমান্ড ছিলেন মেজর শফিউল্লাহ (যিনি পরে বঙ্গবন্ধুর সময় সেনা প্রধান হয়েছিলেন)।
১৯ মার্চ। সেদিন ছিল শুক্রবার। ব্রি. জাহানজেব স্বয়ংক্রিয় অস্ত্রে সজ্জিত হয়ে ১৮ পাঞ্জাব রেজিমেন্টের এক কোম্পানী সৈন্য নিয়ে ইস্টবেঙ্গল রেজিমেন্টের বাঙ্গালী সেন্যদের নিরস্ত্র করার জন্য সেনানিবাসে পৌঁছে দুপুর ১টায়।
সে খবর ছড়িয়ে পড়ার সাথে সাথে জয়দেবপুরের বীর জনতা বাজার বটতলায় সমবেত হয়ে গড়ে তুলে দুর্জয় প্রতিরোধ। শুক্রবার হাটের দিন আর জুম্মার নামাজ থাকায় হাজার হাজার জনতা ইট পাটকেল নিয়ে সমবেত হতে থাকে। জয়দেবপুরস্থ মেশিন টুলস্ ফ্যাক্টরী এলাকার শ্রমিকরাও এখানে সমবেত হয়। জয়দেবপুরের জনগণের তখন একটাই ভাবনা কাজ করছে-নিরস্ত্র বাঙ্গালীদের হত্যা করা হবে ও ঢাকাতে অস্ত্র নিয়ে তা দিয়ে বাঙ্গালীদেরই হত্যা করা হবে। বটতলার সভায় সিদ্ধান্ত হয় ব্রিগেডিয়ার জাহানজেব বা অস্ত্র কোনটাই ঢাকাতে যেতে দেয়া হবে না। জনতা জয়দেবপুর রেলস্টেশন হতে রেলগাড়ীর ওয়াগান টেনে এনে রেল ক্রসিং এর উপর রেখে জয়দেবপুর হতে ঢাকাগামী একমাত্র রাস্তাটির গতি রোধ করে ফেলে।
জয়দেবপুর আঞ্চলিক মুক্তি সংগ্রাম পরিষদের আহবায়ক আ ক ম মোজাম্মেল হক, হাইকমান্ড সদস্য মো: হাবিবুল্লাহ, মনীন্দ্র গোস্বামী, আ: মোতালিব জনতার উদ্দেশ্যে জ্বালাময়ী বক্তৃতা করেন। ইতিপূর্বে মোতালিব, মো: শহীদুল্লার নেতৃত্বে শ্রমিকরা মেশিনটুলস ফ্যাক্টরী হতে আন্দোলন করে এসে আরও জঙ্গী হয়ে উঠেছিল। মেশিনটুলস হতে মোতালিব, নজরুল ইসলাম খান, শহীদুল্লাহ বাচ্চু, আবুল হোসেন, গিয়াস উদ্দিন মিছিলসহকারে জয়দেবপুরে আসে।
জাহানজেব বাঙ্গালী সেন্যদের সুদৃঢ় প্রতিরক্ষা প্রস্তুতি আর বীর জনতার প্রতিরোধের মুখে বুঝতে পারে বাঙ্গালী সৈন্যদের নিরস্ত্র করা কিংবা গোলাবারুদসহ ঢাকাতে ফিরে যাওয়া সম্ভব না। তারা ঢাকাতে ফিরে যাওয়ার সিদ্ধান্ত নেয়।
দুপুর গড়িয়ে যেতেই টাঙ্গাইলের দিক হতে একটি খোলা জীপে করে পাঁচজন বাঙ্গালী সৈন্য রেশনের মালামাল নেয়ার জন্য ক্যান্টমেন্টের দিকে আসছিল। ক্রুদ্ধ জনতা তাদের কাছ থেকে ৪টি চাইনিজ রাইফেল ও একটি সাব মেশিনগান ছিনিয়ে নেয়। সাংবাদিক অ্যান্থনী ম্যাসকারেনহাসের লেখা থেকে জানা যায়, জনতা গাড়ি থামিয়ে বেঙ্গল রেজিমেন্টের সৈন্যদের কাছ থেকে ৪টি চাইনিজ রাইফেল এবং একটি চাইনিজ এস এম জি ছিনেয়ে নিয়ে পাঁচজনকে বন্দী করে। ড্রাইভার এবং অপর একজন সৈন্য পালিয়ে ব্যাটালিয়ন হেডকোয়ার্টারে পৌঁছে ঘটনা জানালে ব্রি. জনতাকে লক্ষ্য করে গুলী চালাবার নির্দেশ দেন। ব্যাটালিয়ন কমান্ডার লে. কর্ণেল মাসুদুল হাসান শেষ পর্যন্ত মেজর মঈনকে নির্দেশ দিলেন উপরের দিকে গুলী ছুড়তে। মেজর মঈন দুইবার বস্তুত ফাঁকা গুলী করেন। এতে করে বিগ্রেডিয়ার ক্রুদ্ধ হয়ে বললেন :
“I want one dead body per bullet. If you cannot handle the situation I will employ troops.”
পরবর্তীতে পাকিস্তানী সামরিক জান্তা বন্দি কর্ণেল মাসুদুল হকের উপর অমানুষিক অত্যাচার চালায়।
এক পর্যায়ে পাকিস্তানী সৈন্যরা গুলি ছুঁড়তে শুরু করলে বীর জনতা মসজিদ, বিভিন্ন ভবনের ছাঁদে শহরের অলি গলিতে অবস্থান নেয় এবং পাল্টা গুলি ছুঁড়তে শুরু করে। তখন পাক সেনারা গাজীপুর ক্লাবের বিপরীত দিকে রাস্তার বর্তমান পি.টি.আই. ও রাস্তার পাশের উচু স্থানের নীচে অবস্থান নিয়ে গুলি করতে থাকে। পাকিস্তানী সেনাবাহিনী মাইকে সান্ধ্য আইন জারীর ঘোষণা দিয়ে ব্রি. জাহানজেব তার বাহিনী নিয়ে ঝাঁপিয়ে পড়ে জনতার উপর।
পাক সেনাদের গুলিতে ডা: ইউসুফ, সন্তোষ প্রমুখ আহত হন। হাসপাতালে মনু খলিফা মারা যায়। নেয়ামত ঘটনাস্থলেই শহীদ হন। সে ছিল বয়সে কিশোর (নেয়ামতকে সমাহিত করা হয় তাদের পারিবারিক কবরস্থানে, যার পাশের রাস্তাটির বর্তমান নাম শহীদ নিয়ামত সড়ক)।এই সময় কাজী আজিম উদ্দিন মাস্টার মসজিদের উপর থেকে পাক বাহিনীর বিরুদ্ধে তাঁর নিজের বন্দুক নিয়ে পাক সেনাদের বিরুদ্ধে অবস্থান নেয়।
অন্যদিকে এ খবর পেয়ে টঙ্গী ব্রীজ হতে জয়দেবপুর চৌরাস্তা পর্যন্ত হাজার হাজার জনতা রাস্তায় নেমে পড়ে। টঙ্গীতে নেতৃত্ব দেন কাজী মোজাম্মেল হক, হাফিজ মাস্টার, হাসান উদ্দিন সরকার, আজমত উল্লাহ খান, আ: মান্নান পাঠান, সফদর আলী মাস্টার, গাজী আ: লতিফ প্রমুখ। চৌরাস্তায় আন্দোলনরত জনতা অনেকগুলো ব্যারিকেড তৈরী করে। চৌরাস্তায় এ্যাড. হযরত আলী, আসকর আলী সরকার, অধ্যাপক বারী, আ: ছাত্তার, সফিউদ্দিন, ইমান উদ্দিন, ফুটবলার হুরমত মিছিল ও আন্দোলনরত ছিলেন। এখানে এক পাক সেনার অস্ত্র ছিনিয়ে নিয়ে ফুটবলার হুরমত গুলি চালানোর চেষ্টা করে, কিন্তু অস্ত্র চালনা জানা না থাকায় পাশ থেকে অন্য পাক সেনারা তাঁকে গুলি করলে ঘটনাস্থলেই তিনি শহীদ হন। আর গুলিতে আহত কানু মিয়া হাসপাতালে মারা যায়। সেই স্থানটিতে এখন রয়েছে মুক্তিযুদ্ধের সর্বপ্রথম স্মারক ভাস্কর্য ‘জাগ্রত চৌরঙ্গী’। জাগ্রত চৌরঙ্গী থেকে ঢাকার দিকে ৩০০ গজ গেলেই শহীদ হুরমতের সমাধিস্থল।
ঘটনার প্রতিবাদে ২০ মার্চ রাষ্ট্রপতি ভবনে প্রেসিডেন্ট ইয়াহিয়ার সাথে পূর্ব নির্ধারিত বৈঠকে যোগদান কালে বঙ্গবন্ধু শেখ মুজিবুর রহমান তাঁর গাড়ীতে কালো পতাকা ধারণ করেছিলেন। বিবিসিসহ সকল আন্তর্জাতিক সংবাদ মাধ্যম জয়দেবপুরের প্রতিরোধ সংগ্রামের সংবাদ প্রচার করে। পরদিন দেশের সকল সংবাদপত্রে এই সশস্ত্র সংগ্রামের সংবাদ প্রকাশিত হলে সারা দেশে শ্লোগান উঠে ‘জয়দেবপুরের পথ ধর, বাংলাদেশ স্বাধীন কর’।
গাজীপুরবাসী দাবি করে আসছেন মহান মুক্তিযুদ্ধে বাঙালীর প্রথম সশস্ত্র প্রতিরোধ যুদ্ধ ১৯ মার্চকে জাতীয়ভাবে পালন করা হোক।
</doc>
<doc>
আইন আদালত-১ (বিচার ও দন্ড প্রথার বিকাশ নিয়ে কিছু কথা)
সম্প্রতি সৌদী আরবে ঘটে যাওয়া ৮ বাংলাদেশীর মৃত্যুদন্ড কার্যকর নিয়ে জোর বিতর্ক হচ্ছে। ঘটনায় এমনেষ্টির মত খ্যাতি সম্পন্ন মানবাধিকার সংস্থা সুবিচার হয়নি বলে কড়া সমালোচনা করেছে। সেখানে আমাদের বাংলাদেশী কিছু ভাই ব্রাদারই কেউ বলছেন যে সুবিচার হয়েছে, অপরাধ করলে শাস্তি পেতেই হবে। কেউ কেউ আরেকটু ঘুরিয়ে যে দেশের যে আইন তা মানতে হবে এ ধরনের যুক্তি দাঁড়া করাচ্ছেন।
মনে রাখা ভাল যে এমনেষ্টি শুধু আরব দেশের ব্যাপারে বিশেষ কোন কারনে নয়; তারা নীতিগতভাবেই মৃত্যুদন্ড প্রথা বিরোধী। আমাদের দেশে বংগবন্ধু হত্যার দায়ে অভিযুক্ত ৪ জনের ফাঁসীর খবরেও তারা তাই ক্ষুব্ধ প্রতিক্রিয়া জানিয়েছিল, তবে বিচার প্রক্রিয়া নিয়ে সমালোচনা জানায়নি, কারন সে ক্ষেত্রে মোটামুটি আন্তর্জাতিক মানের নিরপেক্ষ বিচারই হয়েছিল। এমনেষ্টির সমালোচনা অবশ্য কেস ভিত্তিক একেবারে সুনির্দিষ্ট বা টু দ্যা পয়েন্ট নয়, অতীতের বহু কেস ষ্টাডি পর্যবেক্ষনের ভিত্তিতে করা সাধারন ট্রেন্ডের ভিত্তিতে করা যা সৌদী বিচার ব্যাবস্থার দূর্বলতা হিসেবে তারা বহু আগে থেকেই চিহ্নিত করেছে। কেস ভিত্তিক আলোচনার মনে হয় না তেমন অবকাশ আছে, কারন সৌদী সরকার মামলার বিস্তারিত কিছু জানাবে না। ঘটনায় “দন্ডিতরা নির্দোষ ছিল বলে কেউ প্রমান করতে পারেনি” এমন ধরনের ফ্যালাসী জাতের যুক্তি এ কারনেই ভাল শোনায় না। বিচার ব্যাবস্থা স্বসচ্ছ না হলে, উভয় পক্ষকে সমান সুযোগ দেওয়ার (অবশ্যই শুধু কাগুজে নয়, আন্তর্জাতিক মানের) না হলে বিচার নিয়ে কথা উঠবেই। এ ক্ষেত্রে অন্তত স্বসচ্ছতা নিয়ে গুরুতর প্রশ্ন আছে। মামলার প্রতিদিনের পূর্ন বিবরন, আদালতের প্রসিডিংস এসব কি সৌদী সরকার দিয়েছে? সৌদী আইন ব্যাবস্থার সমালোচনা মানে সে দেশের সাথে যুদ্ধ ঘোষনা বা জাতিগত বিদ্বেষ ছড়ানো নয় এটা আগেই বুঝতে হবে। আর ন্যায় বিচার মানে যে প্রকৃত অপরাধীর শাস্তির সাথে সাথে নিরপরাধী যেন সাজা না পায় সেটাও নিশ্চিত করা এটা ভালভাবে বুঝতে হবে।
কর্নেল তাহেরের বিচার হয়েছে ততকালীন সরকারের দাবীমত ন্যায়সম্মত, আসামী পক্ষকে এমনকি দেশের সেরা আইনজীবিদের আইনী সহায়তার সুযোগ দেওয়া হয়েছিল কাগজে কলমে। তাই বলে তাহেরের বিচার নিয়ে প্রশ্ন তোলায় “তাহের নির্দোষ ছিল কেউ প্রমান করতে পারেনি” এই যুক্তি একমাত্র কড়া জিয়া ভক্ত ছাড়া কেউ তুলবে না। বহু বছর পর পাওয়া পূর্ন তথ্য প্রমানের ভিত্তিতে বিনা দ্বিধায় বলা যায় যে আসামী পক্ষকেও সুযোগ, আইনী সহায়তা এসব দিলেও তাদের সীমাবদ্ধতা ছিল প্রচন্ড, সোজা কথা মামলায় গুরুতর অনিয়ম হয়েছিল, আসলেই অপরাধী কি নিরপরাধী তা পরের কথা, কারন বিচারের মান নিয়ে কথা উঠলে তার সাথে অপরাধের প্রশ্ন গৌন হয়ে যায়। এই সোজা সত্য অনেকেই মানছেন না। সভ্য সমাজে অপরাধীকেও অন্যায্য বিচারে দন্ড দেওয়া যায় না। বলা ভাল যে আরব সরকার জেনে শুনে অন্যায় করেছে এটাও আমি বলব না, ন্যায় অন্যায় বোধ আপেক্ষিক হতে পারে, তাদের জ্ঞানে যা ন্যায় বিচার মনে হয়েছে সেভাবেই তারা তাদের বিচার পদ্ধুতি চালায়। তবে এই কারনে কেউ সেই ব্যাবস্থার সমালোচনা করতে পারবে না এমন মানা যায় না।
আধুনিক কালের বিচার ব্যাবস্থা, মৃত্যুদন্ড এসব বিষয়ে কিছু আলোচনা করব। সুবিচার বলতে কি বোঝায় সে সম্পর্কে সমসাময়িক আধুনিক যুগের শিক্ষিত লোকের পরিষ্কার ধারনা না থাকা খুবই বিপদজনক। অনেক অপ্রাসংগিক কাদাছোড়াছুড়ি জাতের বিতর্ক ছাড়াও শিরোচ্ছেদে মৃত্যুদন্ড অমানবিক, বা মৃত্যুদন্ড প্রথাই সামগ্রিকভাবে অমানবিক কিনা বা আইনের শাসন কায়েমের জন্যই দরকার কিনা এ ধরনের ভাল বিতর্কও দেখা যাচ্ছে। সে নিয়েও কিছুটা আলোকপাত করব। অবশ্যই প্রাসংগিক হিসেবে সমসায়িক সৌদী আরবের আইন বিচার ব্যাবস্থার আলোচনা হবে।
যেসব কারনে আমরা সভ্য সমাজে বাস করি তার একটি অন্যতম কারন হল আইনের শাসনের সুফল পাওয়া। আইনের শাসন প্রতিষ্ঠায় অপরাধীকে শাস্তি পেতেই হয়। অপরাধীকে কেন দন্ড দেওয়া হয়? প্রাচীনকালে এর মূল কারন ছিল অনেকটাই টিট ফর ট্যাট বা ব্যাক্ত্যিগত প্রতিহিংসা/প্রতিশোধ। সভ্যতার অগ্রগতির সাথে মানুষ বুঝতে পেরেছে যে ব্যাক্তিগত প্রতিশোধ বা ক্ষতিপূরন ছাড়াও দন্ড সমাজের বৃহত্তর স্বার্থেই প্রয়োযন, আইন শৃংখলা নিয়ন্ত্রন করে নিরাপদ সমাজ কায়েমের জন্যই অপরাধীর দন্ড প্রয়োযন। সামাজিক মূল্যবোধের পরিবর্তনের সাথে সাথে আইন বিচার ব্যাবস্থাও ক্রম উন্নয়নশীল, স্থিতাবস্থায় থাকে না।
প্রশ্ন হল ঠিক কোন পর্যায়ের শাস্তি কোন নির্দিষ্ট অপরাধের জন্য প্রযোজ্য হওয়া উচিত? মৃত্যুদন্ড বা হাত কাটা জাতীয় কঠোর শারীরিক শাস্তিগুলি কতটা যুক্তি সম্মত? মানতেই হয় যে ধরাবাধা জবাব নেই। জবাবটা অনেকটা নির্ভর করে ততকালীন সময়ের আর্থ সামাজিক পরিবেশের ওপর। বর্তমানে কানাডার বিচার ব্যাবস্থা বিশ্বের অন্যতম সেরা বলে বিবেচিত। সেই কানাডায় ১৭৮৫ সালে একজনকে মাত্র কয়েকটি আলু চুরির দায়ে প্রকাশ্যে ফাঁসী দেওয়া হয়েছিল। তখন সেটাই ছিল ন্যায় বিচার। প্রাচীন কালের বিচার ব্যাবস্থায় কারাদন্ড এসেছে সভ্যতার বিকাশের অনেক পরে। তার আগে নানান ধরনের প্রকাশ্য কঠোর শারীরিক শাস্তিই ছিল ভরসা, সেভাবেই সমাজে অপরাধ দমন করা হত। তাই প্রাচীন যে কোন বিচার ব্যাবস্থাতেই দেখা যাবে যাবতীয় শারীরিক শাস্তি এবং তার গণপ্রদর্শনীর বাবস্থা। আর সে আমলে অভিযুক্তের অধিকারের ব্যাপারটি গুরুত্ব পেত না। অধিকাংশ ক্ষেত্রে স্বীকারোক্তি (যা অধিকাংশ সময়ে নেওয়া হত কঠোর নির্যাতনের মাধ্যমে) এবং প্রত্যক্ষদর্শীর স্বাক্ষ্য ছাড়া অপরাধ প্রমান অপ্রমানের উপায় থাকত না। বিচার সারাও হত অত্যন্ত দ্রুতগতিতে; এবং রায়ের সাথে সাথে তাতক্ষনিকভাবে দন্ড কার্যকর। ঐতিহাসিক ও ধর্মীয় হাজারো সূত্রে এর প্রমান পাওয়া যাবে। নিঃসন্দেহে এভাবে বহু বহু নিরপরাধ লোকে শাস্তি পেয়েছে।
শিরোচ্ছেদে মৃত্যুদন্ড প্রসংগে অনেকে যৌক্তিক প্রশ্ন করছেন যে মৃত্যুদন্ড অনেক দেশেই আছে, শিরোচ্ছেদে মৃত্যুতে সমস্যা কি? কথায় যুক্তি আছে। আমি নিজে নীতিগতভাবে সব ধরনের মৃত্যুদন্ড বিরোধী। এককালে, এমনকি মাত্র শ’দেড়েক বছর আগেও ইউরোপের অত্যাধুনিক শহরগুলিতেও মহাসমারোহে তারিরে তারিয়ে যত ভয়াবহ ভাবে সম্ভব কষ্ট দিয়ে তিলে তিলে মৃত্যুদন্ড কার্যকর করা হত, সাধারন জনগণ তীব্র উল্লাস উদ্দীপনার সাথে উতসব মুখর পরিবেশে সাথে সপরিবারে তা দেখত। এখন আর সে দিন নেই, সামাজিক বিবর্তনের ফলে মন মানসিকতারও বিবর্তন ঘটেছে। মৃত্যুদন্ডের মত শাস্তি এখনো বেশ কিছু দেশেই বহাল আছে, তবে এখন মানবাধিকার বোধের উন্নতি হবার ফলে চেষ্টা করা হয় কিভাবে যথা সম্ভব কম যন্ত্রনা মূলক ব্যাবস্থার মাধ্যমে তিক্ত কাজটি সম্পন্ন করা যায়, আর কাজটি করা হয় নির্ভৃতে। অন্তত অপরাধীর মৃত্যুযন্ত্রনা যত কম দেওয়া সম্ভব তা নিশ্চিত করতে সব সমাজই একমত। আমার মতে শিরোচ্ছেদে মৃত্যু ব্যাপারটি আজকের দিনে আমাদের অনেকের কাছেই অত্যন্ত অমানবিক বা কদর্য মনে হলেও অন্য অধিকতর মানবিক বলে বিবেচিত আধুনিক কায়দার পদ্ধুতিগুলিতে মৃত্যু যন্ত্রনা কম হয় এমন ধারনার খুব শক্ত ভিত্তি নেই। সর্বাধুনিক কায়দার বলে প্রচলিত বিষাক্ত ইনজেকশন পদ্ধুতিতেও কখনো কখনো মৃত্যু যন্ত্রনা হতে পারে অকল্পনীয়, শিরোচ্ছেদে মৃত্যুর চেয়ে সময় লাগতে পারে বেশী। এই পদ্ধুতিতে প্রথমে দন্ডিতকে আসল বিষাক্ত ইনজেকশন প্রয়োগের আগে অজ্ঞান করে নেওয়া হয়, সাথে সাথে দেহের সব পেশী রিল্যাক্সড হয়ে অবশ হয়ে যায়। কোন কোন ক্ষেত্রে ব্যাক্তি বিশেষে অজ্ঞান হয় না, তখন মৃত্যু হতে পারে দীর্ঘস্থায়ী ও যন্ত্রনাদায়ক। ফ্লোরিডায় ২০০৬ সালে এমন এক ঘটনার পর সে রাজ্যে মৃত্যুদন্ডের ওপর এখনো নিষেধাজ্ঞা বজায় আছে।
ইলেক্ট্রিক চেয়ারে কখনো কখনো শরীরে আগুন ধরে যায়, সবসময়ই চোখ গলে বেরিয়ে এসে ভয়াবহ অবস্থা হয়। ইলেক্ট্রিক চেয়ার গত শতকের প্রথম থেকে বেশ মানবিক প্রথা বিবেচিত হয়ে এলেও আজ প্রায় বাতিলের মুখে। আমেরিকার দুটি মাত্র ষ্টেটে এখনো ইলেক্ট্রিক চেয়ার বহাল আছে, তাও সেখানে দন্ডিতকে অন্য পদ্ধুতির মৃত্যুর অপশনও দেওয়া হয়। গ্যাস চেম্বার পদ্ধুতিতেও এখন আর মৃত্যুদন্ড হয় না। আধুনিক ইউরোপীয় সভ্যতার এক অগ্রদূত ফ্রান্সে শিরোচ্ছেদের আধুনিকতম রূপ গিলোটিন এই সেদিন ’৮১ সাল পর্যন্ত ছিল, যদিও শেষবার ব্যাবহৃত হয়েছিল ’৭৭ সালে। বাংলাদেশে প্রচলিত ফাঁসীতেও ঝোলানোর সাথে সাথে ঘাড় না ভাংগলে মৃত্যু হতে পারে দীর্ঘস্থায়ী যন্ত্রনাময়। কোন কোন সময় মাথা শরীর থেকে বিচ্ছিন্নও হয়ে যায়। কাজেই শুধুমাত্র শিরোচ্ছেদ প্রথা বর্বর অসভ্য এ ধরনের মূল্যায়ন খুব যুক্তিসংগত নয়।
শিরোচ্ছেদে মৃত্যুর যন্ত্রনাকর দিকের চাইতে সম্ভবত পাবলিক ডিসপ্লের ব্যাপারটি আপত্তির কারন হতে পারে বেশী। এটাও প্রশ্ন হতে পারে কালচারের। আজকালদের দিনে পশুপাখী জবাই দৃশ্যও বেশীরভাগ লোকে সহ্য করতে পারে না, তাই শহরের বাইরে কসাইখানায় কাজটি করা হয়। কারো মৃত্যুদৃশ্য, তাও আবার রক্তারক্তি অবস্থায় অবলোকন করা নিঃসন্দেহে খুব সুখকর বা রুচিকর কোন অভিজ্ঞতা নয়, যত বড় অপরাধীই হোক না। এ জাতীয় দৃশ্য সিনেমায় পুরো দেখানো হয় না, এমনকি ইউটিউব থেকেও সরিয়ে ফেলা হয়। তবে বলে রাখা ভাল যে আমেরিকাতেও মৃত্যুদন্ড কার্যকরের দৃশ্য পাবলিক ডিসপ্লে না হলেও ভিক্টিমের আত্মীয় স্বজন ইচ্ছে করলে দেখতে পারে। পাবলিক ডিসপ্লের ব্যাবস্থাও প্রাচীনকাল থেকেই এসেছে। সে আমলে অপরাধীকে যন্ত্রনামূলক পদ্ধুতিতে হত্যা করে তার শরীর টুকরো টুকরো করে দেশের নানান যায়গায় পাঠানো হত দৃষ্টান্ত হিসেবে। সেকালের রাজা বাদশাহরা এভাবে জনগনকে অবাধ্যতার মেসেজও দিত। সে কালে এসব ছিল সম্পুর্ন স্বাভাবিক। এক আমলে যা স্বাভাবিক আরেক যুগে তাইই হতে পারে অসভ্য আচরন। তবে মানুষকে বর্তমান সময়ের স্বাপেক্ষেই মান যাচাই করতে হয়।
মৃত্যুদন্ড বিরোধী জনমত বিশ্বজুড়েই দিনে দিনে প্রবল হচ্ছে। এমনেষ্টির হিসেব মত বর্তমান বিশ্বে ১৩৯টি দেশ থেকেই মৃত্যুদন্ড তুলে নেওয়া হয়েছে। যদিও সূক্ষ্ম হিসেবে এই সংখ্যা ৯৬। ৫৮টি দেশে এখনো মৃত্যুদন্ড প্রচলিত, আর বাদবাকি দেশগুলিতে খুবই ব্যাতিক্রমী ক্ষেত্রে এর প্রয়োগ হয়, এবং কোন কোন দেশে গত ১০ বছরে কাউকে মৃত্যুদন্ড দেওয়া হয়নি। মোদ্দা কথা, মৃত্যুদন্ড উঠে যাওয়ার প্রবনতাই বেশী। [১]
মাত্র ৩০/৪০ বছর আগেও খুবই দৃঢ়ভাবে ধারনা করা হত যে মৃত্যুদন্ড ছাড়া ভয়াবহ অপরাধ দমনের কোন উপায় নেই। মৃত্যুদন্ড তুলে নিলে রাজ্য খুনোখুনিতে সয়লাব হয়ে যাবে এমন বিশ্বাস ছিল অত্যন্ত প্রবল। তবে সাম্প্রতিক কালে এই ধারনা অনেকটাই বদলে যাচ্ছে নুতন নুতন প্রাপ্ত তথ্যের আলোকে। মুশকিল হল আমাদের মত দেশের পরিপ্রেক্ষিতে এই ধরনের বিশ্লেষনধর্মী আলোচনা করার মত উপযুক্ত তথ্য উপাত্ত পাওয়া যায় না।
আন্তর্জাতিক পরিসংখ্যান [২] [৩] দিয়ে মৃত্যুদন্ড অপরাধ দমনে ঠিক কিভাবে বা আদৌ কোন রকম সহায়তা করে কিনা তার কোন সুনির্দিষ্ট প্যাটার্ণ পাওয়া যায় না। মৃত্যুদন্ড সাধারনত হত্যা মামলায় দেয়া হলেও বহু দেশে আরো নানান কারনেই দেওয়া হয়। মার্ডার রেট হিসেবে শীর্ষে থাকা ল্যাটিন আমেরিকান দেশগুলিতে রাজনৈতিক সহিংসতা, গৃহযুদ্ধ, ড্রাগ যুদ্ধ এসবের কারনে দীর্ঘদিন ধরেই অপরাধের হার খুব উঁচু, এদের বেশ কিছু দেশ মৃত্যুদন্ড বাদ দিয়েছে তবে অপরাধের হার খুব বেড়েছে তেমন নিশ্চিত প্রমান পাওয়া যায়নি। মার্ডার রেটে অতি উচ্চ অবস্থানে থাকা উত্তর কোরিয়ায় মৃত্যুদন্ড আছে। আবার মার্ডার রেটের হিসেবে বেশ ক’বছর সবচেয়ে নীচে থাকা অষ্ট্রিয়া মৃত্যুদন্ড বিলোপ করেছে ৬০ বছর আগে। নীচে থাকা আরেক দেশ জাপানে মৃত্যুদন্ড থাকলেও গত বেশ কবছর তা দেওয়া হচ্ছে না, দেওয়া হলেও বিশেষ ক্ষেত্রেই কেবল দেওয়া হয়। নীচের দিকেও আরো অনেক দেশেই নেই।
উচ্চহারে মৃত্যুদন্ড প্রদানকারী সৌদী আরব, ইরান (চীনের পর দ্বিতীয় সর্বোচ্চ), ইয়েমেনে খুনের হার মৃত্যুদন্ড বিহীন অনেক ইউরোপীয় দেশের থেকে বেশী [৩]। পশ্চীমা শিল্পোন্নত দেশগুলিতে একমাত্র আমেরিকায় এখনো মৃত্যুদন্ড আছে। আমেরিকায় খুনের হার মৃত্যুদন্ড বিহীন সমগোত্রের ইউরোপীয় দেশ থেকে অনেক বেশী। আমেরিকার প্রতিবেশী, যাদের সাথে বলতে গেলে আমেরিকানদের অদৃশ্য সীমান্ত ছাড়া আর তেমন কোন বাহ্যিক তফাত নেই সেই কানাডায় ’৭৬ সাল থেকে মৃত্যুদন্ড তুলে দেওয়া হয়েছে, অথচ সে দেশে মার্ডার রেট আমেরিকার এক তৃতীয়াংশ। আরো অদ্ভূত ব্যাপার হল যে কানাডায় মধ্য ৭০ এর পর থেকে, অর্থাৎ মৃত্যুদন্ড তুলে নেবার পর থেকে মার্ডার রেট উলটো উল্লেখযোগ্য হারে কমে গেছে, বলতে গেলে অর্ধেকে নেমেছে। ব্রিটেন (’৭৩), ফ্রান্স (’৮১), অষ্ট্রেলিয়া (’৮৫), ইটালী (’৯৪), স্পেন ও দঃ আফ্রিকা (’৯৫) এসব দেশও মৃত্যুদন্ড বাতিল করার পর সেসব দেশে অপরাধ মোটেও বেড়ে যায়নি [৪] । এমনকি জাতিসংঘও ১৯৬৮ সালেই ঘোষনা করেছিল যে মৃত্যুদন্ড মারাত্মক অপরাধ কমায় এমন কোন তথ্য ভিত্তিক প্রমান পাওয়া যায়নি। জাতিসংঘ ’৮৮, ২০০২ সালে আরো দুটি ষ্টাডিতেও এমন ফলই ঘোষনা করেছে।
এসব তথ্য আমেরিকায় মৃত্যুদন্ড অপরাধ কমাতে সাহায্য করে এই সনাতন ধারনা কতটা সঠিক তা নুতন করে ভাবতে বাধ্য করছে। মৃত্যুদন্ড প্রদানকারী একই অঞ্চলের দেশগুলির মধ্যেও দেখলে মৃত্যুদন্ড কার্যকরের হারের সাথে অপরাধ কমছে এমন কোন ট্রেন্ড আসে না। যেমন প্রদানের হারে ওপরে থাকা ইরান, ইয়েমেনে মার্ডার রেট কম মৃত্যুদন্ড প্রদানকারী দেশ যেমন সৌদী আরব, কাতার, বাহরাইন, আরব আমিরাত, মিশর এসব দেশ থেকে লক্ষনীয় মাত্রায় বেশী। এমনকি পাকিস্তানের ব্যাপারেও একই সিদ্ধান্তই টানা যায় (পাকিস্তানেও ২০০৮ সালের পর কা্রো মৃত্যুদন্ড কার্যকর হয়নি)। এসব পরিসংখ্যান মোটামুটি দেখায় যে মৃত্যুদন্ডের সাথে ভায়োলেট ক্রাইম রেটের সম্পর্ক নেই। ক্রাইম রেট কমাতে বিচার ব্যাবস্থার অবশ্যই ভূমিকা রয়েছে, তবে কঠোর শাস্তি প্রয়োগের সাথে তেমন সম্পর্ক নেই। তার চাইতে অন্যান্য সামাজিক উপকরনগুলির ভূমিকা অনেক বেশী।
অনেকেই আমেরিকাতেও মৃত্যুদন্ড আছে কথা তুলেছেন। আমেরিকাতে মৃত্যুদন্ড থাকলেও কথাটা আসলে আংশিক সত্য। আমেরিকার ৫৩টি রাজ্যের মধ্যে ১৬টি রাজ্যে মৃত্যুদন্ড নেই। তাদের দেশে '৭২-'৭৬ পর্যন্ত মৃত্যুদন্ড বন্ধ ছিল, এরপর প্রতি ষ্টেটকে নিজের সিদ্ধান্ত নেবার ক্ষমতা দেওয়া হয়। ৩৭টি ষ্টেট মৃত্যুদন্ড পূনঃবহাল করে। বর্তমানেও দন্ড কার্যকরের হার মোট জনসংখ্যার তূলনায় অনেক কম, সৌদী আরবের প্রায় দশভাগের এক ভাগ। মজার ব্যাপার হল যে পরিসংখ্যান হিসেবে দেখা যায় যে মৃত্যুদন্ড বিহীন রাজ্যগুলিতে গত বেশ কছর নিয়মিত ভাবেই মৃত্যুদন্ড ওয়ালা রাজ্যগুলির চেয়ে ভায়োলেন্ট ক্রাইম রেট কম [৫] । এই ট্রেন্ড অত্যন্ত পরিষ্কার। আমেরিকার জনমতেরও এ ব্যাপারে পরিবর্তন দেখা যাচ্ছে। জনমতের ফলাফল জরিপকারি সংস্থানুযায়ী ভ্যারি করলেও এটা দেখা যায় যে আগের তুলনায় এখন মৃত্যুদন্ড সমর্থনকারী জনমত অনেক কমেছে।
আইন ও সমাজ বিষয়ক বেশ কিছু সাম্প্রতিক বেশ কিছু উচ্চমানের গানিতিক বিশ্লেষনী ফলাফলেও দেখা যায় যে মৃত্যুদন্ড অপরাধ কমায় এই সনাতন ধারনার কোন বাস্তব ভিত্তি নেই। দেশের শীর্ষ ৮৮%অপরাধ বিশেষজ্ঞ এখন মনে করেন যে অপরাধের হার কমানোতে মৃত্যুদন্ডের ভূমিকা নেই [৬] । এই গবেষনাপত্র আগের বেশ কিছু গবেষনা যা প্রমান করত যে মৃত্যুদন্ড অপরাধের হার কমায় এমন ধারনা সফল ভাবেই বাতিল করে দিয়েছে।
মৃত্যুদন্ডের বিরুদ্ধে জনমত গড়ে ওঠার আরেকটি অত্যন্ত গুরুত্বপূর্ন কারন হল ভুল বিচার বা আইনী পরিভাষায় যাকে বলে “রংফুল কনভিকশন”। আমেরিকা কানাডাতেও নানান কারনে বিচার প্রক্রিয়ার ভুলে নিরপরাধ লোক ফেঁসে যায়। এদের সংখ্যা নেহায়েত কম নয়। সরকারী সূত্রে এর হার ১% এর বেশী হবে না দাবী করলেও ডিফেন্স লইয়াররা (৫-১০)%ও হতে পারে বলে দাবী করেন। মিথ্যা বা ভুল স্বাক্ষী, এমনকি ভুল ফরেনসিক/ডিএনএ পরীক্ষা, জোরপূর্বক বা মিথ্যা স্বীকারোক্তি, পুলিশের একগুয়েমি, আসামী পক্ষের উকিলের গাফিলতি এসব হল মূল কারন। মনে রাখতে হবে যে আমেরিকায় আসামী পক্ষকে যাবতীয় সব রকমের সহায়তা দেওয়া হয় ন্যায় বিচারের স্বার্থেই। এমনকি এর মাত্রা অনেক সময় আবেগ প্রবন ভিক্টিমের পরিবারকে কাঁদিয়ে ফেলে। অনেক ক্ষেত্রে আইন ব্যাবস্থায় কোন অনিয়ম পরিলক্ষিত হলে, আসামী পক্ষ আত্মপক্ষ সমর্থনের যথাযোগ্য সুযোগ না পেলে উচ্চ আদালত মামলা চিরতরে ডিসমিস করে বেকসুর খালাস ঘোষনা করে। আমেরিকাতেই ‘৭৩ সাল থেকে গত বছর পর্যন্ত মোট ২৭৩ জন মৃত্যুদন্ড প্রাপ্ত আসামী মামলা পূনঃতদন্তের পর নির্দোষ প্রমানিত হয়েছে। এসব পূনঃতদন্তের বেশীরভাগই সোজা উপায় হয়নি, নানান মানবাধিকার সংস্থার চাপেই হয়েছে। “রংফুল কনভিকশন” কি মারাত্মক হতে পারে এ থেকে বোঝা যায়, এদের বেশীরভাগেরই বিনা দোষে মৃত্যুদন্ড হয়ে যেত। এর মধ্যে ১৭ জন ছাড়া পেয়েছে ডিএনএ টেষ্টের ভিত্তিতে। অর্থাৎ, ডিএনএ টেকনোলজি আবিষ্কার না হলে এই ১৭ জনের সবাই বিনা দোষে মৃত্যুদন্ড পেয়ে যেত। যারা মনে করেন যে তাদের ভুল করে দন্ড করে শাস্তি দেওয়া হয়েছে তাদের সহায়তা করার জন্য এখন বেশ কিছু মান‌বতাবাদী সংগঠন গড়ে উঠেছে। মানবতাবাদী সংগঠনগুলি এসব বিচারের মান নিয়ে প্রশ্ন না তুলে; 'যে দেশের যে আইন তাতেই বিচার হয়েছে, আইন মেনে সব সুযোগ দেওয়া হয়েছে এমন কট্টর অবস্থান নিলে বহু নিরপরাধ লোক আমেরিকার মত লিবারেল বিচার ব্যাবস্থাতেও প্রান হারাতো এতে সন্দেহ করা যায় না। বহু ক্ষেত্রে অতীতের ভুল থেকে আইন ব্যাবস্থার সংশোধন আনা হয়েছে। এভাবেই ব্যাবস্থার উন্নতি হয়।
আসামী পক্ষকে এত স্বাধীনতা দেবার পরেও যেখানে এত উচ্চহারে (মনে রাখতে হবে যে উচ্চহার মানে এখানে সংখ্যায় নয়) ভুল রায় হবার আলামত পাওয়া যায় সেখানে আমাদের দেশের মত বা আরো করুন যেসব দেশের বিচার ব্যাবস্থা সেসব দেশে ভুল বিচারের স্বীকার কতজন হয় কেউ বলতে পারে? একই কারনেই হাত পা কাটার মত ভয়াবহ শাস্তিও মানবতার কারন ছাড়াও কার্যকর করা অত্যন্ত ঝুকির। হাত পা কাটার পর যদি প্রমান হয় যে অভিযুক্ত আসলে চুরি করেনি সেক্ষেত্রে তার কাটা অংগ ফেরত প্রদানের কোন উপায় থাকে না। জেলে থাকলে অন্তত রাষ্ট্র আর্থিক ক্ষতিপূরন দিতে পারে, পৈত্রিক প্রানটা সর্বোপরি যায় না। মানুষের বিচার ব্যাবস্থা যতই বলা হোক না কেন ত্রুটি বিচ্যুতি থাকেই। আর প্রাচীনপন্থী এসব শাস্তি যেসব দেশে প্রচলিত আছে সেসব দেশে অভিযুক্তকে যথোপযুক্ত সুযোগ দেওয়ার গুরুতর প্রশ্ন আছে। পুরো বিশ্ব থেকেই তাই শারীরিক শাস্তি জাতীয় দন্ডগুলি বাতিল হয়ে যাচ্ছে দ্রুত। মৃত্যুদন্ডের পক্ষে বর্তমানে ভিক্টিমের পরিবারের প্রতিশোধ/প্রতিহিংসা জাতীয় যুক্তি ছাড়া তেমন শক্ত যুক্তি নেই।
শুধু অপরাধের সাথে সংযোগ পাওয়া গেলেই মৃত্যুদন্ড এমন ধারনা আধুনিক মানবিক মূল্যবোধের বিরোধী। আগেকার দিনের মত কেউ কারো হাতে যে কোন পরিস্থিতিতে খুন হলেই মৃত্যুদন্ড – এখনকার দিনে এই সরল কনসেপ্ট আর নেই। এখন সব সভ্য দেশের বিচার ব্যাবস্থাতেই মৃত্যুদন্ড কোন কোন ক্ষেত্রে দেওয়া যায় তার সুনির্দিষ্ট উল্লেখ থাকে। আগেই বলেছি যে মৃত্যুদন্ড যে কেবল খুনের জন্যই দেওয়া হয় তা অবশ্য নয়। বেশ কিছু দেশে মাদক চোরাচালান, অপহরন, ডাকাতি এসব অপরাধের জন্যও মৃত্যুদন্ড দেওয়া হয়। আমেরিকায় খুনের ক্ষেত্রে মৃত্যুদন্ডের একটি মূল ক্রাইটেরিয়া থাকে যে হত্যার উদ্দেশ্যেই হত্যা করা হয়েছে কিনা (জানা মতে বাংলাদেশেও এই কন্সেপ্টই আছে)? একে বলে প্রি-মেডিটেটেড মার্ডার, আমেরিকা/কানাডায় একে বলে ফার্ষ্ট ডিগ্রী মার্ডার। ফার্ষ্ট ডিগ্রী মার্ডার না হলে সাধারনত আমেরিকায় মৃত্যুদন্ড দেওয়া হয় না। তবে এক্ষেত্রেও মৃত্যুদন্ড দাবী করলে হত্যাকারীকে সুনির্দিষ্টভাবে চিহ্নিত করতে হবে, শুধু তাই না, হত্যাকান্ডের মোটিভ কি তাও প্রমান করতে। মোটিভ প্রমান না করা গেলে হত্যাকান্ড প্রমান হলেও মৃত্যুদন্ড আদায় খুব কঠিন। সব প্রমান হলেও ফার্ষ্ট ডিগ্রী মার্ডারেও যে মৃত্যুদন্ড দেওয়া হবেই এমনও কোন কথা নেই। অপরাধের ধরন বিচার করে খুবই গুরুতর অপরাধ হলেই কেবল মৃত্যুদন্ড দেওয়া হয়। নইলে সাধারনত প্যারোল ছাড়া যাবজ্জীবন কারাদন্ড। ঘটনায় জড়িত সবাইকে যে মৃত্যুদন্ড দেওয়া হবে তাও না। দলের যে গুলি চালিয়েছে বা মূল পরিকল্পক তাদেরই কেবল মৃত্যুদন্ড হবে। এ ছাড়া মানসিক অবস্থার বিচারও করা হয় যা অতি আধুনিক সংযোজন। মনে করার কারন নেই যে পাগল বলতে আমরা সচরাচর যাদের বুঝি তারাই কেবল এই শ্রেনীতে পড়ে। এই শ্রেনীর অপরাধী ডাক্তারী পরীক্ষায় প্রমান হলে চিকিতসালয়ে পাঠানো হয়।
ঘটনাক্রমে খুন হয়ে যাওয়াকে ধরা যায় সেকেন্ড ডিগ্রী মার্ডার যাতে সাধারন মৃত্যুদন্ড হয় না। স্বামী স্ত্রীর ঝগড়ায় হঠাত রাগের মাথায় কেউ খুন হয়ে গেল। এছাড়াও আরেকটি ধরন আছে যা Voluntary manslaughter নামে পরিচিত। এটার শর্ত হল ক্রাইম অফ প্যাশন বা প্রোভোকেশন; যেমন আপনার বোনকে কেউ অপমান করেছে জেনে আপনি তার বাড়ি গিয়ে ঝগড়াঝাটির এক পর্যায়ে তাকে মেরেই ফেললেন। এ ক্ষেত্রে শাস্তি হবে একেবারেই কম। তবে অভিযুক্তকে নিজ থেকেই বিনা প্রতিদ্বন্দ্বীতায় দোষ মানতে হবে। আগেকার দিনে খুনে বিচারে এত সূক্ষ্ম বিচার বিবেচনায় আনা হত না। প্রাচীনপন্থী বিচার ব্যাবস্থা যেসব দেশে এখনো প্রচলিত সেসব দেশে এসব বিবেচিত হবার সম্ভাবনা কতটা সে প্রশ্ন থাকে, আগেরকার দিনের মতই অভিযুক্তের মানবাধিকারও গুরুত্ব পায় না। ফলে শাস্তির মাত্রা বাড়ে অনেক। ফলে এসব দেশের বিচার ব্যাবস্থাকে মানবাধিকার সংস্থাগুলি সংগত কারনেই কঠিনভাবে সমালোচনা করে। আমেরিকাতেও অবশ্য ষ্টেট ভেদে ৩/৪ শ্রেনীর মার্ডারের শ্রেনীবিভাগে কিছুটা ভিন্নতা আছে।
এই দৃষ্টিভংগী যে গানিতিকভাবে প্রমানিত কিছু নয় বলাই বাহুল্য। আর ১০০% নিখুত বলতে কিছুই নেই। সভ্যতা সতত চলমান, সর্বদাই উন্নয়ন হচ্ছে। তাদের ব্যাবস্থাতেও ত্রুটি বিচ্যূতি অবশ্যই পাওয়া যাবে। এই ত্রুটি হতে পারে ব্যাবস্থার, ব্যাক্তিগত, কিংবা কারিগরীর। দন্ড প্রদানের মাত্রা নিয়ে বিতর্ক আমেরিকাতেও চলে, কোন কোন কেসে গুরু অপরাধে লঘু দন্ড বা লঘু অপরাধে গুরুদন্ড এসব বিতর্ক চলেই। ইউরোপের ব্যাবস্থা নিয়ে আমার তেমন ধারনা নাই, মনে হয় অন প্রিনসিপল একই রকমের। এসবের হাজারো ত্রুটি অবশ্যই পাওয়া যাবে, তবে আমাকে খুনের দায়ে বা অন্য যে কোন অপরাধে আদালতে যেতে হলে আমি নিশ্চয়ই এসব দেশের আদালতেই যাব।
গত পর্বে আমরা আইন, বিচার, দন্ড ব্যাবস্থার বিকাশ ও বর্তমান সময়ে কিভাবে এসব কাজ করে তার কিছু অতি মৌলিক বিষয় আলোচনা করেছি। মূল ঘটনার দিকে যাবার আগে তা ব্যাখ্যা করার দরকার ছিল। কারন অনেকেই বুঝতে পারছেন না যে আলোচিত ঘটনায় আপত্তির যায়গা আসলে কোথায়। কারন হিসেবে তারা আরব সরকারের বক্তব্যে অগাধ আস্থা রাখছেন; বিচার হয়েছে, আত্মপক্ষ সমর্থনের সুযোগ দেওয়া হয়েছে....
আমাদের সরকার নানান কারনে অকৃত্রিম নিষ্ঠার সাথে তাদের সত্যায়িত করে যাচ্ছেন। তাহলে মানবাধিকার সংস্থাগুলি কেন আপত্তি করছে “আন্তর্জাতিক” মানের বিচার হয়নি বলে? তাদের দাবীর ভিত্তি কি? এ যুগের যে কোন মানুষ প্রথমেই ১ খুনের মামলায় ৮ জনের মৃত্যুদন্ড কার্যকরে প্রথমেই প্রশ্ন তুলবে, শুধুমাত্র এ কারনেই বিচারের মান নিয়েই প্রশ্ন তুলবে। তবে দন্ড প্রথা মূল আলোচ্য না, আন্তর্জাতিক মানের বিচার কেমন হতে পারে তা বোঝা দরকার। আরব সরকার মিথ্যা বলেনি। তাদের দেশে বিচার বলতে তারা যা বোঝে তা অবশ্যই হয়েছে। কথা হল কেমন হতে পারে সেই বিচার? এই পর্বে আরব দেশের বিচার ব্যাবস্থা নিয়ে আলোচনা হবে। পরের পর্বে অতি সীমাবদ্ধ গন্ডিতে মামলা ও রায় সম্পর্কে কিছু আলোচনা হবে। অবশ্য যারা আরব দেশের বিচার ব্যাবস্থা বা দন্ড প্রথার সমালোচনা বলতে অপরাধীর হয়ে সাফাই গাওয়া, দেশের ভাবমূর্তি ডোবানো এসব বোঝেন তাদের বোঝানো আমার কেন, আল্লাহ তালার পক্ষেও সম্ভব নয়।
আইন আদালত ব্যাবস্থা দেশে দেশে ভিন্ন কাঠামোর হলেও বর্তমান বিশ্বের অধিকাংশ সভ্য দেশেই বিচার ব্যাবস্থা নীতিগতভাবে মোটামুটি কিছু ন্যুনতম মান বজায় রেখে চলে। এর জন্য জাতিসঙ্ঘেরও কিছু গাইড লাইন আছে। প্রক্রিয়া হতে হয় স্বচ্ছ, অভিযুক্তকে সম্ভাব্য সব সুযোগ দেওয়া হয় আত্মপক্ষ সমর্থন করার। এর গুরতর বাত্যয় ঘটলে সেক্ষেত্রে প্রশ্ন অবশ্যই উঠবে।
সৌদী সরকারের বিচার ব্যাবস্থা প্রায় পুরোটাই রুদ্ধদার। অভিযুক্তের আত্মীয় স্বজন, মিডিয়া বা সাধারন জনগনকে আদালতে প্রবেশাধিকার দেওয়া হয় না। বিচারে কি হয়েছে তা সরকারী ভাষ্য ছাড়া জানার আর কোন উপায় নেই। সে ভাষ্য হল রায় কি হয়েছে আর সাথে অতি মৌলিক কিছু তথ্য। আদালতে শুনানির প্রতিদিনের প্রসিডিংস, বাদী পক্ষের জেরা, অপরাধের স্বপক্ষে পেশকৃত স্বাক্ষ্য প্রমান; সেসবের বিপক্ষে অভিযুক্তের বক্তব্য কি ছিল এসব জানার কোন উপায় নেই। কিছু ব্যাতিক্রমী ক্ষেত্রে সেখানে অভিযুক্তের আইনজীবি থাকতে পারে তবে তারা বাক স্বাধীনতার চরম সীমাবদ্ধ পরিবেশে আদালতের কোন বিরূপ সমালোচনা করবেন তা আশা করা যায় না। ওনারাও নিশ্চয়ই কালচারালি ওভাবেই অভ্যস্ত। আধুনিক ষ্ট্যান্ডার্ডে (এমনকি প্রাচীন আমলে বিচারের মান যাইই হোক সেগুলিও মোটামুটি প্রকাশ্যেই হত) শুধুমাত্র এই কারনেই আরবের যে কোন বিচার নিয়েই গুরুতর প্রশ্ন ওঠা খুবই স্বাভাবিক। এমনই রুদ্ধদার গোপন বিচার প্রক্রিয়া যে অনেক সময় অভিযুক্ত জানতেই পারে না তার অপরাধ কি, এমন কি রায় হয়ে গেছে। মৃত্যুদন্ডে দন্ডিত একজন এমনকি সে সকালে প্রথম জেনেছিল যে বিচারে তার মৃত্যুদন্ড হয়েছে এবং আজই সেই দিন।
বিচার ব্যাবস্থার দূর্বলতার কিছু অংশ পড়ে তাদের প্রচলিত আইনী কাঠামোগত, আর কিছু পড়ে আইনী ব্যাবস্থার নিয়মিত ইচ্ছেকৃত লংঘন শ্রেনীর (এটা অবশ্য আমাদের দেশ সহ বহু দেশেই প্রকট মাত্রায় চলে মানতেই হবে)। এসবের বহু তথ্য সূত্র আছে, আমি মূল সূত্র হিসেবে মানবাধিকার সংস্থা এমনেষ্টি ইন্টারন্যাশনাল এবং হিউম্যান রাইটস ওয়াচের রিপোর্ট ব্যাবহার করব [১,২৩]। তারা সৌদী বিচার ব্যাবস্থা সম্পর্কে দীর্ঘদিন যাবত বেশ কিছু মামলা পর্যবেক্ষন, রিভিউ, বহু দন্ডিত/খালাসপ্রাপ্ত/বিচারাধীন অভিযুক্তদের বক্তব্য, স্থানীয় আইন প্রয়োগকারী সংস্থা, আইনজীবি সবার বক্তব্য নিয়ে এসব রিপোর্ট বানিয়েছে। গুরুতর অনিয়মগুলি এতই প্রকট মাত্রায় ঘটে যে এগুলিকে কিছু মামলায় অনিয়ম হলেও হতে পারে এভাবে হালকা করে দেখা যায় না যা অন্য যে কোন দেশের ক্ষেত্রেই কিছু না কিছু বলা যেতেই পারে। হিউম্যান রাইটস ওয়াচ বলতে বাধ্য হয়েছে " We found pervasive injustices in the Saudi criminal justice system and systematic and multiple violations of defendants’ rights" [১]. খুবই সাঙ্ঘাতিক ফাইন্ডিংস। আমি কলেবর বড় হবে বলে উদাহরনে তেমন যাব না, লিঙ্ক দেব; আগ্রহীরা বাস্তব উদাহরন পড়ে নিতে পারেন।
প্রথমেই লিখিত আইনের প্রসংগে আসা যাক। অত্যন্ত বিস্ময়কর ব্যাপার হল যে আরবে পেনাল কোড (আইনের ধারা), ক্রিমিনাল প্রসিডিওর (পুলিশী তদন্তের গাইড), জুডিশিয়াল প্রসিডিওর (বিচারিক গাইড) জাতীয় কিছু নেই। প্রতিটা মামলাই ইউনিক হলেও সুনির্দিষ্ট ধারার ভেতরেই এ আমলে বিচার করা হয়। যেমন আমাদের দেশে সেই ব্রিটিশ আমল থেকেই ইন্ডিয়ান পেনাল কোড আছে, যার ৩০২ ধারা হল হত্যা, ৪২০ হল প্রতারনা এমন। কোন সুষ্পষ্ট পেনাল কোডের অভাবে কি যে আদৌ অপরাধ তাও ব্যাক্তিগত ইনটারপ্রেটশনের ওপর নির্ভর করে। আইন আদালত চলে অতি মৌলিক কিছু সাধারন নির্দেশনা ও ক্রিমিনাল কেসের ক্ষেত্রে অষ্পষ্ট শরিয়া অনুসরন করে বিচারকের বিবেচনানুযায়ী। এসবও নির্ধারিত হয়েছে মোটে এই সেদিন ’৯২ সালে। তাদের অনুসৃত শরিয়া কোন আধুনিক পেনাল কোডের মত সংবিধিবদ্ধ আইনের বই নয়। এর ইন্টারপ্রেটেশনের কোন নিয়মতান্ত্রিক পন্থা নেই, পুরোপুরি বিচারকের ওপর। এমনকি অফিশিয়াল কোন ইন্টারপ্রেটশনও নেই। ফলে মামলা কোন ধারায় চলছে, আপনি কোন ধারায় গ্রেফতার হলেন, সে ধারায় সর্বোচ্চ কি শাস্তি হতে পারে এমন কোন সুশৃংখল ব্যাবস্থা নেই। একই ধরনের মামলার ক্ষেত্রেও তাই ভিন্ন সাজা হতে পারে আদালতের মর্জির ওপর। বলার উপায় নেই যে অমূক ধারায় এই শাস্তি দেওয়া যায় না বা সর্বোচ্চ শাস্তি এই। শরিয়া ভিত্তিক কাতারেও কিন্তু পেনাল কোড আছে।
ওয়ারেন্ট ছাড়া কাউকে গ্রেফতার করা যায় না মত আইন একেবারেই কাগুজে। অনেক সময় কি অভিযোগে গ্রেফতার করা হল তাও জানাবে না। সৌদী আইনে যদিও আদালতে গ্রেফতারের ৩/৫ দিনের মধ্যে সোপর্দ করতে হয় তবে সরকারী কৌশুলি চাইলে ৬ মাস পর্যন্ত আদালতে সোপর্দ করা ছাড়া নিজেই ওয়ারেন্ট জারি করে কারাগারে ভরে রাখতে পারবেন এবং সেই সাথে গ্রেফতারের পর বহিঃবিশ্বের সাথে যোগাযোগ সম্পূর্ন বিচ্ছিন্ন। এর বিরুদ্ধে অভিযুক্তের প্রতিবাদের কোন উপায় আইনে রাখা হয়নি (আমাদের দেশে যেমন আটকাদেশ চ্যালেঞ্জ করা যায়, অবৈধ আটকাদেশের বিরুদ্ধে রীট করা যায়)। শুধু তাই না, আইজীবির সুবিধেও পাবার উপায় নেই, আপনি পুরোপুরি পুলিশ এবং সরকারী কৌশুলীর মর্জির ওপর। আইনজীবি পাওয়া আপনার প্রিভিলেজ নয়, সরকারের ফেবার। অভিযুক্তের কোন আইনী সহায়তা না থাকলে কি হবে, ওনারা এসে আপনাকে যত খুশী জিজ্ঞাসাবাদ করতে পারেন, আইনে না থাকলেও শারীরিক নির্যাতন করে খুশীমত স্বীকারোক্তি আদায় একেবারেই ডালভাত। শুধু পুলিশ নয়, এমনকি সরকারী উকিলও এসে ভয়াবহ নির্যাতন করে যেতে পারেন। নির্যাতন আইনে নিষিদ্ধ থাকলেও অভিযোগ উঠলে তদন্ত/বিচারের কোন উপায় নেই। আইনজীবি পাওয়া তো দুরের কথা, এমনকি পরিবার কবে খবর পাবে তাও ওনাদের মর্জি। তারও কোন আইনগত বাধ্যবাধকতা নেই। মানে দাঁড়ালো যে ওনারা নিজের মর্জি মাফিক যেভাবে খুশী আপনার বিরুদ্ধে আদালতে যাবার আগেই মামলা দাঁড়া করাবেন কিন্তু আপনি নিজের স্বপক্ষে কূটোটিও নাড়াতে পারবেন না। খেলায় নামার আগেই এক পক্ষের মাজা ভেঙ্গে দেওয়া হবে এবং অপর পক্ষকে এনার্জি বুষ্টার পান করিয়ে নামানো হবে। এই অবস্থায় আদালতে আইনী খেলায় নামলে ফল কি হতে পারে অনুমান করা শক্ত কিছু না। এমন অবস্থায় খেলায় রেফারী থাকা না থাকা, খেলার নিয়ম মানা না মানা দিয়েও কিছুই যায় আসে না। এরপর যোগ হবেন রেফারী হিসেবে বিজ্ঞ জজ সাহেবরা এবং তাদের অনুসৃত শরিয়া আইন। সেও আরেক কাহিনী, পরে আসছে।
অনেকেই আমেরিকা/ইউরোপের মত ধনী দেশের আইন দিয়ে সবাই চলে না এমন কথা বলতে পারেন। তাই প্রসংগত বলে রাখি যে আমাদের অতি দরিদ্র পিছিয়ে থাকা দেশেও আইনে আছে যে কাউকে গ্রেফতার করা হলে ২৪ ঘন্টার মধ্যে আদালতে হাজির করতে হয়, তখন সে অন্তত জামিন চাইতে পারে। সে দাবী করলে সরকারী খরচে আইনী আশ্রয়ও পেতে পারে। আরবের মত ধনী দেশে অভিযুক্তের এই অতি মৌলিক অধিকারটিও রাখা হয়নি। সরকারী খরচে আইনী সাহায্য পাবার কোন আইন সে দেশে নেই। অভিযুক্তের এইসব অধিকার যে কেবল তার মানবাধিকার রক্ষার্থে করা হয়েছে তা নয়, এইসব পদক্ষেপ ন্যায় বিচার নিশ্চিত করতেই দরকার। তা নাহলে ভুল অভিযুক্ত অন্যায়ভাবে সাজা পেয়ে প্রকৃত অপরাধী ছাড় পেয়ে যাবার সম্ভাবনা থাকে। কর্কশ বিচার ব্যাবস্থা এভাবে উলটো সমাজে অপরাধ বাড়াতেও ভূমিকা রাখতে পারে।
এইসব গুরুতর অনিয়ম যে কেবল জেনারেলাইজড ষ্টেটমেন্ট না, আমাদের আলোচিত ঘটনাতেও চরম ভাবেই হয়েছে এবং এক তরফা রায়/দন্ড প্রদানে ভূমিকা রেখেছে পরের পর্বে তা আলোচিত হবে। আরবে নিজ খরচেও আইনজীবির সাহায্য পাওয়ার গ্যারান্টি নেই। পেলেও মামলার কোন পর্যায়ে তা বলা যায় না। “Human Rights Watch has only come across a handful of cases where a criminal defendant was able to have access to a lawyer before a case was referred to trial” [১]. এ অবস্থায় ফেরার ট্রায়াল বলে কিছু হতে পারে? আইনজীবি ভাড়া করার মত সৌভাগ্যবান হলেও প্রস্তুতিরও সময় যেন না পান তা যত্নের সাথে নিশ্চিত করা হবে। আরবী না জানা দরিদ্র দেশের লোকে মামলায় পড়লে কি দশা হতে পারে তা বলাই বাহুল্য। অভিযুক্তের আইনজীবির বদলে সদাশয় বিচারক নিজেই তার আইনজীবির ভূমিকায় অবতীর্ন হয়ে বাদীপক্ষকে কিছু সৌজন্যমূলক প্রশ্ন করেন। তবে সাধারনত নিজেরাই বাদী পক্ষের হয়ে মাঠে নেমে যান। বাদী পক্ষ কি স্বাক্ষ্য প্রমান হাজির করবে তাও আগে থেকে বলা হয় না। অপরদিকে অভিযুক্তকে তার বক্তব্যের সমর্থনে নিজের স্বাক্ষ্য প্রমান, বিশেষজ্ঞ হাজির করারও সুযোগ দেওয়া হয় না। সভ্য সব দেশেই বিবাদী পক্ষকে তার নিজের মত স্বাক্ষ্য, বক্তব্যের স্বপক্ষে প্রমান হাজির করার, দরকার হলে ফরেনসিক বিশেষজ্ঞ তলব করার সুযোগ দেওয়া হয়। অভিযুক্তকে নিজেই নিজের পক্ষে যা বলার বেশীরভাগ ক্ষেত্রে বলতে হয়। বাদী পক্ষের স্বাক্ষ্য প্রমানও চ্যালেঞ্জ করার তেমন সুযোগ দেওয়া হয় না।
আরবের পুরো বিচার ব্যাবস্থা আধুনিক জগতের “presumed innocent unless proven guilty” এর বদলে “presumption of guilt” এই নীতিতেই প্র্যাক্টিক্যালি চলে। হিউম্যান রাইটস ওয়াচের পর্যবেক্ষন, “Saudi criminal procedures, which permit judges to shift roles between adjudicator and prosecutor, indicate that in practice there is no presumption of innocence for defendants [১].” বিচারকের নিজেরই বাদীপক্ষে অবতীর্ন হওয়া তাদের আইনে সিদ্ধ, এখানে নিরপেক্ষ বিচারের কোন প্রশ্ন আসে? অপরাধ প্রমানের আধুনিক মূলনীতি “Proof beyond a reasonable doubt” এই নীতিও মনে হয় ওনারা ঠিকই পালন করেন, তবে উল্টোভাবে। Proof বলতে সভ্য জগতে অপরাধের Proof বোঝানো হলেও সৌদী ব্যাবস্থা মনে হয় নিরপরাধী বোঝে। পুরো ব্যাবস্থার মাঝেই অভিযুক্তকে যেনতেন উপায়ে সাজা দেওয়ার পরিষ্কার প্রবনতা ন্যায় বিচার প্রতিষ্ঠার চেয়ে অনেক বড় করে দেখা হয়। এ কারনেই মনে হয় সবচেয়ে গুরুতর ধারার মামলার শুনানিও মাত্র পাঁচ মিনিট থেকে দুই ঘন্টায় শেষ হয়ে যেতে পারে! এসবই প্রাচীন বিচার ব্যাবস্থার বৈশিষ্ট্য, এর যে কোন একটি কারনের জন্যই মামলার রায় হতে পারে সম্পূর্ন ভুল, জল্লাদের খাঁড়ার নীচে চলে যেতে পারে নির্দোষ লোকের প্রান, অপরদিকে প্রকৃত দোষী হয়ে গেল সারা জীবনের জন্য নিশ্চিন্ত। নিরপরাধী যেন কোন ভাবেই শাস্তি না পায় সেটাও নিশ্চিত করা বিচার ব্যাবস্থারই দায়িত্ব। সে জন্য দরকার স্বচ্ছ বিচার ব্যাবস্থা ও অভিযুক্তকে আত্মপক্ষ সমর্থনের পূর্ন সুযোগ দেওয়া। কাগজে কলমে আত্মপক্ষ সমর্থনের সুযোগ কট্টর কম্যুনিষ্ট/স্বৈরাচার শাসিন দেশগুলিতে বা তালেবানী আদালতেও দেওয়া হত। শুধু সেটা বলে চেঁচালে হল না। অভিযুক্তের হাত পা এভাবে বেধে দিয়ে আত্মপক্ষ সমর্থনের সুযোগ দেওয়া হয়েছে বলাটা নির্মম রসিকতার মতই শোনায়।
লিখিত পেনাল কোড না থাকার সমস্যা মেটাতে ২০০২ সালে প্রথমবারের মত Law of Criminal Procedure (LCP) প্রচলন করা হয়। তবে তাতেও মূল সমস্যাগুলির কোনই সুরাহা হয়নি। এতেও অভিযুক্তের আটকাদেশ চ্যালেঞ্জ করা, সময়মত আইনী সুবিধে পাওয়া, অভিযুক্তের সামর্থ্য না থাকলে সরকারী খরচে আইনী সাহায্য এসবের কোনই ব্যাবস্থা রাখা হয়নি। অভিযুক্তকে আদালতের কোন আদেশ ছাড়াই ছয় মাস পর্যন্ত আটক রাখার বিধান রাখা হয়েছে। অভিযুক্তকে নির্যাতন নিষিদ্ধ বলা হলেও নির্যাতনকারী পুলিশের বিরুদ্ধে কোন ব্যাবস্থা নেওয়া এতেও বলা হয়নি। চাপের মুখে আদায়কৃত কোন স্বীকারোক্তি আদালতে গ্রহনযোগ্য না এমন কোন পরিষ্কার নির্দেশনা এতেঅ দেওয়া হয়নি। এর চরম অপপ্রয়োগ সৌদী বিচার ব্যাবস্থার মজ্জাগত। কনভিকশন রায়ের একটা বড় অংশই এভাবে স্বীকারোক্তিমূলক জবানবন্দীর ভিত্তিতে হয়ে থাকে। আদালতের বিচারকরাও নিয়মিতভাবেই এই জোড়াতালি দেওয়া কোডও মানেন না, অনেক সময় জানেনও না। জবরদস্তি মূলক স্বীকারোক্তি ওনারাও খুব পছন্দ করেন। আদালতে কেউ পুলিশের কাছে দেওয়া স্বীকারোক্তি প্রত্যাহার করার চেষ্টা করলে অনেক সময় ওনারা অভিযুক্তকে প্রত্যাহারের দাবী পরিত্যাগ না করলে আরো কঠিন অপরাধে ফাঁসিয়ে দেবার হুমকি দেন। কাজটা করার ওনাদের জন্য খুবই সোজা, কারন কোন সুনির্দিষ্ট পেনাল কোড নেই, ওনাদের মর্জিমত কি অপরাধ বিবেচনা করেন সেটাই কথা। আইনজীবির বন্দোবস্ত হলেও উনি আবার বিচারের সময় অভিযুক্তের সাথে থাকতে পারবেন না। ওনার ভূমিকা হল পরামর্শকের মত, অভিযুক্তকে শিখিয়ে দেবেন। কিন্তু বিচারককে যা বলার বলতে হবে অভিযুক্তের নিজেকেই। সহজেই বুঝতে পারেন আরবী না জানা কোন বিদেশীর পক্ষে নিজেকে ডিফেন্ড করা কতটা কঠিন হতে পারে। অসংখ্য ঘটনা আছে বিদেশীদের থানায় নিয়ে জোর করে আরবী স্বীকারোক্তিতে স্বাক্ষর করানো হয়েছে কোন দোভাষীর উপস্থিতি ছাড়াই এবং তারই ভিত্তিতে আদালতে সাজাও হয়ে গেছে যদিঅ সেসব লোকে আরবী ভাষার কিছুই জানে না। আরবী না জেনে আরবীতে স্বীকারোক্তি দিলেন, এরপর আদালতে শুনানিও হল আরবীতে যার কিছুই আপনি ধরতে পারবেন না। দোভাষী ছাড়াও বিচার কাজ হয়ে যাবে।
আগেই বলেছি যে আরবে বেশীরভাগ ক্রিমিনাল কেসেই কনভিকশন হয় স্বীকারোক্তির মাধ্যমে। স্বীকারোক্তি একবার আদায় করতে পারলেই আপনার বেহেশতের টিকেট মোটামুটি কাটা হয়ে গেল। এরপর স্বীকারোক্তি প্রত্যাহারের সুযোগ একেবারেই ন্যূনতম, এবং আরো ভয়ংকর হল স্বীকারোক্তি পেলে আর তাদের কাছে অন্য ম্যাটেরিয়ালস এভিডেন্স/ফরেন্সিক এসবের তেমন মূল্য নেই। তাদের স্বীকারোক্তি আদায় পদ্ধুতিটা আরেকটু পরিষ্কার করা দরকার। নাম খাওয়াস্তে অত্যাচার করা যাবে না জাতীয় কাগুজে ধারা থাকলেও অত্যাচার করে স্বীকারোক্তি আদায়ে আইনের ধারা, পুলিশ, সরকারী কৌশুলি, আদালতের বিচারক সবাই ভূমিকা রাখে, সম্ভবত তারা এটায় কোন অন্যায় বা সমস্যা দেখে না, আইনের শাসন কায়েমের কার্যকর উপায় হিসেবেই দেখে। শাস্তি দেওয়া দিয়ে কথা, অপরাধ হয়েছে, সাজা তো কাউকে না কাউকে পেতেই হবে নাকি? কে সাজা পাচ্ছে সেটা তো বড় কথা নয়। পুলিশের কাছে স্বীকারোক্তি দেবার পর সেটাকে আংগুলের ছাপ দিয়ে অভিযুক্ত সত্যায়িত করতে হয়, এই পদ্ধতিকে বলা হয় তাসদিক-আল-আকওয়াল। এর জন্য এমনকি আমাদের দেশের মত ম্যাজিষ্ট্রেটের কাছেও যাবার দরকার নেই। এই পদ্ধুতিতে একবার আংগুলের ছাপ আদায় করে নিতেই পারলেই ব্যাস, মামলা নিশ্চিত। এরপর বিচারক আর এই স্বীকারোক্তি বিষয়ে কোন প্রশ্ন বা আপত্তি আমলে নেবেন না। খুব ভাগ্যবান হলে মিডিয়া সেন্সেশন জাতীয় কিছু করা ছাড়া আপনি নিশ্চিন্ত থাকতে পারেন। এই স্বীকারোক্তি আদায়ের জন্য পুলিশ, সরকারী কৌশুলি এনারা পারেন না এমন কোন ধরনের শারীরিক ও মানসিক নির্যাতন নেই। অভিযুক্তের পরিবারকেও এই প্রক্রিয়ায় জড়িয়ে ফেলা হয়। দিনের পর দিন অত্যাচারেও স্বীকারোক্তি আদায় করা না গেলে অভিযুক্তকে আরো ভয়াবহ কায়দায় নির্যাতন করে স্বীকারক্তি আদায়ের জন্য “স্বীকারোক্তি আদায়কারী” বিশেষ শাখায় পাঠানো হয়। সেখানে দিনের পর দিন, এমনকে কয়েক মাসও তাকে মাটির নিচের ১মিঃX১.৫মিঃ খোপে ভরে রেখে চালানো হয় অকথ্য নির্যাতন যে পর্যন্ত না স্বীকারোক্তি আদায় হয়। এসব জানার পর সেই বাংলাদেশ পুলিশের রিমান্ডে বেড়ালের নিজেকে বাঘ বলে স্বীকার করার কৌতূকে আর তেমন হাসি পাচ্ছে না, মনে হয় হলেও হতে পারে।
এখানে বর্তমানে বহুল আলোচিত শ্রীলংকান এক মেয়ে রিজানা নাফিকের বিরুদ্ধে একটি শিশু হত্যা মামলা উদাহরন হিসেবে দিতেই হচ্ছে তাহলে আরবী না জানাদের স্বীকারোক্তি আদায় কত সহজ এবং প্রত্যাহার যে প্রায় অসম্ভব, ভাষাগত সমস্যার কারনে কিভাবে নিরীহ লোকেও ফেঁসে যেতে পারে, আদালত সমস্যা, আরবী বিচারকদের বিবেচনা বোধ, রায়ের ধরন কিছুটা বোঝা যাবে। বিস্তারিত লিখছি না বড় হয়ে যাচ্ছে বলে। সংক্ষেপে; পুলিশের দ্বারা তামিল না জানা দোভাষি ব্যাবহার করে পিটিয়ে স্বীকারোক্তি আদায়, কোন আইনজীবির সাহায্য ছাড়াই এমনকি দোভাষীর উপস্থিতি ছাড়াও মৃত্যুদন্ড রায় হয়ে যাওয়া। সে আদালতে কি হচ্ছে আরবী জানে না বলে তাও বুঝতে পারেনি। বিশ্বের আর কোন আদালতে এমন হয় জানি না। এরপর তার কপাল ভাল, কিছু মানবাধিকার সংস্থার চোখে পড়ে। তারা প্রকৃত ঘটনা জেনে তাদের খরচে উকিল নিয়োগ করে স্বীকারোক্তি প্রত্যাহারের আবেদন জানায়। এই পর্যায়ে জানা যায় যে দোভাষী থানা জোগাড় করেছিল তার মান গুরুতরভাবে প্রশ্নবিদ্ধ। দোভাষী আদৌ তামিল ভাষী ছিল নয়া, কানাড়া ভাষী এবং সে আবার নিখোঁজ। তবে এতে কোন কাজ হয়নি। তিন সদস্যের বিজ্ঞ রিভিউ বোর্ড এরপরেও স্বীকারোক্তি প্রত্যাহার করেননি। উচ্চ আদালতও তার মৃত্যুদন্ড বহাল রেখেছে। মামলায় সবচেয়ে বিস্ময়কর ব্যাপার হল যে যাকে নিয়ে এই মামলা, সেই ভিক্টিম শিশুর কোন ময়না তদন্তও করা হয়নি। অর্ত্থাত, সে যে আদৌ খুন হয়েছে নাকি দূর্ঘটনা বশতঃ মৃত্যু তা নিশ্চিত বলা যায় না। সময়মত ময়না তদন্ত করা হলে নিশ্চিতভাবেই জানা যেত। অত্যাধুনিক আরবী নিম্ন আদালত এবং বিজ্ঞ সুপ্রীম কোর্ট কেউই এই অতি মৌলিক অসংগতি যার ওপর আদৌ হত্যা নাকি দূর্ঘটনা প্রমান তূলো দন্ডের মত নির্ভর করে সেটা আমলে নেয়নি। স্বীকারোক্তির ওজন সেখানে কেমন এবার বুঝে দেখেন। এমনকি আমাদের দেশ হলেও শুধুমাত্র এই কারনেই মামলা কেঁচে যেত। পৃথিবীর যে কোন দেশেই হত্যা মামলায় মৃতদেহ পাওয়া গেলে ময়না তদন্ত রিপোর্ট মামলার একটি অন্যতম বিবেচ্য অংশ। এত কাঠখড় পুড়িয়ে, ৪০ হাজার ডলার খরচের উকিল নিয়োগেও কোন লাভ হয়নি, সংবাদ বিশ্লেষনে তাই বলতে হয়েছে “Nonetheless, such defenses are hardly of much use within the legal system of Saudi Arabia”। এই হল 'স্বীকারোক্তি' আদায়, দোভাষী, বিচার কিভাবে কতটা নিরপেক্ষভাবে হয়, আইনজীবির সহায়তা পেলেও তার চূড়ান্ত ফল আসলে কি তার একটি সামগ্রিক বাস্তব প্রমান। নির্যাতনের কথা বাদই দিলাম, সম্ভাবনার বিচারে হতে পারে সে অভিযোগ বানোয়াট। তবে বিজাতীয় ভাষায় কিছু না বুঝে আদায়কৃত স্বীকারোক্তি্র ওপর মৃত্যুদন্ড, যে স্বীকারোক্তি মহামান্য আদালতের বিবেচনায় ভ্যালিড। আদৌ হত্যা করা হয়েছিল কিনা সে প্রশ্ন তো থেকেই গেল। বিচারকদের সম্মান করে সব দেশে ধর্মাবতার বলা হয়। আরব দেশে মনে হয় আক্ষরিক অর্থেই ওনারা ধর্মাবতার। এই মেয়েরও মাথা যে কোন শুক্রবার নেমে যেত পারে, তীব্র আন্তর্জাতিক চাপের কারনেই এখনো বেঁচে আছে। আজই সেই শুক্রবার হতেও পারে কে বলতে পারে। ওনারা আবার কার্যকর করার আগে কাউকে জানান না।
আরবী না জানা সত্ত্বেও অনেক সময় বিদেশীদের থেকে আরবীতে স্বীকারোক্তি আদায় করা হয়, বলা হয় ছাড়পত্রে স্বাক্ষর করতে হবে, পরে আদালতে সেটাই অপরাধের প্রমান হিসেবে পেশ করে শাস্তি দেওয়া হয়। অভিযুক্তদের সংশ্লিষ্ট দূতাবাস বা আত্মীয় স্বজনকেও অনেক সময় গ্রেফতারের কারন জানানো হয় না। ’৯৬ সালে এক ফিলিপিনো লোকের মৃত্যুদন্ড কার্যকর করা হয়। তাকে গ্রেফতারের ২ বছর পর্যন্ত তার পরিবার ও দূতাবাস কাউকে কিছু জানানো হয়নি। ২ বছর পর দূতাবাসকে সরাসরি জানানো হয় যে সে অপরাধের “স্বীকারোক্তি” দিয়েছে। এরপর দূতাবাসের বহু অনুরোধ সত্ত্বেও তার মামলার কাগজপত্র, আইনী সহায়তা, এমনকি স্বাক্ষাতেরও সুযোগ দেওয়া হয়নি। ব্যাবস্থাটাই এমন যে আগে ওনারা নিশ্চিত করবেন যে অভিযুক্ত যাতে কোন রকম আইনী সহায়তা ছাড়াই স্বীকারোক্তি দিয়ে দেয়। এরপর আইনী সহায়তার কথা ভাবা যেতে পারে, কারন ঘন্টা তো ইতোমধ্যে বেজেই গিয়েছে। একই প্যাটার্ন আমাদের আলোচিত ঘটনাতেও দেখা গেছে যা পরের পর্বে বিস্তারিত আসবে। এহেন বিচার ব্যাবস্থা নিয়ে প্রশ্ন না ওঠাটাই অত্যন্ত অস্বাভাবিক। অভিযুক্ত বিদেশী মহিলা হলে বিপদের মাত্রা আরো প্রকট, কারন গোটা সমাজই সাধারনভাবে পুরুষ নারীতে চরম ভেদাভেদ করে। আদালতও তার ব্যাতিক্রম না। ডিসক্রিমিনেশন এখানের মূল বিবেচ্য না বলে আর বেশী এ দিকে যাচ্ছি না। সে নিয়ে আরেক মহাকাব্য রচনা করা যায়।
অবশ্য আরব সরকার ২০০৭ সালে ১.৮ বিলিয়ন ডলার ব্যায়ে আইন আদালত সংস্কারের উদ্যোগ নেয়। তবে এতে কিছু নুতন আদালত তৈরী ছাড়া আর তেমন কোন উন্নতি হয়নি। বিচারকদের কিছুটা আধুনিক কায়দা শিক্ষার ব্যাবস্থা নেওয়া হয়েছে যার ফল কবে দেখা যাবে কে জানে। এমনিতে বিচারকরা হন উলামা শ্রেনীর। আইন মন্ত্রী যিনি পদাধিকার বলে প্রধান বিচারপতি তাকেও হতে হয় বিশিষ্ট আলেম।
স্বীকারোক্তিতে অস্বাভাবিকত্ব নেই যদি না সেই স্বীকারোক্তি নির্যাতন বা কোন চাপ ছাড়া দেওয়া হয় । কমন সেন্স প্রশ্ন, স্বীকারোক্তির ফলে নিশ্চিত মাথা কাটা যাবে জানলে কোন পাগলেও স্বেচ্ছায় স্বীকারোক্তি দেয় বিশ্বাস করা যায়? তবে স্বেচ্ছায় স্বীকারোক্তি খুব অস্বাভাবিকও নয়, পৃথিবীর বেশীরভাগ দেশেই ব্যাতিক্রমী কিছু ভয়াবহ অপরাধ ছাড়া স্বীকারোক্তি স্বেচ্ছায় দিলে সাধারনত মৃত্যুদন্ড দেওয়া হয় না। আরবে তো তা না, স্বীকারোক্তি দিলে আর কোন রেহাই নেই, সে আরবে কোন যাদুমন্ত্রবলে খুনের আসামীরা সুবোধ বালকের মত স্বীকারোক্তি দিয়ে স্বেচ্ছায় জল্লাদের খাঁড়ার নীচে মাথা পেতে দিচ্ছে? আরবের যত খুনের সাড়া জাগানো কেস পড়েছি তাতে একটি মামলাও চোখে পড়েনি যাতে আসামী স্বীকারোক্তি দেয়নি। এটা কিভাবে সম্ভব? আমাদের সেই আট বাংগালী জানত না যে স্বীকারোক্তি দিলেই নিশ্চিত মৃত্যুদন্ড? এর জন্য নিশ্চয়ই আইনজ্ঞ হতে হয় না। আর না জানা থাকলে পরিনতি জানানো স্বীকারোক্তি দেবার সময়ই সব দেশেই জানানো হয়।
আধুনিক বিচার ব্যাবস্থায় স্বীকারোক্তি দিলে শুধু তারই ভিত্তিতে রায় হয়ে যায় না। সে স্বীকারোক্তি তদন্ত করে দেখা হয় কতটা সঠিক। আপনি পুলিশের কাছে স্বেচ্ছায় স্বীকৃতি দিলেন যে অমূককে আমি খুন করেছি আর কোন রকম তদন্ত ছাড়া তারই ভিত্তিতে আপনার মৃত্যুদন্ড হয়ে গেল এই নীতি এখন অচল। এমনও মাঝে মাঝে হয় যে স্বীকারোক্তি স্বেচ্ছায় দেওয়া হয়েছিল, অভিযুক্ত মিথ্যাও বলেনি; তবে কোন কারন বশত সে স্বীকারোক্তি পরে ভুল প্রমান হয়েছে, কিংবা অন্য কাউকে কোন কারনে বাঁচাতে নিজের ঘাড়ে অপরাধ নিচ্ছে। স্বীকারোক্তিকে আরো স্বাক্ষ্য প্রমানের ভিত্তিতে ব্যাক আপ করা গেলে তবেই তা আমলযোগ্য হয়। এমনকি স্বীকারোক্তিও পরে অস্বীকার করা যায় নানান কারন দেখিয়ে। স্বীকারোক্তি দেবার আগে অভিযুক্তকে ভালভাবে বুঝিয়ে দিতে হয় যে সে কোন কথা বলতেই আইনত বাধ্য নয়, সে যা বলবে তা তার বিরুদ্ধে আদালতে ব্যাবহার করা হতে পারে। আমেরিকা কানাডায় বহু মামলায় স্বীকারোক্তি শুধু অভিযূক্তকে এই তথ্য (স্বীকারোক্তি দেবার সম্ভাব্য ফল) উপযুক্তভাবে বোঝানো হয়নি এই কারনে আদালতে গ্রহনযোগ্য হয়নি। নির্যাতন করে আদায় তো বহু দূরের কথা। অবশ্য আমাদের আলোচিত মামলায় স্বীকারোক্তি ছাড়াও রাজস্বাক্ষী ছিল ঘটনায় জড়িত আরো তিন বাংগালী। পরের পর্বে সীমিত তথ্যের ভিত্তিতে বিস্তারিত যাব।
আমেরিকায় স্বীকারোক্তি আদায় অডিও/ভিডিও করা হয়। যাতে অভিযুক্ত পরে জোরাজুরি নির্যাতনের অভিযোগ করলে সে অভিযোগ যাচাই করা যায়। স্বীকারোক্তির সব বক্তব্য যাচাই করা হয়। যেমন আপনি কাউকে খুন করেছেন বলে স্বীকারোক্তি দিলেন, অথচ ময়না তদন্তের রিপোর্ট বলছে যে আদৌ খুনই হয়নি, স্বাভাবিক মৃত্যু। সে স্বীকারোক্তির আর কোন মূল্য নেই। স্বীকারোক্তি প্রত্যাহারের অধিকারও সব আদালতেই থাকে। আমাদের দেশেও স্বীকারোক্তি আদায় খুব সহজেই হয়, কিন্তু আদালতে মামলা গেলে দেখা যায় যে বেশীরভাগ স্বীকারোক্তিই আর টেকে না। গত কেয়ারটেকার সরকার আমলে করা রাজনৈতিক নেতাদের বিরুদ্ধে মামলাগুলি রিভিউ করলেই প্রচুর উদাহরন দেখা যাবে। গণহারে সবাই ধরা পড়ার পর স্বীকারোক্তি দিয়েছিলেন, কোন কোনটা মিডিয়ায় এমনকি অডিও আকারেও সেসব স্বীকারোক্তি এসেছে। তারপরে আদালতে কোন স্বীকারোক্তিই চুড়ান্তভাবে টেকেনি, কারন সেসব আদায়ে প্রচুর ফাঁক ছিল। এসব ফাঁক দেখিয়ে কেউ স্বীকারোক্তি পরে প্রত্যাহার করলে আদালত আর সেই স্বীকারোক্তি আমলে নেয় না। আলোচিত ঘটনায় যা মনে হয়েছে যে অভিযুক্তদের স্বীকারোক্তি মূখ্য ভূমিকা পালন করেছে, সাথে বাকি তিন জনের রাজস্বাক্ষ্য যাদের কারাদন্ড ও বেত্রাঘাতের রায় হয়েছে। পুরো মামলার বিবরন তারা জানাবে না, তাই প্রশ্ন থেকেই যাবে যে ঠিক কিভাবে ৮ জন মানুষের জীবন নেবার মত উপযুক্ত প্রমান আদালত পেয়েছিল? অপরাধের ধরনই বা কেমন ছিল? খুব জঘন্য ও ভয়াবহ ধরনের অপরাধের বিচারে কয়েকজনের মৃত্যুদন্ড হতেই পারে। এই মামলার সেই হত্যাকান্ড কতটা ভয়াবহ ছিল?
এই পর্বে আলোচিত ঘটনা, সৌদী আদালতে বিভিন্ন স্তরের বিচার, বাংলাদেশ সরকারের ভূমিকা ও ভাষ্য এই সব ব্যাপার আলোচিত হবে। আগেই বলেছি যে সৌদী সরকারের কঠোর রুদ্ধদার নীতির কারনে আমরা বিস্তারিত জানব না। এত বেশী জবাব বিহীন প্রশ্ন হবে যে পয়েন্ট করারও মানে হয় না।
সীমিত তথ্যের ভিত্তিতেই আলোচনা করতে হবে। খুব মৌলিক অনেক প্রশ্নতেই গ্যাপ থেকে যাচ্ছে যা আপাতত পূরন করার কোন উপার আমি দেখছি না। আগেই বলেছি, আবারো বলছি যে এই লেখার মূল উদ্দেশ্য শিরোচ্ছেদে মৃত্যু বরনকারী সেই আটজন বাংগালী নিরপরাধ তা প্রমানের কোন চেষ্টা না, এই লেখার মূল উদ্দেশ্য সমসাময়িক যুগের মানদন্ডে তাদের বিচার প্রক্রিয়া কিভাবে হয়েছিল তার মূল্যায়নের চেষ্টা করা। তারা আসলেই অপরাধী কি নিরপরাধী তার সাথে এই প্রশ্নের তেমন সম্পর্ক নেই। যারা প্রশ্ন বা মন্তব্য করবেন তারা এই কথাটি মনে রাখলে সবারই সময় বাঁচবে। এই হতভাগারা আসলে নিরপরাধী ছিলেন, ডাকাতি ঠেকাতে গিয়ে নিজেরাই ষড়যন্ত্রমূলক ভাবে ফেঁসে গেছেন এমন খবরও আছে, তবে নির্ভরযোগ্য সূত্র ছাড়া অপ্রমানিত বলে এমন ধারনাও বিবেচনায় আনা যায় না।
সংবাদ ভাষ্য ঘেটে সংক্ষিপ্তভাবে যা জানা যায় যে ডাকাতি এবং হত্যার আলোচিত ঘটনা ঘটেছিল ২২শে এপ্রিল, ২০০৭ সালে। ঘটনায় মোট ১৪ জন বাংগলাদেশী থাকলেও তাদের কার ঠিক কি ভূমিকা তদন্তে প্রমানিত হয়েছিল তা বলা যাচ্ছে না। ৩ জন কোন ভাবে পলাতক বলে জানা যায়। তবে রায়ের কপি থেকে একটি অত্যন্ত গুরুত্বপূর্ন তথ্য জানা যায় যে নিহত মিশরীয় গার্ড হোসাইন আল-সাঈদ আব্দুল খালেককে ডাকাতের দল বেঁধে ফেলে রেখে যায় যার কারনে তিনি পরে মৃত্যুবরন করেন। বাংলাদেশী দুয়েকটি সূত্রে দেখেছি যে উনি পরদিন মারা যান (নিশ্চিত নই)। এতে মোটামুটি পরিষ্কার হয় যে আক্রমনকারী দল হত্যার উদ্দেশ্যে হত্যা করেনি, হত্যাকান্ড ঘটনার মূল উদ্দেশ্য ছিল না। মূল উদ্দেশ্য ডাকাতি, তাতে গার্ড বাধা দেবে বা দিচ্ছিল এই কারনে তাকে বেধে ফেলা হয়, যা আমাদের দেশের ডাকাতির ঘটনায়ও আকছার ঘটে। ডাকাত দল ঘরে ঢুকেই সবাইকে বেধে ফেলে। কাউকে শুধু বেধে রেখে গেলে তার মৃত্যুবরনের সম্ভাবনা অত্যন্ত কম। সম্ভবত সেই গার্ডের শারীরিক কোন রকম দূর্বলতা ছিল যার কারনে তিনি মারা যান। ভিক্টিমের আদৌ কোন পোষ্ট মর্টেম হয়েছিল কিনা সেটাও প্রশ্ন। যাই হোক, তার মৃত্যুর দায় ডাকাত দল কোনভাবেই এড়াতে না পারলেও হত্যাকান্ডটি পূর্বপরিকল্পিত ছিল না এটি প্রায় নিশ্চিত বলা যায়। কাউকে হত্যা করার নিয়ত থাকলে তাকে নিশ্চয়ই আপনি বেধে রেখে নিশ্চিন্ত মনে চলে যাবেন না, মৃত্যু নিশ্চিত করে তবেই যাবেন। এটি দন্ডের ব্যাপারে খুব গুরুত্বপূর্ন একটি পয়েন্ট। সাধারনত মৃত্যুদন্ড ওয়ালা দেশের বিচারেও পূর্বপরিকল্পিত হত্যাকান্ড ছাড়া মৃত্যুদন্ড দেওয়া হয় না।
এরপর সৌদী পুলিশ তদন্তে নামে, ডাকাত দলের ১১ বাংগলাদেশী সদস্যকে ধরেও ফেলে। ঠিক কবে কোন সূত্রে পড়ল তাও অজ্ঞাত। এখন সৌদী সরকার বলেছে যে অভিযুক্তদের বাংলাদেশ দূতাবাসের মাধ্যমে পূর্ন আইনী সুযোগ দেওয়া হয়েছে আত্মপক্ষ সমর্থন করার, কাজেই সুবিচার হয়েছে, তদন্তে অপরাধ প্রমান হয়েছে, তারা স্বীকারোক্তিও (স্বীকারোক্তির ব্যাপারটাই যে ভাইটাল এটা তাদের কথাতেও বোঝা যায়) দিয়েছে। আমাদের দূতাবাসের লোকেরাও এই ভাষ্য মোটামুটি সমর্থন করেছেন। এই বক্তব্য মিথ্যা নয়, তবে মামলায় দূতাবাসের পদার্পন সম্পর্কে আংশিক সত্য, পূর্ন সত্য না; যা অন্তত আমাদের দূতাবাসের তরফ থেকে পয়েন্ট করা উচিত ছিল। সেটা তারা বা আমাদের সরকার করবেন না, সেই তথ্য প্রকাশ না করে আরব সরকারের সাথে সুর মিলিয়ে জনগনকে ভ্রান্ত ধারনা দিচ্ছেন। বস্তুত এই মামলায় সৌদী আদালতে প্রথম বিচার হয়ে দন্ড ঘোষিত হয় ২০০৮ সালের জানুয়ারী মাসে। আমাদের দূতাবাসের কোন ভূমিকা সেখানে ছিল না কারন তারা এতে জড়িত হয় ২০০৮ সালের জুন মাস থেকে, এর আগে এই মামলায় তাদের কোনই ভূমিকা নেই। পরিষ্কার মানে দাঁড়ায় যে অভিযুক্তদের প্রথম আইনী লড়াই এ লড়ার জন্য নিজেরা বাদে কোন আইনী সহায়তা ছিল না। এই সোজা সাপ্টা সত্য কথা তারা প্রকাশ না করে সংবাদ মাধ্যমে বলেছেন “ঘটনার পর মামলা সম্পর্কে অবহিত হয়ে দূতাবাস থেকে বিভিন্ন পদক্ষেপ নেওয়া হয় বলে দূতাবাসের শ্রম কাউন্সেলর জানান।“ কৌশলে এভাবে সত্য গোপন করা কি তাদের উচিত হয়েছে? সৌদী সরকার অফিসিয়ালি তাদের গ্রেফতারের পর কিছু জানায় নি এর দায় তারা কেন নেবেন? সৌদী আরবে অভিযুক্তের নিজ খরচেই আইনী সহায়তা পাওয়া খুবই কঠিন গত পর্বে বলেছি, আর সরকারী খরচে আইনজীবি নিয়োগের কোন ব্যাবস্থা নেই (গত পর্ব লেখার পর জেনেছি যে ২০১০ সালে তারা এই ব্যাবস্থা গ্রহনের ব্যাপারে সম্মত হয়েছে)। সব দেশের মত সৌদী আরবেও আইনী লড়াই খুবই ব্যায় বহুল। অভিযুক্ত সকলেই অত্যন্ত দরিদ্র পরিবারের সন্তান, জমি জমা সহায় সম্বল বেচে, ধারকর্জ করে তাদের আরব পাঠানো হয়েছিল। তারা নিজেরা উচ্চ খরচের উকিল নিয়োগ করেছিল এমন হওয়ার সম্ভাবনা অতি ক্ষীন। তারা মূলত অপরাধী সাব্যস্ত হয়ে দন্ড পেয়েছিল আদালতের প্রথম রায়তেই, যাতে তাদের আত্মপক্ষ সমর্থনের কোনই উপায় ছিল না। একদিকে পুরো আরব প্রশাসন, সরকারী কৌশূলী, আরেক দিকে আইনী সহায়তা তো দূরের কথা এমনকি আদালতের কথাবার্তা বুঝতেও অক্ষম বাংলাদেশী অভিযুক্তরা। একে কি সুবিচার কোন ভাবে বলা যেতে পারে? এই আদালতে কেমন বিচার হয়েছিল, কি স্বাক্ষ্য প্রমানের ভিত্তিতে রায় হয়েছিল তা জানা তো দূরের কথা এমনকি এর কথাও আরব সরকার বা আমাদের সরকার কেউই বলেন না। বলার কথাও না সে কারন পরিষ্কার। বললেই তো আত্মপক্ষ সমর্থনের সুযোগ না দিয়ে এক তরফা রায়ের ব্যাপারে কথা উঠবে যে। আমাদের সরকারও সচেতনভাবেই চান না যে দেশের মানুষ এই তথ্য জানুক।
আমিও এই প্যাঁচ প্রথম কিছুদিন ধরতে পারিনি, বিশেষ করে আমাদের দূতাবাস ও সরকারের আরব বিচারের স্বপক্ষে ওকালতির কারনে। খটকা লেগেছিল পত্রপত্রিকায় নিহতদের আত্মীয় স্বজনদের বক্তব্য পড়ে। একাধিক পরিবার বলেছে যে তাদের স্বজনদের এক তরফা বিচারে শাস্তি হয়েছে, কোন আইনী সহায়তা পায়নি। এদিকে দূতাবাস বলছে যে আইনী সহায়তা দেওয়া হয়েছিল। এটা কেমন করে হয়? আসলে দুপক্ষের কথাই আংশিক সত্য। দূতাবাসের কথা সত্য উচ্চ আদালতের ক্ষেত্রে, স্বজনদের কথা সত্য প্রথম বিচারের ক্ষেত্রে। আরব দেশের বিচার ব্যাবস্থা কিভাবে কাজ করে, বিশেষ করে বিদেশী অনারব ভাষীদের জন্য কি অসম লড়াই, স্বীকারোক্তি কিভাবে আদায় করা হয় তা গত পর্বে বলেছি। এও আমাদের বিশ্বাস করতে হবে যে স্বীকারোক্তি দিলেই নিশ্চিত শিরোচ্ছেদ এটা জেনেও আটজন লোকে স্বীকারোক্তি দিয়ে হাসিমুখে জল্লাদের খাঁড়ার তলে গর্দান পেতে দেওয়া উত্তম মনে করেছে- এটা কয়জনের কাছে বিশ্বাস্য মনে হয়? যদিও ব্যাক্তিগত আলাপচারিতায় এরা আত্মীয় স্বজনদের কাছে নিজেদের নির্দোষই দাবী করেছে।
আমাদের সদাশয় সরকার এই বিচার প্রক্রিয়ায় দয়া করে সংযুক্ত হবার চেষ্টা শুরু করেন ২০০৮ সালের জুন মাসে, এরপর আরব সরকার দয়া করে ওনাদের কন্স্যুলার এক্সেস প্রদান করেন অক্টোবর মাসে। মিসকিন দেশের নাগরিকদের এই দয়া প্রদর্শনের জন্য ওনাদের ধন্যবাদ দিতেই হয়, অনেক ক্ষেত্রে ওনারা এমন দয়াও দেখান না। গত পর্বে একটি উদাহরন দিয়েছি, এক তরফা স্বীকারোক্তির ভিত্তিতে কন্স্যুলার এক্সেসও না দিয়ে মাথা নিয়ে নেন। কথা হল যে আমাদের দূতাবাস/ সরকার কি জুন মাসের আগে ঘটনা জানতেন না? ওনাদের এত পরে আড়মোড়া ভংগের কারন কি? ওনারা আসলে বহু আগ থেকেই ঘটনা জানতেন। কিন্তু হাবিবীদের চটানোর ভয়ে যতদিন পারা যায় নীরবতা পালনই উত্তম মনে করেছিলেন (এই মনোভাব নিজেরাও স্বীকার করেছেন পরে বলছি)। কম্যুনিটির এই জাতীয় খবর দূতাবাসের কাছে নানান সূত্রে অনানুষ্ঠিক ভাবেও আসে। ১১ জন বাংলাদেশী ডাকাতি খুনের দায়ে গ্রেফতার হয়েছে, বিচার হচ্ছে এমন সংবাদ ওনাদের না পাবার কোন কারন নেই। অনানুষ্ঠিক সূত্র আমলে না নিলেও অন্য সূত্রেও না জানার কোন কারন নাই। একজন দন্ডিত মামুনের পরিবার বলেছে যে মামলা হবার পর তারা দেশে পররাষ্ট্র মন্ত্রনালয়সহ বিভিন্ন দপ্তরে যোগাযোগ করেন। পররাষ্ট্র মন্ত্রনালয় থেকে আইনজীবি নিয়োগের আশ্বাস দেওয়া হয়েছিল যা বাস্তবে করা হয়নি। এমনকি জাতীয় প্রেসক্লাবেও ২০০৮ সালের ৭ই ফেব্রুয়ারী দন্ডিতদের পরিবার সম্মিলিতভাবে সাংবাদিক সম্মেলন করেন। কন্স্যুলার এক্সেস চাইবার মত সাহস সঞ্চয় করতেও বাংলাদেশ দূতাবাসের লেগেছে আরো ক’মাস মাস। সদাশয় আরব সরকারের তা মঞ্জুর করতে লেগেছে আরো চার মাস। বলাই বাহুল্য যে এর বহু আগেই নিম্ন আদালতে বিচার হয়ে রায় হয়ে বসে আছে।
নিম্ন আদালতে এরা কোনই আইনী সহায়তা পায়নি (পেলেও অবশ্য কিছুই হত না), এক তরফা রায়ের ভিত্তিতেই সাজা হয়েছে। শুধুমাত্র এ কারনেই ন্যায় বিচার আছে এমন সব দেশেই এই মামলার রায় বাতিল হয়ে যেত। আমাদের দূতাবাস রায়ের ছয় মাস পর নড়েচড়ে উঠলেও আরব সরকার তাতেও কন্স্যুলার এক্সেস প্রদান সহজে করতে চায়নি যা আমাদের দূতাবাস/ আরব সরকারের হয়ে নির্লজ্জ ওকালতি করলেও অসাবধানতা বশত বলে ফেলেছেন (তাদের বেশ কয়েক দফা নোট পাঠাতে হয় )। নিম্ন আদালতে কোন আইনী সহায়তা ছাড়া এক তরফা বিচারে “স্বীকারোক্তির” ভিত্তিতে তাদের সাজা হয়েছিল, আমাদের সরকারের মাননীয় পররাষ্ট্র সচিব তাতেও কোন সমস্যা দেখেননি, তার ভাষায় “অযৌক্তিক কিছুই ঘটেনি”। একজন হত্যা (তাও পূর্বপরিকল্পিত নয়) মামলায় আটজনের মৃত্যুদন্ড এই যুগে স্বাভাবিক কোন দন্ড নয় সেটা কোনমতে হয়ত মানা যায়, কিন্তু আত্মপক্ষ সমর্থনের সুযোগ না দেওয়াকে কি বলা যায়? এতটা নির্লজ্জ দালালির মনে হয় কোন দরকার ছিল না, আমাদের আবেগ অত্যন্ত সাময়িক। জনতা খেপে ঊঠেছিল, তবে তা নেমে যেতে যথারীতি বেশী সময়ও লাগে না।
প্রশ্ন উঠতে পারে যে মানা গেল প্রথম বিচারে অভিযুক্তরা কোন আইনী সাহায্য বা আত্মপক্ষ সমর্থনের সুযোগ পায়নি। কিন্তু বাংলাদেশ দূতাবাস অক্টোবর মাসে কন্স্যুলার এক্সেস পাবার পর তো আইনী সহায়তা দিয়েছে, এমনকি আরব দেশের নিয়মানুযায়ী ব্লাড মানি যোগাড়েরও চেষ্টা তদবির করেছে। কাজেই আইনী সহায়তা অন্তত উচ্চ আদালতে পেয়েছে। এ কারনেই আরব দেশে আইন আদালত কিভাবে চলে তা গত পর্বে বর্ননা করেছি। পুলিশে গ্রেফতার করার পর বহিঃবিশ্বের সাথে সকল যোগাযোগ ছিন্ন করে প্রথমেই যে করে হোক স্বীকারোক্তি আদায় করে ফেলে, এবং এর ওপর ভিত্তি করেই মূলত রায় হয়ে যায়। নিম্ন থেকে উচ্চ আদালতে কোন নড়চড় হয় না, স্বীকারোক্তি প্র্যাক্টিক্যালী প্রত্যাহারও করা যায় না। প্রাচীনপন্থী Presumption of Guilt (বর্তমান কালের Presumption of Innocence নয়) মূল্যবোধের ওপর প্রতিষ্ঠিত এসব আদালতের মস্তিষ্কেই থাকে কিভাবে গ্রেফতারকৃতকে যেনতেন ভাবে অপরাধী প্রমান করে কঠোরতম সাজা দেওয়া যায়, তাই একবার রায় হবার পর উচ্চ আদালতে গেলেও কোন ফল হয় না। এর প্রমান এই মামলাতেও হয়েছে। নিম্ন আদালতে যে রায় দেওয়া হয়েছিল অর্ত্থাত ৮ জনের মৃত্যুদন্ড, ৩ জনের কারাদন্ড এবং বেত্রাঘাত হুবহু সেই একই শাস্তিই পরের দুই ধাপের আদালত/রিভিউতে বহাল রাখা হয়েছে। আমাদের দেশেও সাধারনত নিম্ন আদালতের রায়ে শাস্তি হয় সবচেয়ে কঠোর, তবে উচ্চ আদালতের দিকে গেলে পর্যায়ক্রমে শাস্তির মাত্রা কমে আসে নানান বিবেচনায়। এ জন্যই গত লেখায় কোট করা একটি সংবাদ বিশ্লেষনের ভাষ্য আবারো বলতে হচ্ছে, ““Nonetheless, such defenses are hardly of much use within the legal system of Saudi Arabia”। দূতাবসের আইনী সহায়তা আসলে অভিযুক্তদের পক্ষ থেকে প্র্যাক্টিক্যালী প্রান ভিক্ষার আবেদন রচনা লিখন ছাড়া বেশী কিছু নয় বলেই দূতাবাসের ভাষ্য থেকেই মনে হয়েছে।
আরব দেশে আইনী সহায়তার তেমন কোন মূল্য নেই, পুলিশ প্রথমেই ধরে স্বীকারোক্তি আদায় করে তার ভিত্তিতেই আসলে পুরো মামলার রায় প্রদান ও কার্যকর হয়ে যায়। এরপর তাদের প্রাচীন কায়দার আদালত/বিচার রায় প্রদানের মাধ্যম ছাড়া তেমন বেশী কিছু না। একমাত্র আশার আলো থাকে নানান মানবাধিকার সংস্থার মাধ্যমে বিশ্ব জনমত গঠন করা। আমাদের সরকার বিশেষভাবে সচেতন ছিলেন যাতে এ ঘটনা কোন রকম পাবলিসিটি না পায়, কারন তাতে আরব ব্রাদাররা আবার চটে যেতে পারেন, সেটা তারা খোলাখুলি স্বীকারও করেছেন, গোপন করেননি। রেডিও ইন্টারভ্যিউতে মানবাধিকার সংস্থা আইন ও শালিস কেন্দ্রের পরিচালিকা সুলতানা কামাল (নিঃসন্দেহে আমার মত আরেক মহা ইসলাম বিদ্বেষী) বিস্ময় প্রকাশ করেছেন যে এই দন্ড কার্যকর হবার আগে দেশের বলতে গেলে কেউই জানত না, তারাও জানতেন না। জানলে তারা দেশীয় ও আন্তর্জাতিক পর্যায়ে জনমত গঠনের চেষ্টা করতে পারতেন। আমাদের সরকার এটা সচেতন ভাবেই হতে দিতে চায়নি তা একই বৈঠকে সরাসরি স্বীকার করেছেন। সরকারের বিদেশ মন্ত্রনালয়ের সচিব জাফর খানের রেডিও ইন্টারভিউতে বক্তব্যঃ “MISTRY (প্রশ্নকারী): But Dr Zhafar Khan says the Bangladesh Government shied away from putting pressure on Riyadh because it feared for the welfare of the 2 million migrant workers from Bangladesh who currently live in the kingdom.
এই ৮ জন বাংলাদেশের পল্লী অঞ্চলের অতি দরিদ্র পরিবারের সদস্য। দায়সারা ভাবে কিছু আবেদন নিবেদন মুসাবিদা করলেও (যেগুলির কোন মূল্য সৌদী ব্যাবস্থায় নেই তা জানা কথা) এদের জীবনের এমন কিছু মূল্য নেই। ৮০ এর দশকের প্রথমে এক ধনী বাংগালী শিল্পপতিকে আরব দেশেই নানান ভাবে সর্বোচ্চ পর্যায়ে কূটনৈতিক ততপরতার পর মাথা বাচিয়ে আংগুল কাটায় নামানো হয়েছিল, এরা দরিদ্র বলে এত হুজ্জতে কে যাবে। তাই ২ মিলিয়ন সৌদী প্রবাসীর নিরাপত্তায় এদের বলি দেওয়া আপাতত সরকারের নীতি হলেও দীর্ঘ মেয়াদে এই নির্লজ্জ পদলেহনের নীতি আসলেই সৌদী প্রবাসীদের কতটা সহায়তা করবে? নাকি উল্টোটাই করবে? সৌদীতে দরিদ্র দেশের কর্মচারীদের কম বেতন ও বেতন পরিশোধ না করা, অতিরিক্ত খাটানো, দূর্ব্যাবহার, গৃহকর্মচারীদের ভয়াবহ নির্যাতন এসবের অসংখ্য ঘটনা আছে। দূঃখজনকভাবে আইনী সহায়তা পাবার তেমন উপায় সেখানে পাওয়া যায় না বলে কড়া অভিযোগ আছে । বিশেষ করে গৃহকর্মচারী মহিলাদের সাথে সেখানে যে ধরনের ও মাত্রার অমানবিক নির্যাতন করা হয় তা অকল্পনীয়, বিচ্ছিন বলার কোন উপায় নেই। শুধু ২০০৯ সালে শ্রীলংকার বৈদেশিক কর্ম দফতরে সৌদীতে বসবাসরত ৪,৫০০ লংকান মহিলা অভিযোগ দায়ের করেছিলেন। নিঃসন্দেহে আরব দেশে এসবের কোন প্রতিকার তারা পায়নি বলেই নিজ দেশেই অভিযোগ করতে বাধ্য হয়েছেন। ২০০৬-১০ এর মধ্যে ১,১০৫ জন ইন্দোনেশিয়ান সৌদীতে মারা গেছেন যারও কোন প্রতিকারের আইনী উপায় সেখানে পাওয়া যায়নি বলে এনজিওদের রিপোর্ট আছে।
সম্প্রতি একজন মাত্র ইন্দোনেশিয় মহিলাকে এই রকম গোপন বিচারে মৃত্যুদন্ড দেওয়া কেন্দ্র করে ইন্দোনেশিয়া আরবে আপাতত আর গৃহকর্মচারী পাঠাবে না বলে সিদ্ধান্ত নেয়, সেখানকার জনগনের তীব্র ক্ষোভের কারনেই তাদের সরকার এই পদক্ষেপ নেয়, তারাও আরব দেশের রেমিট্যান্সের ওপর ভালই নির্ভরশীল, তাই বলে ন্যায়ের প্রশ্নে আপোষ করেনি, অবিচারের দালালি করে তার দায়ভার নেয়নি। খুনীর পক্ষে দাঁড়াচ্ছে বলে এমন গাল কোন স্বদেশী দিয়েছে বলে মনে হয় না, তাদের এইটকু আত্মসম্মান আছে, ধর্মীয় ফেলো ফিলিং এর কারনে এতটা উন্মাদ হয়নি। ফলে আরব সরকারও গোস্যা করে আর ইন্দোনেশিয় গৃহকর্মচারী নেবে না ঘোষনা দিয়েছে। ফিলিপিনো সরকারও তাদের কর্মীদের ওপর অন্যায় অবিচারের জন্য আরব সরকারের সাথে দরকষাকষির কারনে সৌদীরা ফিলিপাইন থেকেও আর লোক নেবে না ঘোষনা দেয়। তবে ফিলিপাইন এতে তেমন দমে গিয়ে পদলেহন নীতি নিয়েছে বলে মনে হয় না। তারা এমনকি অন্যান্য আরব দেশেও গৃহকর্মচারী পাঠানো বন্ধের চিন্তাভাবনা করছে। এমনকিএ জাতীয় অত্যাচারিত আরো দেশের সাথে মিলিত ভাবে আরব সরকারের সাথে শ্রমিকদের অধিকার রক্ষার ব্যাপারে চাপ দেবার চিন্তা করছে , শ্রীলংকা ও এই দলে যোগ দিতে পারে, কারন আরবে আর শ্রমিক না পাঠানো তারাও বিবেচনা করেছে। (আরবের দন্ড প্রক্রিয়া দরিদ্র দেশের বিদেশীরদের প্রতি কেমন এক তরফা আচরন করে তা নিয়ে সামনের পর্বে লিখে শেষ করব)। দেশী বিদেশী অনেক এনালিষ্টের মতে একজন মাত্র লোকের নন-প্রিমেডিটেটেড মার্ডারের বিনিময়ে আট জনের এই চরম শাস্তি দিয়ে আসলে একটি মেসেজ দেওয়া হল। এই ধারনার ভিত্তি আছে মানতেই হবে। 
এ পর্ব মূলত আরব দেশে দন্ড প্রথার ওপর এমনেষ্টির করা রিপোর্টের [১] ভিত্তিতে লেখা হয়েছে। আরব দেশের কঠোর গোপনীয়তা আইনের কারনে এ ধরনের পরিসংখ্যানগত উপাত্ত পাওয়া খুব সহজ নয়। আরবে এ ধরনের গবেষনা হবার মত পরিবেশ নেই। এমনেষ্টি এই রিপোর্ট বানিয়েছে গত ২৩ বছরে সে দেশের দন্ডিতদের ওপর চালানো পরিসংখ্যান, মৃত্যুদন্ডে দন্ডিতদের সাক্ষাতকার, সৌদী সরকারের দেওয়া কিছু ডাটার পরিপ্রেক্ষিতে। সংক্ষেপে তাদের ফাইন্ডিংস হল “The implication, clearly, is that the death penalty is used disproportionately and that the Saudi Arabian authorities effectively discriminate on national or ethnic grounds when carrying out executions.” [১]
তবে এর মানে কিন্তু এই না যে গরীব দেশের লোক বলেই তাদের মৃত্যুদন্ড বেশী দেওয়া হয়; এই বৈষম্যের স্বীকার গরীব সৌদী নাগরিকদেরও হতে হয়। ধনী এবং প্রভাবশালীরা পার পেয়ে যায় অতি সহজেই। তাই ধনী সৌদী বা পশ্চীমা দেশের নাগরিকদের এই খোদাই আইন নাগাল পায় না, খোদাই আইন গরীব এবং সমাজের নীচুতলার মানুষকেই অতি মাত্রায় টার্গেট করে। এমনেষ্টির এই রিপোর্টে বহ কেসের কথা আছে, যেগুলির অন্যায় অবিচারের ব্যাপারে সৌদী সরকারের ভাষ্য জানতে চেয়েছিল, মাত্র অল্প দুয়েকটি ক্ষেত্রে অতি সীমিত মাত্রায় সরকারী ভাষ্য পাওয়া গেছে। তারা এ ব্যাপারে সৌদী সরকারের সাথে আলোচনার জন্য প্রতিনিধি পাঠানোর প্রস্তাব দিয়েও কোন সাড়া পায়নি।
এমনেষ্টি ২৩ বছরে সৌদীতে ১,৬৯৫ জনের মৃত্যুদন্ড কার্যকরের রেকর্ড পেয়েছে (প্রকৃত সংখ্যা আরো বেশী হতে পারে)। এর মধ্যে ৮৩০ জনই বিদেশী, ৮০৯ জন সৌদী, বাকি ৫৬ জনের জাতীয়তা জানা যায়নি। মৃত্যুদন্ডে দন্ডিত বিদেশীদের অনুপাত জনসংখ্যায় বিদেশীদের অনুপাতের তূলনায় বেশ বেশী (সৌদীর মোট এক তৃতীয়াংশ বিদেশী)। এমন হতে পারে, অপরাধ হয়ত বিদেশীরা বেশী করে। তবে সৌদী সরকারী পরিসংখ্যানেও দেখা যায় যে বিদেশীদের তূলনায় সৌদীরা অপরাধ করে বেশী। সে হিসেবে মৃত্যুদন্ডে এত অধিক হারে বিদেশী দন্ডিতের সংখ্যা প্রশ্নের জন্ম দেয়। এর কারন এমনেষ্টির পর্যবেক্ষন মতে দুটি, প্রথমত বিদেশীরা, বিশেষত দরিদ্র দেশগুলির নাগরিকরা একপেশে গোপন বিচারে বেশী ফেঁসে যায়, এবং তারপর আবার মৃত্যুদন্ডে দন্ডিত হলে আরবের প্রচলিত শরিয়া ভিত্তিক কিসাস/দিয়াতের আওতায় বা ব্লাড মানি আইনের প্রয়োগে তারা ক্ষমাও পায় অনেক কম। এমনেষ্টির ২০০০ সাল থেকে মৃত্যুদন্ড থেকে রেহাই পাওয়া ১০৪ জনের ওপর করা সমীক্ষায় দেখা যায় যে মাত্র ১০ জন রেহাই পাওয়া ব্যাক্তি হল বিদেশী, ৯২ জনই সৌদী নাগরিক, ২ জনের পরিচয় জানা যায়নি (গ্রাফ-১)। সৌদী নাগরিকরা এমন বিপুল মাত্রায় কিভাবে রেহাই পেয়ে যায়, আর দরিদ্র বিদেশীরা উলটো দিকে এত ব্যাপক মাত্রায় মাথা হারায়? আল্লাহর আইনের দন্ড প্রয়োগে জাতীয়তা বা অর্থবিত্ত কিভাবে এমন ভূমিকা রাখে?
গ্রাফ-১ - সৌদী আরবে ২০০০-২০০৮ সালে মৃত্যুদন্ড থেকে রেহাই প্রাপ্তদের জায়তীয়তার ভিত্তিতে তূলনা। [১]
প্রথম বিষয়টি নিয়ে গত পর্বে বিস্তারিত লিখেছি। এই গোপন বিচারের মাত্রা এমনই গোপন হতে পারে যে অনেক সময় তারা আরবীতে কি রায় দেওয়া হয়েছে তাও জানে না, শুক্রবার সকালে জানানো হয় যে আজই তার জীবনের শেষ দিন। আলোচিত ৮ বাংলাদেশীর দন্ড কার্যকরের ব্যাপারে এই ব্লাড মানি আইন অতি গুরুত্বপূর্ন ভূমিকা রেখেছে, তাই এটি আলোচনার দাবী রাখে। সৌদীরা দন্ড রহিত করার ব্যাপারে শরিয়া ভিত্তিক এই আইনের কাছে নিজেদের অসহায়তা অকপটে প্রকাশ করেছেন। এই খোদাই আইন পালন করা ওনাদের কাছে অনেক বেশী গুরুত্বপূর্ন, মানবাধিকার সংস্থাগুলি কি বলে তা দিয়ে ওনাদের কিছু যায় আসে না। ব্লাড মানি আইনে নিহতের পরিবার ক্ষমা প্রদর্শনে সম্মত না হলে এমনকি ওনাদের বাদশাহও মৃত্যুদন্ড দন্ডিতকে ক্ষমা করতে পারেন না এই হল সোজা কথা, যে কারনে সেই ৮ হতভাগার শেষ আশাও নিভে গেছিল, কারন নিহত মিশরীয় হাসান সাঈদের পরিবার রক্তের বদলে রক্ত চায়, তারা ক্ষমা প্রদর্শন বা ক্ষতিপূরন এমন কিছুতে রাজী হয়নি।
তত্ত্বীয়ভাবে শরিয়া ভিত্তিক এই ব্লাড মানি আইনে হত্যার দায়ে মৃত্যুদন্ডে অভিযুক্ত দন্ডিতরা নিহত ব্যাক্তির পরিবার ক্ষমা করতে সম্মত হলে রেহাই পেয়ে যেতে পারে, এই ক্ষমা প্রদর্শন হতে পারে বিনে পয়সায়, তবে অধিকাংশ সময়েই হয় উচ্চহারে অর্থ প্রদানের বিনিময়ে। এই আইনের কথা আমি নিজে যখন বেশ ক’বছর আগে প্রথম শুনি তখন এর সূত্র কি বা কোন রকম পড়াশুনা ছাড়া প্রথমেই মনে এসেছিল যে এটাতো অর্থবিত্তের কাছে আইনের পরাজয়ের একটি খোলা রাস্তা। একজন হত্যাকারী কিছু অর্থের বিনিময়ে নিহতের পরিবার ক্ষমা করে দিলেই সোজা ভাল মানুষের মত ছাড়া পেয়ে যাওয়া কিভাবে মেনে নেওয়া যায়? প্রাচীন কালে অপরাধকে দেখা হত ব্যাক্তির সাথে ব্যাক্তির (এটা অঞ্চল ভেদে মোড় নিত গোত্রের সাথে গোত্রের, চলত কয়েক পুরুষ ধরেও), তাই সে আমলে চোখের বদলে চোখ নীতি কাজ করত। শাস্তিও দিত ক্ষতিগ্রস্থ লোক নিজে বা সে নিহত হলে তার পরিবারের লোকে। ক্ষতিগ্রস্থ লোক বা তার পরিবার ক্ষমা করে দিলেই ক্ষমা, কারন সে আমলে রাষ্ট্রের সমষ্টিগত ধারনা সেভাবে ছিল না। আজকের দিনে সমাজ রাষ্ট্র এসবের ধারনা দৃঢ় হবার সাথে সাথে এই জাতীয় প্রাচীনপন্থী ভাবধারার বিলুপ্তি ঘটে গেছে বিশ্বের প্রায় সব এলাকা থেকেই। এখন কেউ হত্যা বা কোন ক্রিমিনাল এক্ট করলে তা আর কোন নির্দিষ্ট ব্যাক্তির বিরুদ্ধে করা হয়েছে মনে করা হয় না, ধরে নেওয়া হয় যে সে রাষ্ট্রের বিরুদ্ধেই অপরাধ করেছে, তাই সব দেশেই ক্রিমিনাল কেসে রাষ্ট্রই হয় বাদীপক্ষ। ক্ষতিগ্রস্থ লোকে বা তার পরিবার ক্ষমা করল কি না করল তা দিয়ে আইনের চোখে তেমন কিছু যায় আসে না, প্রচলিত আইনে যা শাস্তি তাইই পেতে হয়। এর শক্ত কারনও আছে। একজন খুনী অর্থের বিনিময়ে নিহতের পরিবারের ক্ষমা পেয়ে মুক্ত জীবনে ফিরে গিয়ে আবারো অন্য কারো জীবন হরন করলে তার দায় কি সেই অর্থ প্রাপ্ত পরিবার নেবে? বিত্তবানদের এভাবে আইনকে কলা দেখানোর রাস্তা খুলে দেবার ফল কি ভাল হতে পারে? এভাবে এই ব্লাড মানি আইনের ছত্রছায়ায় এসব দেশে চলে আইনকে প্রাইভেটাইজেশনের প্রক্রিয়া; যার উদাহরন সৌদী আরব এবং পাকিস্তান। পাকিস্তানের কিছু আদিবাসী এলাকায় ভানি নামের আরেকটি পদ্ধুতি আছে ব্লাড মানি সমজাতীয় (এটি শরিয়া ভিত্তিক নয়)। এ পদ্ধুতিতে হত্যাকারী পরিবারের কোন একটি বালিকাকে ক্ষতিগ্রস্থ পরিবারে বিবাহ দেওয়া হয় ক্ষতিপূরন হিসেবে, নামে বিবাহ হলেও আসলে এটি মোটামুটি দাসত্ব ছাড়া কিছু না, ’৯৫ সালে এটি সরকারীভাবে নিষিদ্ধ করা হলেও এখনো চলে। এছাড়াও পাকিস্তানে কিসাস দিয়াত আইনের ক্ষতিপূরন হিসেবে অর্থের যায়গায় মেয়ে দিয়ে ক্ষতিপূরনেরও ঘটনা ঘটে। পাকিস্তানেও ’৯০ সালের পর শরিয়া ভিত্তিক কিসাস দিয়াত আইন প্রনয়ন করার পর সেখানে সহজবোধ্য কারনেই বেশ কিছু গুরুতর সমস্যা দেখা গেছে, অনেক ক্ষেত্রে অর্থ বিত্ত প্রভাবের কাছে পুরো বিচার ব্যাবস্থাকে প্রহসনে পরিনত করেছে [২]। এ আলোচনায় এই আইনের পূর্নাংগ ব্যাবচ্ছেদ বা পাকিস্তান গুরুত্বপূর্ন নয় বলে বিস্তারিত বর্ননায় গেলাম না। বলে রাখা ভাল যে আরব বা পাকিস্তানে শরিয়া আইনের নামে যা প্রচলিত তা ভুল, এসব ভুলের দায় ব্যাক্তি বিশেষের ধর্মের নয় এ জাতীয় আর্গুমেন্টে নামার কোন ইচ্ছে বা সময় আমার নেই। যা ফ্যাক্ট সেটাই বলেছি, যাদের মনে হয় তাদের প্রচলিত শরিয়া ভিত্তিক আইন কানুন আসল শরিয়া সম্মত নয় তারা সরাসরি আরব বা পাকিস্তান সরকারের সাথে যোগাযোগ করুন, তাদের দেশে হয়ত শরিয়া জানা আলেম মোল্লার সংকট আছে, সেক্ষেত্রে তারা বিশেষজ্ঞ মতামত পেলে নিঃসন্দেহে উপকৃতই হবে। আমার নিজের দুপয়সার মতামত হল এসব আইন কানুন যে আমলে প্রনিত হয়েছিল সে আমলের পরিপ্রেক্ষিতে এসব ভালর জন্যই প্রনয়ন করা হয়েছিল, এসবের সীমাবদ্ধতা বা ক্ষতিকর দিক চিন্তা করা যায়নি, আজকের দিনের পরিবর্তিত আর্থ সামাজিক অবস্থায় যা দেখা যেতে বাধ্য।
ব্লাড মানি আইন বিত্ত প্রভাবের কাছে অত্যন্ত নমনীয় বলেই আরবে মৃত্যুদন্ড থেকে রেহাই পাওয়াদের মধ্যে সৌদী নাগরিকদের অনুপাত দৃষ্টিকটূভাবে বেশী। কারন বাস্তব ক্ষেত্রে যেটা ঘটে তা হল ব্লাড মানি আইনে অর্থবিত্ত বা প্রভাব এবং কখনো বা দুয়ের মিলিত ফলের জয়লাভ ঘটে। ধনী প্রভাবশালী সৌদীরা ফেঁসে গেলে তাদের হয়ে নিহত লোকের পরিবারের সাথে প্রভাবশালীরা যেমন রাজ পরিবারের সদস্য, মন্ত্রী, শেখ সাহেবরা, গোত্রপতিরা দেন দরবার করেন। অর্থের প্রভাব ছাড়াও অনেক সময় এইসব ক্ষমতাবান ব্যাক্তির প্রভাবে নিহতদের স্বজনরা প্রথমে ক্ষমা করতে নারাজ থাকলেও এক সময় সম্মত হয়ে যায়। এই রকম বহু উদাহরন আছে। এভাবে আল্লাহর আইনও বজায় থাকল, আবার সমাজের উঁচুতলার লোকদেরও রেহাই পাওয়ার রাস্তা খোলা থাকল। একই কারনে আরবে মাঝে মাঝে পশ্চীমা লোকদের মৃত্যুদন্ডের রায় ঘোষিত হলেও আজ পর্যন্ত একজনেরও গলা কাটা যায়নি, কারন সেসব দেশের সরকার উচ্চ পর্যায়ে প্রভাব খাটিয়ে ঠিকই ব্যাবস্থা করে নেয়। গরীব দেশের লোকের জন্য কার ঠেকা পড়েছে এসব করার? কাজেই গরীব লোকের জন্য অন্তত ইহকালে সৌদী খোদাই আইন খুবই কড়া। আর সেসব দেশের সরকারও গরীব হবার কারনে কোন রকম চাপ বা প্রভাব বিস্তার করতে পারে না। অবশ্য এই জাতীয় অধিকাংশ দেশে মৃত্যুদন্ড এখনো বহাল থাকায় তারা নৈতিকভাবেও চাপ প্রয়োগে কিছুটা দূর্বল থাকে।
গ্রাফ-২ - মৃত্যুদন্ড প্রাপ্তদের ক্ষমা পাবার বেলায় সৌদী বনাম নন-সৌদী ভিত্তিতে অসামঞ্জস্যতা। [১]
মৃত্যুদন্ডের ব্যাপারে বৈষম্য আরো পরিষ্কার হয় যখন সৌদী এবং নন-সৌদী নাগরিকদের মৃত্যুদন্ড পাওয়া ও নিষ্কৃতি পাওয়ার হারের তূলনা করা হয়। ওপরের গ্রাফ-২ থেকে দেখা যায় যে প্রতি ৪ জন দন্ডিত সৌদী নাগরিকের বিপরীতে একজন ক্ষমা পায়, সেখানে প্রতি ৩০ জন বিদেশী দন্ডিতের বিপরীতে মাত্র একজন বিদেশী রেহাই পায়। আইন সবার জন্য সমান কাগজে কলমে লেখা হলেও বাস্তব ক্ষেত্রে প্রয়োগের বেলায় দেখা যায় চরম বৈষম্য। দন্ডিত ব্যাক্তি বিত্তবান বা প্রভাবশালী লোক হলে তার মৃত্যুদন্ডের আশংকা অনেক কম, অন্যদিকে সে নাম পরিচয়হীন দরিদ্র পরিবারের লোকে হলে তার আশা একেবারেই কম। অর্থাৎ, গরীব দেশের নাগরিক, বিশেষ করে আরবী ভাষা না জানা থাকলে সে বিচার প্রক্রিয়া এবং দন্ড প্রক্রিয়া দুইখানেই চরম ভাবে বিভাজনের শিকার হবার সম্ভাবনা খুবই বেশী।
বৈষম্য মূলক আইন/কানুন বিচার ব্যাবস্থা যে কেমন হতে পারে তা আরব দেশের অদক্ষ শ্রমিক, বিশেষ করে গৃহকর্মচারী মহিলাদের ভয়াবহ অবস্থার সামান্য গভীরে না গেলে বোঝাই যাবে না। এদের কথা এতদিন ভাসা ভাসা শুনে থাকলেও সামান্য গভীরে যাবার আগে ব্যাপকতা টের পাইনি। সব দেশেই ভাল খারাপ দুই ধরনের লোক থাকলেও আরবের অদক্ষ শ্রমিকদের মানবাধিকারের অবস্থা দেখে মনে হওয়া খুবই স্বাভাবিক যে দেশটি ইতিহাসে সবচেয়ে পরে দাস প্রথা (’৬২ সালে) বিলুপ্ত করার কারনেই মনে হয় এখনো দাস প্রথার সংস্কৃতি থেকে বেরুতে পারেনি। শুধু ব্যাক্তি পর্যায়ে অত্যাচার নিপীড়নই নয়, রাষ্ট্রীয় পর্যায়ে দূর্বল আইন কানুন ও বিচার ব্যাবস্থা ও প্রতিকারে নিদারুন অনীহার পরিচয়ও এই ধারনাই সমর্থন করে। অত্যন্ত বিস্ময়কর হলেও সত্য যে আরবে এই আনবিক যুগেও যাদু টোনার মামলা করা যায়, তাতে এমনকি মানুষের মৃত্যুদন্ডও হয়ে যায়। আপনি মজা করে হাত দেখা ভবিষ্যতবানী এসব করে থাকলে তাতেও মৃত্যুদন্ড পেয়ে যেতে পারেন। লেবানিজ এক টিভি উপস্থাপক যিনি সেখানকার টিভিতে ভবিষ্যতবানী করেন তিনি ২০০৮ সালে ওমরা করতে পবিত্র ভূমিতে এসে এই আইনে ফেঁসে গিয়ে মৃত্যুদন্ড পেয়ে যান (), তার মাথা কর্তনের তারিখ ঘোষিত হবার পর ব্যাপক আন্তর্জাতিক চাপের পর অবশ্য অতি সম্প্রতি এই দন্ড স্থগিত করা হয়েছে, যদিও এখনো ভাগ্য নিশ্চিত নয়। আপনার বাসার আশে পাশে অজানা পুঁতি মালার গোছের কিছু পাওয়া গেলেও যাদু টোনা করেন এমন অভিযোগে ফেঁসে যেতে পারেন। হিউম্যান রাইটস ওয়াচ সৌদী কর্মকর্তাদের জিজ্ঞাসা করে যাদু টোনা নির্নয়ের আইনী ষ্ট্যান্ডার্ড কি তা জানতে পারেনি, জানার কোন কারনও অবশ্যই নেই, কুসংস্কারের কোন ষ্ট্যান্ডার্ড হয় না। এসব প্রসংগের বাইরে হওয়ায় বিস্তারিত আপাতত আর লিখছি না। তবে দেশের আইন আদালতের সামগ্রিক মান ও চিন্তাধারার কি পথ অনুসরন করে তা বুঝতে এসব জানার প্রয়োযন আছে।
আমাদের বেশ কিছু দেশী ভাই এই ঘটনায় অপরিসীম লজ্জিত হয়েছেন স্বদেশী কিছু লোকের কৃতকর্মের কারনে, অনেকেই বলছেন যে বাংগালীরা অতি অপরাধপ্রবন জাতি, বিদেশেও এদের কারনে মুখ দেখানো যায় না, আরবীদের কাছেও তাই মুখ ছোট হয়। কেউ কেউ আবার এই ঘটনার নিন্দাকারীদের গণহারে দূর্নীতিপরায়ণ জাতির প্রতিনিধি হিসেবে গাল দিয়েছেন। এর সত্যতা কতটুকু জানতে চেষ্টা করেছিলাম। অপরাধীদের সামগ্রিক প্রোফাইল পাইনি, তবে গত ২৩ বছরে আরবে বিদেশী মৃত্যুদন্ডে দন্ডিতদের জাতীয়তাবাদ ভিত্তিক উপাত্ত নীচে দেখুন (ধরে নিচ্ছি এরা সবাই আসলেই অপরাধী ছিল)। এতে দেখা যাচ্ছে যে বাংগলাদেশীদের চেয়েও অপরাধপ্রবন হিসেবে পাকিস্তানী, ইয়েমেনি, ভারতীয়, ফিলিপিনো, মিশরীয়, চাঁদিয়ান, নাইজেরিয়ান, সোমালিয় এরা অনেক এগিয়ে আছে। এতে সন্দেহ নেই যে বাংলাদেশী সহ আরো বেশ কিছু বিদেশী লোকে আরবে নানান অপরাধে যুক্ত হচ্ছে (সম্ভাব্য কারন পরে বলছি), তবে জাতীয়তা হিসেবে বাংগালী এখনো মনে হয় বেশ পিছিয়েই আছে।
গ্রাফ-৩ - জাতীয়তার ভিত্তিতে মৃত্যুদন্ড প্রাপ্ত বিদেশীদের তূলনা। [১]
(বাংলাদেশের অবস্থান বাম থেকে ৩)
বাংগালী পৃথিবীর বহু দেশেই আজ আছে, জাতি হিসেবে সততার উচ্চ রেকর্ড না থাকলেও তারা গণহারে অপরাধের সাথে জড়াচ্ছে এমন কথা আর কখনো শুনিনি। উত্তর আমেরিকা ইউরোপে মনে হয় না এমন অভিযোগ শোনা যায়। আরব দেশে যে মাত্রাতেই হোক কিছু সংখ্যক লোকে অপরাধের সাথে জড়াচ্ছে, এর কারন কি? আরবের বিশেষত্ব কি? বিদেশ বিভূইয়ে শখ করে অপরাধের সাথে কে জড়াতে চায়? এর কারন সম্ভবত দেশ থেকে আসার সময়কার প্রতিশ্রুতিতপূর্ন জীবনের সাথে বাস্তবতার সঙ্ঘাত। অনেকে ভিসা প্রতারনার শিকার হয়, অনেকে সৌদী চাকুরিদাতার থেকে নানান ভাবে বঞ্ছনার শিকার হয়; ওদিকে দেশে ভিটে বাড়ি বেচে এসেছে, অনেকে উচ্চ সূদে ধারকর্জও করে এসেছে। সেসব মেটাবার উপায় কি? বাধ্য হয়েই হয়ত অসত পথে যেতে হচ্ছে।
এই সিরিজের প্রথমেই বলেছিলাম যে এর উদেশ্য কোনভাবেই দন্ডিত ৮ বাংগলাদেশী নির্দোষ বা তাদের বেকসুর খালাস দেওয়া উচিত ছিল এমন কিছু প্রমান করা নয়। এর উদ্দেশ্য ছিল এই দন্ডকে কেন্দ্র করে কেন দেশী/বিদেশী বিভিন্ন মহল থেকে ব্যাপক সমালোচনা হল তার প্রেক্ষাপট ব্যাখ্যা করা যা মনে হয় অনেকেই জানতেন না। যদিও কোন সন্দেহ নেই যে দেশটি যেহেতু সৌদী আরব তাই বেশ কিছু লোককে কোনমতেই বোঝানো সম্ভব নয়। সংক্ষেপে আমার ফাইন্ডিংস নীচে লেখা যেতে পারেঃ
১। সৌদী আরবে বিচার ব্যাবস্থা এবং দন্ড প্রদান ও ক্ষমা প্রক্রিয়া অত্যন্ত দূর্বল, প্রাচীনপন্থী, এমনকি কুসংস্থারচ্ছন্ন। এতে অভিযুক্তের আত্মপক্ষ সমর্থনের সুযোগ আধুনিক মানদন্ডে শোচনীয় রকমের অপ্রতুল যা যে কোন দন্ড সম্পর্কেই যৌক্তিক সমালোচনার সুযোগ দেয়।
২। দন্ড কার্যকর হবার পরিসংখ্যানগত বিশ্লেষনেও দেখা যায় যে সেখানে গরীব ও সামাজিক প্রভাবহীন লোকজনের মৃত্যুদন্ড পাবার হার দৃষ্টিকটূ রকমের বেশী। গরীব দেশের লোকদের বিনা অপরাধে ফেঁসে যাবার সম্ভাবনা অত্যন্ত বেশী।
৩। আমাদের সরকারের ভূমিকা বেশ প্রশ্নবোধক। কোন সন্দেহ নেই যে তারা কিছু কাগুজে পদক্ষেপ নেওয়া ছাড়াও আরেকটু সক্রিয় হতে পারতেন। তারা দূতাবাসের পক্ষ থেকে মিশরে নিহতের পরিবারের সাথে সরাসরি যোগাযোগ করতে পারতেন ক্ষমা প্রার্থনার জন্য, সেটা করেননি। আমাদের সরকারের প্রতিনিধি সরাসরিই বলেছেন যে তারা চাননি এই ঘটনা আন্তর্জাতিক মানবাধিকার সংস্থাগুলি এই ঘটনা জানুক (গত পর্বে বলেছি)। আন্তর্জাতিক মানবাধিকার সংস্থাগুলি আগে থেকে জানতে পারলে হয়ত বা কিছু করা যেতেও পারত। আমাদের সরকার আরব সরকারকে সামান্যতম চটানোরও কোন ঝুঁকি নেননি।
আইনের শাসন কায়েম হোক এটাই সবাই চাই, কিন্তু আইনের শাসন কায়েমের নামে যেন অভিযূক্ত মানেই তাকে যেনতেন ভাবে অপরাধী প্রমান করে সাজা প্রদান না করা হয় সেটা নিশ্চিত না করা গেলে আইন আদালত পরিনত হবে প্রহসনে। তখন সূস্থ বিবেকের নিরপেক্ষ বিবেচনার মানুষ প্রতিবাদ মূখর হবেই।
</doc>
<doc>
চাণক্যের নীতিশাস্ত্র-২ 
[জানার জন্য পড়ে যাওয়াই বোধ হয় শ্রেয়, এর বেশি চাণক্যকে নিয়ে বর্তমান সময়ে ভাবনা অবান্তর হয়ে যাবে। কারণ, চাণক্য যদিও তাঁর নীতিতে সফল হয়েছিলেন- এর মানে এই নয় যে তিনি সর্বদা সফল হতেন। এর মানে এটাও নয় যে, তাঁর নীতি অবিসংবাদিত ছিল; তক্ষশীলার পণ্ডিতদের সাথেও মতবাদে বিরোধ ছিল। আবার চাণক্যের নীতি সেই সময়ের সমাজ ব্যবস্থা ও পরিবেশ-পরিপার্শ্ব থেকে তাঁর নেওয়া অভিজ্ঞতার উপর রচিত, বর্তমান সময়ের ছাঁচে তা মেলানো যাবে না। কিছু কিছু নীতি আছে যা হয়তো বর্তমান সময়ের সাথেও মেলানো যেতে পারে। আবার এটাও ভাবা ভুল যে, কোন এক ব্যক্তির নীতি অনুসরণ করলেই সফলতা চলে আসবে। এমনকি এটা ভাবাও ভুল যে, কারও নীতি পড়লেই অনুসরণ করতে হবে, বা অনুসরণ করার মত কিছু আছে, বা পোস্ট দেওয়াই হয়েছে অনুসরণ করানোর জন্য।
এই বিষয়ে লেখা ও পড়ার মূল উদ্দেশ্য এটা জানা যে, দুই হাজার বছরের বেশি সময় আগে একজন লোক কেমন ভাবনা ভেবে গেছেন। এর অতিরিক্ত যদি কেউ ভাবতে যায়, তাহলে সেটা মনে হয় অবান্তর বা বাতুলতা হবে।
কথাগুলো পোস্টের শুরুতেই লেখলাম, কারণ- প্রথম পর্ব প্রকাশের পরে বিভিন্ন ব্লগে কিছু পাঠকের মধ্যে আজব একটি প্রবণতা দেখেছি। অথচ, আমার কাছে এটা সক্রেটিস, প্লেটো, এরিস্টটল প্রমুখ বা অন্যান্য বিভিন্ন সভ্যতার কোন পণ্ডিতদের নীতি নিয়ে লেখা বা আলোচনার মত সাধারণ বিষয় হিসেবেই এসেছে।
আমার লেখার উদ্দেশ্য, আমিও যেমন কৌতূহলী ছিলাম তেমনি কৌতূহলী অন্য কারও কৌতূহল মেটানো। না হলে, ঘন্টার পর ঘন্টা বসে এসব লেখে সময় ব্যয়ের চেয়ে, এই সময়ে আমি আরও অনেক বিষয়ে স্টাডি করে নিজের মনকে তুষ্ট করতে পারতাম। ব্লগে লেখা হয় অন্য ব্লগারদের জন্য। না হলে, দুই চারটা কমেন্ট বা শত কমেন্ট তো আর আমার এক শলা সিগারেটে রূপান্তর হয় না, আমার এক কাপ চা-তে রূপান্তর হয় না। এমন অনেক বিষয় আছে যা সহজে হাতের কাছে পাওয়া যায় না, তখন এমন দেখা গেছে যে, কোন এক ব্লগারের লেখায় সেই বিষয় পেয়ে গেলাম, সহজে জানা হয়ে গেল। তাদেরকে একটি কমেন্ট দিয়ে শুভেচ্ছা কখনও জানানো হয়, কখনও নয়, আর একটি কমেন্ট সেই ঋণের কাছে কিছু নয়। তাই কৌতূহল দমনের ঋণ কৌতূহল দমনের ছাইপাশ কিছু লেখে হলেও পরিশোধের চেষ্টা থাকে।
না, আমি এমন নই যে কারও প্রবণতায় নেতিবাচক প্রভাবে প্রভাবান্বিত হব। আমি ডোন্ট কেয়ার ঘরানার হয়েই থাকতে পছন্দ করি। কথাগুলো শেয়ার করতে ইচ্ছে হল, তাই এখানে পোস্ট শুরু আগেই লেখলাম। পোস্টের চেয়ে বড় হয়ে গেল কি না কে জানে। smile :) :-) ]
গত পর্বে চাণক্যের যে উক্তি দিয়ে সমাপ্ত করা হয়েছিল,
    নারীর ক্ষুধা পুরুষের চেয়ে দুইগুণ বেশি, লজ্জা পুরুষের চারগুণ, ভয় পুরুষের ছয়গুণ, এবং কাম পুরুষের আটগুণ।
এই নীতিটিকে আমার কাছে রসালো আলাপের মত মনে হয়েছে। অথবা তখনকার সমাজ ব্যবস্থা থেকে চাণক্যের উদ্ভূত অভিজ্ঞতা থেকে। আমাদের সমাজে, নারীর লজ্জা ও ভয় পুরুষের চেয়ে বেশি। এটুকু মানা যায়। তবে, নির্দিষ্ট গাণিতিক সূত্রে ফেলা যায় না। ক্ষুধা, নারী হোক- পুরুষ হোক, নির্ভর করে শরীরের ওপর। কোন নারীর চেয়ে কোন এক পুরুষের ক্ষুধা বেশি হতে পারে, আবার কোন এক পুরুষের চেয়ে নারীর ক্ষুধা বেশি হতে পারে। কিন্তু তাকে সার্বজনীন সূত্রে ফেলা যায় না। কামের ক্ষেত্রেও তেমন। এই কাম শব্দটির সাথে একসাথে প্রেম-ভালবাসা-যৌনতা জুড়ে আছে। আর এটাও মানুষে মানুষে ভিন্ন হয়। কোন এক নারীর চেয়ে কোন এক পুরুষের বেশি হতে পারে, কোন এক পুরুষের চেয়ে কোন এক নারীর বেশি হতে পারে।
গত পর্বের আরেকটি নীতি ছিল,
    বিষের মধ্যেও যদি অমৃত থাকে তো তা আলাদা করে নাও, সোনা নর্দমায় পড়লেও ধোয়ে নিয়ে যাও, নিম্নবর্ণের কেউ জ্ঞানী হলে তার কাছ থেকে জ্ঞান আহরণ কর, যদি গুণ থাকে তো পতিত পরিবারের মেয়েকেও গ্রহণ কর।
আরেকটি নীতি এখানে দিচ্ছি,
    একজন বিচক্ষণ ব্যক্তির উচিত সম্মানিত কোন পরিবারের কুমারী কন্যা বিয়ে করা যদিও সে প্রতিবন্ধী হয়। তার উচিত নয়, সুন্দরী হলেও তার সামাজিক অবস্থানের নিচু কাউকে বিয়ে করা। সমান সামাজিক অবস্থানের বিয়েই উত্তম।
আরেকটি নীতি,
    সমানে সমানে বন্ধুত্ব ফলপ্রসূ হয়, রাজার অধীনে চাকরী সম্মানের হয়, গণ সংযোগের ব্যাপারে ব্যবসায়িক নীতিই শ্রেয়, একজন সুন্দরী তার নিজ বাড়িতেই নিরাপদ। 
তিনটি নীতিই কিছুটা স্ববিরোধী। তবে সামাজিক বাস্তবতায় হয়তো নয়। সুন্দরের চেয়ে জ্ঞানের গুরুত্ব বেশি দেওয়া হয়েছে, অন্যদিকে সামাজিক স্ট্র্যাটেজির দিকে গুরুত্ব দেওয়া হয়েছে।
পারিবারিক জীবন, সন্তানের শিক্ষাদান ইত্যাদি বিষয়ে চাণক্যের উল্লেখ করার মত কিছু নীতি নিচে দিচ্ছি।
    যার পুত্র পিতার অনুগত, যদি তার স্ত্রী তার মনের মত হয়, এবং তার চাহিদা অনুসারে ধন থাকে; তাহলে সেই লোকের জন্য এই পৃথিবীই স্বর্গ।
    সে হচ্ছে পুত্র যদি সে তার পিতার অনুগত হয়, আর সে হচ্ছে পিতা যে তার সন্তানকে লালন-পালন করে। বন্ধু তাকে বলে যার কাছে সব খোলে বলাও নিরাপদ, স্ত্রী একমাত্র সে হয় যার কাছে স্বামী অভিযোগ-অনুযোগ আবার শান্তি পায়।
    যেসকল পিতামাতা তাদের সন্তানকে লেখাপড়া করায় না, তারা সন্তানের শত্রু; রাজহাঁসের ভিড়ে সারসের মত, এবং তাদের সন্তানরা সমাজে অন্ধ হয়েই থাকে।
    এত পুত্র দিয়ে কি হবে যদি তারা দুর্ভোগ ও বিরক্তির কারণ হয়? একটি পুত্রই শ্রেয় হবে যার কাছ থেকে পরিবার নির্ভরতা ও শান্তি পাবে।
    পাঁচ বছর পর্যন্ত পুত্রকে আদর কর, পরের দরশ বছর তাকে শাসন কর। যখন তার ষোল হবে তখন তার বন্ধু হয়ে যাও।
    তোমার কন্যাকে ভাল পরিবারে বিয়ে দাও, পুত্রকে শিক্ষায় নিযুক্ত কর। তোমার শত্রুর দুর্ভোগ দেখ, আর তোমার বন্ধুকে সুপথে নিয়ে আস।
    সুন্দর, যৌবনে পরিপূর্ণ এবং ভালবংশে জন্মগ্রহনকারী হলেও শিক্ষা ছাড়া ব্যক্তিটি পলাশ ফুলের মত হবে, যার রূপ তো আছে কিন্তু গন্ধ নেই।
    একটি সুগন্ধী বৃক্ষ থাকলে সারা বন যেমন সুগন্ধময় হয়, তেমনি একটি গুণবান পুত্রের কারণে একটি পরিবার সম্মানী হয়।
এটুকু জেনে ভাল লাগল যে, দুই হাজার বছর আগের একজন লোক অধিক সন্তানের চেয়ে একটি ভাল সন্তান থাকার দিকেই গুরুত্ব দিয়েছেন, সন্তানের (যদিও শুধুমাত্র পুত্র উল্লেখ করা) শিক্ষাদানের দিকে গুরুত্ব দিয়েছেন।
    প্রত্যেক পর্বতেই রত্ন থাকে না, প্রত্যেক হাতির মাথায়ই মণি থাকে না; ভাল লোক সর্বত্র পাওয়া যায় না, ঠিক যেমন সকল গাছই চন্দের হয় না।
নীতির চেয়ে উক্তিটি জীবনোপলব্ধির। কিছুটা কাব্যিক।
    একটি দিনও জ্ঞানার্জন ছাড়া ব্যয় করো না- অন্তত একটি শ্লোক হলেও শেখো, সম্ভব না হলে অর্ধেক, তাও না হলে- চার ভাগের এক ভাগ, অথবা একটি অক্ষর; এমনি করে দান, লেখাপড়া এবং অন্যান্য ধার্মিক কাজ ছাড়া দিন অতিবাহিত করো না।
সুনীতি ও সুপথে থাকার সুন্দর আহবান বলতে হবে। বর্তমান সময়ে শিক্ষার্জন, দান এবং মানবিকতা, এগুলো সামান্য হলেও একটুক প্রতিদিন করলে সমাজের বঞ্চিত অংশ হয়তো সাহায্য পাবে।
    নিজের স্ত্রীর কাছ থেকে দূরে থাকা, নিজের লোকদের কাছ থেকে অসম্মান, যুদ্ধে শত্রুর বেঁচে যাওয়া, দুষ্ট রাজার চাকরী, দারিদ্র এবং অনিয়ন্ত্রিত সামাজিক সমাবেশ; এই ছয়টি দুষ্কৃতির বিষয় মানুষকে জর্জরিত করে তোলে, এবং আগুন ছাড়াই পুড়িয়ে ফেলে।
    নদীর পারে লাগানো গাছ, পরগৃহে নারী, এবং উপদেষ্টা ছাড়া রাজা, প্রত্যেকেই দ্রুত ধ্বংসের পথে যায়। 
্ত্রীর বিরহে পুড়া অবশ্যই আগুন ছাড়া পুড়ার মত। যদি স্ত্রীর জন্য কেউ পাগল থাকে। না হলে, অনেকেই আছে স্ত্রীর কাছ থেকে দূরে থেকে ভালই থাকে। লাইন এনজয় করে।
আপন কারও কাছ থেকে অপমান অবশ্যই বিনা আগুনে পুড়ার মত। বিশেষ করে যারা বেশি সেন্টিমেন্টাল তারা পুড়ে বেশি।
দারিদ্রও পুড়ায়। যুদ্ধে শত্রুকে বাঁচালে আবার আক্রমনের সম্ভাবনা থাকে, সেটাও পুড়াবে। টেনশনের কারণে কেউ পুড়তে পারে।
খারাপ লোকের অধীনে চাকরী করে খারাপ কাজ করলে, নীতিবান কেউ হয়তো ভেতরে ভেতরে পুড়তে পারে। তবে সবাই পুড়বে না। জনসমাবেশের উদ্যোক্তা হলে, উশৃঙ্খল সমাবেশ দেখেও উদ্যোক্তাকে পুড়তে হয়।
নদীর পারে লাগানো গাছ ভাঙনের শিকার হতে পারে। কিন্তু বাকি দুই বিষয়ে দ্বিমত আছে। নিজের ঘর- হতে পারে পিতার ঘর অথবা স্বামীর ঘর; এই দুই ঘর ছাড়া কোন নারী- ভাল থাকতে পারে, আবার খারাপ থাকতে পারে। নির্ভর করে পরিস্থিতির উপর। সার্বজনীন সূত্র দেওয়া যায় না। এমনকি এটাও বলা যায় না যে, সে বাবার ঘরে বা তার স্বামীর ঘরে অথবা তার একান্ত নিজের ঘরে ভাল থাকবে, সুখে থাকবে, ধ্বংস হবে না।
রাজার উপদেষ্টা থাকলেই যে রাজা টিকে থাকবে তাও নয়। খারাপ উপদেষ্টা হলে রসাতলে যেতে হবে। ভাল উপদেষ্টা হলে ভাল হবে।
    একজন ব্রাহ্মণের শক্তি তার জ্ঞানে, একজন ক্ষত্রিয়ের শক্তি তার সৈন্যে। একজন বৈশ্যের শক্তি তার ধনে আর একজন শুদ্রের শক্তি তার সেবায়।
এই নীতিটি শ্রেণীভিত্তিক তখনকার সমাজের শ্রেণীভিত্তিক কাজের দিক-নির্দেশনা স্বরূপ ছিল বলেই মনে হচ্ছে।
    একজন গণিকা সেই লোককে ত্যাগ করে যে তাকে অর্থ দিতে পারবে না, প্রজা সেই রাজাকে ত্যাগ করে যে তাদের রক্ষা করতে পারে না, পাখিরা সেই গাছ ছেড়ে যায় যে গাছে কোন ফল নেই, আর অতিথিরা সেই গৃহ ছাড়ে যে ঘরে খাবার বাড়ন্ত।
    একজন ব্রাহ্মণ ভিক্ষা পেলে শিষ্যের বাড়ি ত্যাগ করে, একজন পণ্ডিত শিক্ষা সমাপ্ত হলে গুরুকে ত্যাগ করে, আর পশুরা বনে আগুন লাগলে বন ত্যাগ করে।
নীতির চেয়ে কথাগুলোকে কাব্যিক মনে হল, জীবনোপলব্ধি মনে হল। বাস্তবতার সাথে মিল আছে। আকাঙ্ক্ষিত বস্তু পেয়ে গেলে, অথবা আর লাভের সম্ভাবনা না থাকলে, নির্ভরকারীরা তা ত্যাগ করে।
নিচের উক্তিটি চিরন্তন সত্য।
    এই পৃথিবীতে বদনাম ছাড়া কার পরিবার আছে? কে আছে এমন যার অসুখ নেই, দুঃখ নেই? কে চিরসুখী?
সময় বদলায়, ভাল সময় আসে, খারাপ সময় আসে। নাম যেমন আসে, দুর্নামও আসে। সুখ যেমন আসে, দুঃখও আসে। কোন অবস্থাতেই সময় কারও জন্য ধ্রুব হয় না, হয় না সময়ের নিয়ে আসা পরিস্থিতিও।
    একজন লোকের সৌন্দর্য তার আচরণে প্রকাশ পায়। একটি দেশের পরিচয় পাওয়া যায় সে দেশের নাগরিকের ভাষা ব্যবহারে। বন্ধুত্ব প্রকাশ পায় তার আন্তরিকতায়, এবং শরীর দেখেই খাওয়ার ক্ষমতা বুঝা আয়।
আচরণ একজন লোকের ব্যক্তিত্বের পরিচায়ক। কথাটি সত্য। তবে এটাও ঠিক, কোন নির্দিষ্ট কারণ বশত খারাপ আচরণ করলেই কেউ খারাপ হয়ে যায় না। তবে হ্যাঁ, প্রথম দেখা কেউ সেভাবেই মূল্যায়ন করবে। কথা বলার ধরণ, মার্জিত না অমার্জিত- এসব দেখে কোন দেশ সম্পর্কে ধারণা করা হয়তো যেতে পারে, তবে তার মানে এই না যে ধারণা সঠিক হবে।
একটি ঘটনা বলি,
মালোয়েশিয়ায় বাংলাদেশীরা বেশির ভাগ শ্রমিক। সে দেশের অনেকেরই ধারণা করে বাংলাদেশ খুবই গরীব, বাংলাদেশের মানুষ অশিক্ষিত, বাংলাদেশে কোন ব্লডিং নেই- সব কুঁড়েঘর। পরিচিত একজনের চায়নিজ প্রেমিকা ঢাকা ও সিলেটে বেড়াতে এসে এক্সলেমেটরি বাক্যে প্রকাশ করেছিল; বাংলাদেশ এত উন্নত! আমরা তো অন্যকিছু ভাবতাম।
    দুষ্ট লোক ও সাপের মধ্যে সাপই ভাল। সাপ ছোবল মারে যখন সে ছোবল মারতে চায়, কিন্তু দুষ্ট লোক প্রতি পদে ছোবল মারে।
এই কথাটিও সত্য। পশুর চেয়ে মানুষই ভয়ঙ্কর হয়। আমরা শুধু শুধু পশুকে গালি দিয়ে মানুষের শ্রেষ্ঠত্ব জাহির করি।
    কোকিলের সৌন্দর্য তার তার কুহু ডাকে। স্ত্রীর সৌন্দর্য তার পতির প্রতি নিবেদনে। একজন কুরূপ লোকেরও সৌন্দর্য প্রকাশ পায় পাণ্ডিত্যে। আর সাধুর সৌন্দর্য তার ক্ষমায়। 
কোকিল কালো একটি পাখি, কাকের মতই। কিন্তু কাকের চেয়েও বেশি পূজিত বলতে হবে তার সুরেলা ডাকের জন্য। কবি শব্দের প্রতিশব্দ হিসেবে কাকের ব্যবহার ছাড়া, সাহিত্যে কোকিলের পদচারণাই বেশি।
পতির প্রতি নিবেদনে স্ত্রীর সৌন্দর্য, ঠিক তেমনি পত্নীর প্রতি নিবেদনে পতিরও সৌন্দর্য নিহিত। তবে সেটা সুন্দর হবে তখন যখন তাদের মধ্যে সুন্দর একটি বন্ধন থাকবে।
ক্ষমা অবশ্যই ভাল গুণ, তবে কুপাত্রে ক্ষমা অসুন্দরই হবে। ভয়ঙ্কর হতে পারে। আত্মঘাতী হতে পারে। ইতিহাস সাক্ষী, ভয়ঙ্কর অনেক কিছুই ঘটেছে।
তবে একথা একেবারেই ঠিক শর্ত ছাড়াই, মানুষ দেখতে সুন্দর হোক আর কদাকার হোক, তার আসল মূল্যায়ন হবে তার জ্ঞানে, তার শিক্ষায়, তার পাণ্ডিত্যে। এমন অনেক স্মরণীয় ও বরণীয় ব্যক্তি আছেন, যাঁরা দেখতে তো কদাকার, কিন্তু সকল মানুষের হৃদয়ে সুপারস্টার মেগাস্টার হয়ে আছেন।
    পরিশ্রমীর কাছে কোন দারিদ্র নেই। পাপ তাকে ধরবে না যে ইস্টনাম জপ করছে। যে মৌন হয়ে আছে অন্যের সাথে তার ঝগড়া নেই। তারাই নির্ভিক যারা সর্বদা সতর্ক।
পরিশ্রম করে দারিদ্রতা দূর করা যায়। একথা ঠিক, তবে শুধু পরিশ্রম নয়, তার সাথে বিজনেস ম্যানেজমেন্ট থাকতে হবে, পরিবেশ পরিস্থিতি থাকতে হবে। তা না হলে, আমাদের দেশের কৃষকের মাথার ঘাম পায়ে ফেলে ফলানো টমেটো ড্রেনে ফেলার মত হবে, পানির দামে আলু বেঁচার মত হবে।
বিশ্বাস অনুসারে ইস্টনাম জপে যাওয়া নিরীহ ও নির্লিপ্ত কাজের একটি, কোন লোক এই কাজেই কেন্দ্রীভূত থাকলে, তার দ্বারা পাপ বলে স্বীকৃত অন্য কাজ না হবারই কথা। তবে ইস্টনাম জপে যাওয়ার পাশাপাশি অন্য কাজে সে লিপ্ত থাকলে সেখানে পাপ বা অপরাধ হবার সম্ভাবনা তো থেকেই যায় যা তার কাজের উপর নির্ভর করে।
কেউ চুপচাপ থাকলে তার সাথে ঝগড়া হয় না।এটিও কন্ডিশনাল। মৌনতা সম্মতির লক্ষণ নীতির আওতায় অনর্থ না ঘটলেই হয়। আবার বোবা হলেও যে শত্রু থাকবে না এটাও ভুল। অন্য দৈহিক কাজ গুলোতে সক্ষম হলে অনেক কিছুই করা যাবে যাতে শত্রু মিত্র দুটাই সৃষ্টি হবে।
সতর্ক থাকা মানেই নির্ভিক হওয়া নয়। কখনও ভয় থেকেও সতর্ক থাকা হয়। তবে এটা ঠিক, সতর্ক থাকলে এবং প্রয়োজনীয় ব্যবস্থা গ্রহন করা হলে, আত্মবিশ্বাস বেড়ে যায়।
    শক্তিশালীর কাছে ভারী বলে কি কিছু আছে? যে উদ্যমী তার কাছে দূরবর্তী স্থান বলে কি কিছু আছে? যে সত্যিকারের জ্ঞানী তার কাছে কোন দেশটি পরদেশ? যে সুভাষী কে তার শত্রু হবে? 
শক্তিশালীর কাছেও ভারি কিছু হতে পারে, কারণ মানুষের শক্তি সীমাবদ্ধ। তবে হ্যাঁ, তার আত্মবিশ্বাস বেশি থাকবে। যে উদ্যমী, তার কাছে দূরত্ব কিছু নয়। তার শরীর ক্লান্ত হবে ঠিক, কিন্তু মন ক্লান্ত হবে না। এটা বাস্তব।
কারও জ্ঞান যদি এমন হয় যে, এই পৃথিবী আমাদের সকলের। তাহলে অবশ্যই কোন দেশই পরদেশ হবার কথা নয়। এমনকি যুক্তিবিদ্যার সূত্রেও কোন দেশ পরদেশ হবে না। তবে বাস্তবতা ভিন্ন। চাণক্যের আমলে একদেশ থেকে আরেক দেশে প্রায় বিনা বাঁধায় ভ্রমণ করা যেত। হ্যাঁ, বিভিন্ন দেশের বিষয়ে জ্ঞান থাকলে যে কেউ সেখানে শীঘ্রই অভিযোজিত হতে পারে। সেদিক দিয়ে চাণক্যের কথা অবশ্য বিবেচ্য।
ভাল করে কথা বলার প্রভাব প্রতিপক্ষের উপর অবশ্যই পড়ে। কিন্তু মানুষ আগের চেয়ে কুটিল বেশি এখন। তাই ভাল করে কথা বললেই প্রেমের বন্যা বইবে না, সবাই মিত্র হয়ে যাবে না।
এবার একটু কুটিল নীতির দিকে যাই,
    যে ভয়ঙ্কর দূর্যোগ থেকে পালিয়ে যায়, বিদেশী আগ্রাসন থেকে পালিয়ে যায়, ভয়ঙ্কর দূর্ভিক্ষ অথবা একজন খারাপ লোকের বন্ধুত্ব থেকে সরে যায়, সে নিরাপদ।
কথাগুলো সত্য, একজন লোক তার নিজের স্বার্থে এই নীতি অনুসরণ করতেই পারে। তবে সে হবে স্বার্থপর। বিদেশী শক্তির আগ্রাসন থেকে পালিয়ে গেলে, তার মাতৃভূমির কি হবে? তার দেশপ্রেমের কি হবে? অন্যায়ের প্রতিরোধ না করলে একজন লোকের আত্মা কলুষিত হবে। অন্যদিকে চাণক্য আত্মাকে কলুষমুক্ত রাখার জন্য জোর দিয়েছেন। আত্মা কলুষমুক্ত ছিল বলেই, চন্দ্রগুপ্তকে বেছে নিয়েছিলেন। তবে কি স্বার্থপর ও পরার্থপরের জন্য আলাদা আলাদা নীতি? এমন অনেক প্রশ্ন আসে।
এবার আরেকটি কুটিল নীতি দিয়ে আজকের পর্ব শেষ করছি।
একটি পরিবার বাঁচাতে পরিবারের একজন সদস্যকে ত্যাগ কর, একটি গ্রাম বাঁচাতে একটি পরিবার ত্যাগ কর, একটি দেশ বাঁচাতে একটি গ্রাম ত্যাগ কর; এবং তোমার নিজেকে বাঁচাতে একটি দেশ ত্যাগ কর। 
</doc>
<doc>
তিথি বারান্দা দিয়ে বাহিরে তাকিয়ে আছে। সে প্রতিদিন এই সময় বারান্দায় বসে থাকে। তবে সেটার কারন প্রকৃতি দেখা নয়। আরিফ কে দেখা।
আরিফ এই এলাকার ছেলে। এলাকার গর্ব বলে পরিচিত। ভালো ছাত্র, ঢাকা ভার্সিটিতে ভর্তি হয়েছে এবার।আচার ব্যবহার ভালো। সর্বদা হাসি খুশি। সবার বিপদে আপদে কেউ থাকুক না থাকুন আরিফ থাকে। লেখা লেখিতেও হাত ভালো। তিথি অনেকদিন থেকেই আরিফ কে পছন্দ করে। কিন্তু বলতে পারে না। আরিফ দেখতে কতো সুন্দর। অথচ তিথি মনে করে সে অতোটা সুন্দর না। আরিফ যদি তাকে ফিরিয়ে দেয়, এই ভয়ে তিথি আরিফ কে শুধু দেখেই যায়। মনে কথা বলা হয়না। আরিফের সাথে অবশ্য অনেকবার কথা বলেছে।তিথির বাবা একজন টিচার । পৈতৃক সম্পত্তি হিসাবে এই বাসাটা পেয়েছে। আরিফ কলেজ লাইফে প্রায় ওদের বাসায় আসতো ওর বাবার কাছে পড়াশুনার জন্য হেল্প নিতে। তিথি লুকিয়ে লুকিয়ে আরিফ কে দেখতো। কতো সুন্দর একটা ছেলে।
আরিফের বাবা অসম্ভব আমায়িক মানুষ। পাড়ার সবচেয়ে সন্মানিত মানুষদের একজন। ছেলের মতো সবার সুখে দুখে উনি আছেন। তিথি আর আরিফের বাবা ছাড়া এলাকার কোন অনুষ্টান শুরু হয়না। লোকে তাদের শ্রদ্ধা করেন বলেই তাদের ছাড়া কোন কাজে হাত দেয় না।
তিথিদের বাসায় সামনে ঠিক রাস্তার ওপাশের একটা চায়ের দোকান। সেখানে আরিফ রোজ বিকেলে বন্ধুদের নিয়ে আড্ডা দেয়। এলাকার ছেলেরা ওই দোকানটাকে পাড়ার সংসদ বলে। পাড়ার সব ভালো মন্দ থেকে শুরু করে সারাদেশের সব বিষয় নিয়ে সেখানে তর্ক বিতর্কে, আলোচনা চলে।
আজ আরিফ আসে নি। তিথি একটু মন খারাপ করে ড্রাইং রুমে ঢোকে। ঢূকেই অবাক হয়ে যায়। তার বাবা সোফায় বসে আছে। চেহারা দেখে মনে হচ্ছে কোণ ব্যাপারে চিন্তিত। তিথি বাবার পাশে গিয়ে বসল।
-বাবা, তুমি কি নিয়ে চিন্তা করছো?
-তুই বুঝলি কিভাবে রে?
-আমি তোমার মেয়ে। আমি বুঝবো না তো কে বুঝবে?
-হ্যা রে মা,একটু চিন্তিত।
-কেন? কলেজ এ কিছু হয়েছে নাকি?
-নারে মা, দেশের পরিস্থিতি ভালো লাগছে না। সরকারের মতিগতি আমার ঠেকছে না।
-কেন?
-কেন মানে? নেতা নির্বাচনে জিতলেন। কিন্তু ক্ষমতা দেয়া নিয়ে টালবাহানা শুরু করেছে। গত ডিসেম্বর ৭ তারিখের নির্বাচনে নেতা দুই দেশের ৩১৩ টা আসনের মধ্য ১৬৭ টা পেলেন। ধারে কাছে অন্য কেউ নাই। তাই গঠনতন্ত্র হিসাবে নেতার সরকার গঠন করার কথা। ১৩ ফেব্রুয়ারী ঘোষণাও দিলো যে ৩ মার্চ ঢাকায় অধিবেশন হবে। অথচ গতকাল অধিবেশন স্থগিত ঘোষনা করেছে ইয়াহিয়া খান। পাকিস্থানী শাসক রা নেতা কে কোনভাবেই ক্ষমতায় যেতে দেবে না।
-এখন তাহলে কি হবে বাবা?
-জানি না রে মা। সারা বাংলা এখন নেতার মুখ চেয়ে আছে। দেখা যাক নেতা কি বলেন।
মার্চের ৭ তারিখ। সকাল থেকেই গোটা দেশ গরম। তিথি দেখলো তারা বাবা জামা কাপড় পরে কোথাও যাচ্ছেন।
-বাবা কোথায় যাচ্ছো?
-নেতা আজ ভাষন দেবেন।
-তুমি সেখানে যাচ্ছো?
-হ্যা,আজ আমাদের ভবিষৎ এর ফয়সালা হবে সম্ভবত।
-আমাকে নিয়ে যাবেনা?
-তুই বাসায় থাক। তোর মার শরীর ভালো নাই।আমি এসে তোকে বলবো।
২৫ শে মার্চ সন্ধ্যেবেলা। তিথির বাবা বের হচ্ছেন ।তার বন্ধুর বসায় যাবেন। সেখানে তার খাওয়ার দাওয়াত আছে ।গোটা পরিবারের যাওয়ার কথা। কিন্তু তিথির মার শরীর ভালো না। তাই তিথির বাবা একাই যাচ্ছে।তিথি বারান্দা থেকে লাইটপোষ্টের আলোয় দেখলো বাবা বের হয়ে যাচ্ছেন।
২৫শে মার্চ মধ্যরাত। সারা শহর মূর্হ মূর্হ গুলির আওয়াজে কেঁপে উঠছে। তিথির মা বিছানায় শুয়ে বার বার আল্লাহর নাম নিচ্ছেন। তিথির বাবা এখনো ফেরেন নি। তিথি নিজের রুমে বসে জানালা দিয়ে বাহিরে তাকিয়ে আছে। তার কিছু ভালো লাগছে না। এতো গুলি কেন? কি হচ্ছে শহরে? হটাৎ গেট নকের শব্দে তিথির চিন্তায় ছেদ পরলো। দরজা খুলে দেখে আরিফ। অন্য সময় হলে তিথি হয়তো অনেক খুশি হতো। কিন্তু আজ পারছে না। আরিফের মুখ কালো হয়ে আছে। কিছু একটা ঘটেছে। অন্য সময় আরিফ বাসায় এল কূশল জিজ্ঞেস করে।কিন্তু আজ বাসায় এসে প্রথমেই জিজ্ঞেস করলো
-চাচা কোথায়?
-বাবা তো রহমান আংকেল এর বাসায় গেছে।
-রহমান আংকেল?
-বাবার বন্ধু। ঢাকা ভার্সিটির অধ্যাপক।
-ওহ নো, উনার বাসা কোথায়?
-ভার্সিটির কোয়ার্টারে থাকেন।
-কি? আমি আসছি…..
তিথি আরিফের জামা খামচে ধরলো।
-আরিফ ভাই কি হয়েছে?
-কিছু না। আমি আসি।
-না আমাকে বলেন কি হয়েছে? প্লীজ। বাবার কি কিছু হয়েছে?
-তোমার না শোনাই ভালো তিথি।
-না আমি শুনবো। প্লীজ বলেন। আমি শুনবো।
-আমি ইকবাল হলে গিয়েছিলাম বিকেলে এক বন্ধুর সাথে দেখা করতে। পরে রাতে বের হয়েছিলাম সিগারেট খেতে। হটাৎ দেখি হলে মিলিটারী ঢুকছে। তিথি,তুমি বিশ্বাস করবেনা ওরা হলের ছাত্র গুলোকে কিভাবে মেরেছে। আমি একটা ডাষ্টবিনের পেছনে লুকিয়েছিলাম। যেভাবে ওরা নির্বিচারে ছাত্রদের গুলি করছিলো দেখে আমার ডাষ্টবিন এর গন্ধ যেন কিছু মনে হচ্ছিলো না।
-আল্লাহ,আপনি কি বলছেন এসব?
-হ্যা তিথি, আমার সেই বন্ধুও সম্ভবত মারা পরেছে। আমি কোন রকম এ পালিয়ে এসেছি। বাসায় একবার ঢু মেরেই তোমাদের বাসায় আসলাম।
-ভাইয়া এখন কি হবে?
-জানি না তিথি। কিছুই বুঝতে পারছিনা। তবে এটা বুঝতে পারছি শেখ সাহেবের সাথে আলোচনার নামে শুধু সময় পার করেছে ওই পাকিস্তানী কুত্তার বাচ্চা। আসলে ও এই মিলিটারী অপারেশন এর জন্য সময় নিচ্ছিলো।
-আমার খুব ভয় করছে আরিফ ভাই। বাবা…….
বলেই হু হু করে কেঁদে উঠলো তিথি।ভেতর থেকে তিথির মা চেঁচিয়ে উঠলেন
-কি হয়েছে তিথি?
আরিফ বলল
-কিছু না চাচী। গোলাগুলি শুনে ভয় পেয়েছে।
-কে আরিফ নাকি? কিরে বাবা বাইরে এতো গোলাগুলি কিসের ? তোর চাচা তো এখনো বাইরে। এই লোকটাকে এতো করে বলি রাত করো না, শোনে না কোন কথা।
আরিফ সেকেন্ড কয়েক চুপ থেকে বলল
-কিছু না চাচী। আর্মির মোহড়া।
বাধ্য হলো আরিফ মিথ্য বলতে। তিথির মা অসুস্থ। এ অবস্থায় উনাকে টেনশন দেয়া ঠিক হবে না। কি করবে আরিফ ভেবে পায়না। তিথির বাবাকে এই অবস্থার মধ্যে খুঁজতে বের হওয়াটা বোকামো হবে। শেষে আরিফ ঠিক করলো তিথির বাবা না আসা পর্যন্ত তিথিদের বাসার আশে পাশেই থাকবে। তিথিকে এ কথা বলতেই তিথি বললো
-ভাইয়া আপনি গেষ্ট রুমে থাকতে পারেন। ওটা খালি আছে।
-না তিথি। আমি পাশের বিল্ডিং এর রহিম কাকার ওখানে আছি। ওখানে আমার বন্ধুরা অনেকেই আছে। আগে সবার খবর নিয়ে আসি। তুমি বাসার গেট বন্ধ করে বসে থাকো। আমি আসছি।
তিথি গেট লাগিয়ে দিয়ে দোতালার বারান্দা থেকে দেখে আরিফ বের হয়ে যাচ্ছে। লাইটপোষ্টের আলোয় আরিফের চোখ থেকে যেন অন্ধ আক্রোশ ঠিকরে পরছে।
২৭ মার্চ
সকাল ৮ টা থেকে কারফিউ শিথিল করা হয়েছে। আরিফের বাবা তিথিদের ওর মামার বাড়িতে পৌছে দিয়ে এলেন খুলনা। ইতিহাসের অন্যতম বর্বরচিত হত্য কান্ড দেখে পুরো জাতি স্তম্ভিত। ঢাকা শহরের রাস্তায় রাস্তায় লাশ। মানুষের লাশ এমন ভাবে পড়ে আছে যেন কুকুর বিড়ালের সাথে সৃষ্টির এ সেরা জীবের কোন পার্থক্য নাই। বাসা থেকে বের হওয়ার সময় তিথি আরিফ কে মাত্র একবার দেখে। সাইকেল নিয়ে ছোটাছুটি করছে। কি করছে বোঝা গেলো না।
এপ্রিল ১৮ তারিখ
এপ্রিলের মাঝা মাঝি পর্যন্ত উত্তর বঙ্গের বেশ কিছু এলাকা সহ ঢাকার বাহিরের অনেক এলাকা বাঙ্গালী সেনা সদস্য এবং ইপি আর নিজেদের নিয়ন্ত্রনে রাখতে সমর্থ হয়। এর পর পাক বাহিনীর ক্রমাগত সেনা আগমন এবং পেশাদার হানাদার আক্রমনে বাধ্য হয় পিছু হটতে। এ সময় টিক্কা খানের পরিবর্তে জেনারেল এ এ কে নিয়াজী কে দ্বায়িত্ব দেয়া হয় এ নরপৈশাচিক কার্যক্রম এর। মুক্তিযোদ্ধারা এসময় দ্বিতীয় পর্যায়ের গেরিলা যুদ্ধের প্রস্তুতি নেয়া শুরু করে।
তারিখ আর দিন গোনা বন্ধ করে দিয়েছে তিথি। বিভিষীকার মধ্যে সময় কাটছে তার। ২৫ তারিখের পর থেকে তার বাবার কোন খবর নাই। বেঁচে আছে নাকি মরে গেছে কিছুই জানেনা তিথি। মার শরীর ও ক্রমশ খারাপ হচ্ছে। তিথির মামারা থেকে গ্রামের মধ্যে। খুলনার এই এলাকাটা পুরোটাই পানি বেষ্টীত হওয়ায় পাক সেনারা সুবিধা করতে পারছেনা।
তারপর ও বাজারে লোকজন সর্বদা তটস্থ থাকে । আর্মি আসছে শোনা মাত্র সব দৌড়। এলাকার কিছু সাহসী যুবক স্থানীয় পুলিশ ফাঁড়ী লুট করে সেখান কার অস্ত্র দিয়ে এলাকা পাহাড়া দিচ্ছে । এখনো তেমন বড় কোন অঘটন ঘটেনি। তবে সবার আশংকা একটাই।ঘটতে কতোক্ষন।
বাড়ির পাশের পুকুর পাড়ে বসে আর মায়ের সেবা করে তিথির দিন কাটে। ওর মামাতো বোন গুলো খুব ভালো। ওকে কোন কাজ করতে দেয় না। গৃহস্থালী কাজ সব ওরাই করে। তিথি পুকুর পাড়ে বসে ভেজা চোখে চিন্তা করে ওর জীবনের কথা। কিছু দিন আগে কতো সুখে ছিলো। বাবা সারা দিন মজা করতো মেয়ের সাথে।নিজেদের বাসা। বারান্দায় বসে ফুল গাছে পানি দিয়ে আর লুকিয়ে লুকিয়ে আরিফ কে দেখে ওর দিন কেটে যেতো। আর আজ? গ্রামের মাঝের কোন এক জায়গায় পরে আছে সে। তার বাবা বেঁচে আছে কিনা জানেনা।আরিফ এর মুখটা ভেসে ওঠে মানসপটে। কেমন আছে আরিফ? তিথি যতোটুকু আরিফ কে চেনে,আরিফ এতোদিনে বসে নাই। নিশ্চই মুক্তিযুদ্ধে অংশ নিয়েছে। ও কি বেঁচে আছে? নাকি পাক বাহিনীর বুলেটের আঘাতে সুন্দর মুখটা রক্তে ভেসে গেছে? এসব ভাবতে ভাবতে নিজের অজান্তেই অঝোর ধারায় কাঁদতে থাকে তিথি।
অপরদিকে,ভালো নেই আরিফ ও। ঢাকা শহরে অবস্থান করছে আরিফ। সাথে একদল সাহসী যুবক। আপাতত তাদের কাজ পাক বাহিনীর চলাচলের বিগ্ন সৃষ্টি করা। প্রথম দিন আরিফ অপারেশন এ বের হয়েছিলো মিরপুর রোডের এক পাকি ক্যাম্প ধধংসের উদ্দেশ্যে। ক্যাম্পের কাছা কাছি এসে আরিফ বাকরুদ্ধ হয়ে যায়। এ কি?যেখানে সেখানে পরে আছে মৃতদেহ। কুকুর,শেয়ালে ঠুকরে খেয়েছে সে সব। কারো লাশ অবিকৃত নাই। চোখের পানি আটকাতে পারে না আরিফ। পাশ থেকে কাধেঁ হাত রাখে হায়দার ভাই।
-দেখ ছোট ভাই, এহন যদি তুই কাইত হইয়্যা যাস, তাইলে এই শুয়োরের বাচ্চাগো শাস্তি দেয়ন যাইবো না।কইলজাটারে শক্ত কর ভাই। আগে শুয়োরের বাচ্চা গুলারে দেশ ছাড়া করি। বাঁইচা থাকলে এগো একটারেও দেশের মাটিতে হাঁটতে দিমু না।
-চলেন হায়দার ভাই। আজকে কোন শালাকে ক্যাম্প থেকে জ্যান্ত ফিরতে দিবো না।
্ক্রল করে এগিয়ে যায় হায়দার ভাই। পেছনে আরিফ সহ আরো ৫ জন। তিনজনের কাছে রাইফেল। ডিফেন্স এর জন্য। বাকিরে ক্রমাগত গ্রেনেড চার্জ করবে। আরিফের কোমড়ে একটা পোটলা। ভেতরে ৫ টা গ্রেনেড।হটাৎ হায়দার ভাই হাত তুলে থামার নির্দেশ দেয়।ঘরের ভেতর থেকে কিসের যেন আওয়াজ পাওয়া যাচ্ছে।কান পেতে শুনছে সবাই। কয়েক মূহূর্ত পরে কারোই বুঝতে বাকি রইলো না আওয়াজ টা কিসের। নারী কন্ঠের আর্তনাদ শুনতে পাওয়া যাচ্ছে। ঢাকা শহরের বিভিন্ন প্রান্ত থেকে ধরে নিয়ে আসা মেয়েদের এখানে রাখা হয়েছে। অমানুশষিক নির্যাতন চলছে তাদের ওপর। তারা লাঞ্চিত, নির্যাতিত হয়ে বদ্ধ কামরায় বসে এখন শুধু নিজের মৃত্যু কামনা করছে। আরিফ তাকালো হায়দার ভাইয়ের দিকে। হায়দার ভাই নিঃশব্দে মাথা ঝাকালেন।
টেলিফোনের শব্দে প্রচন্দ বিরক্ত হলে কর্নেল আজম। এই শালার বাঙ্গাল দের দেশে এসে তার এক মূহূর্ত শান্তি নাই। সারা দিন কাজ আর কাজ। ফূর্তি করার টাইম ও পান না। আজ কেবল হুইস্কির বোতল নিয়ে বসেছিলেন আর সাথে সাথে ফোন বেজে উঠেছে। রিসিভ করে ওপাশ থেকে প্রচন্ড শব্দে মূহূর্তের জন্য বধির হয়ে গেলেন কর্নেল। মাউথপিসে চিৎকার করে উঠলেন
পরমূহূর্তে ফোন সংযোগ বিচ্ছিন্ন হয়ে গেলো। মূখ বাঁকিয়ে ফেললেন কর্নেল। এই মুক্তি গুলো কেন বোঝেনা যে এরকম দুই একটা বুলেট ফায়ার করে আমাদের কিচ্ছু করতে পারবে না। এদের ভালো মতো শিক্ষা দিতে হবে। দ্রুত ব্যাকাপ নিয়ে রওনা করে দিলেন এক ক্যাপ্টেন কে। আবার হুইস্কির বোতল নিয়ে বসলেন কর্নেল।
পুকুরের মধ্যে গলা পানিতে ডুবে আছে হারেছ মিয়া। সামনেই একটা পাকি ফাঁড়ি। উদ্দেশ্য ফাঁড়ির ওপাশের ব্রিজ টা উড়িয়ে দেয়া। কিন্তু ফাঁড়িতে বসানো হেভি মেশিন গানটাই সমস্যা। মুক্তিযোদ্ধাদের কচুকাটা করে ফেলবে সামনে পড়লে। কিছু একটা করতে হবে। পাশের কিশোরের দিকে তাকালেন হারেছ মিয়া। ১৭-১৮ বছর বয়স হবে। দেশের টানে সব ছেড়ে যুদ্ধে যোগ দিয়েছে। এক মূহূর্ত কি যেন ভাবলেন হারেছ মিয়া। তারপর তাদের দলের কমান্ডার কে ডাকলেন। কমান্ডার হলো সাবেক ওয়ারেন্ট অফিসার আফসার। তাকে কানে কানে কিছু বললেন। আফসার দ্রুত বেগে মাথা নাড়লেন। “না হারেছ ভাই, কোন দরকার নাই। কোন না কোন একটা উপায় বের হবেই ”
শুকনো মুখে হাসি এনে হারেছ বললেন ” শোন আমার কথা। এছাড়া কোন উপায় নাই রে ” অনেক বোঝানোর পর অবশেষে আফসার রাজি হলেন। নিজের অস্ত্র বদল করলেন হারেছ। এগিয়ে গেলেন সেই কিশোরের দিকে।
“বাপ আমি তোরে চিনি না, কে তুই কই থেকা আইছস, কিন্তু তোরে একখান কথা কই। এই দ্যাশ টার তোগো অনেক দরকার। দ্যাশের জন্য কিছু করিস বাজান।” হারেছ মিয়া নিজের কপাল থেকে গামছা টা খুলে এগিয়ে দিলেন কিশোরের দিকে। ” এইটা পিন্দা রাখ বাজান, যদি দ্যাশ স্বাধীন করার পর বাইচা থাকস, পাশের গ্রামের ইদ্রিস মাষ্টারের বাড়িত পাঠায়া দিস, অইহানে মাইয়া টা আমার আছে। দেখলে বুঝবো ” । ,কিশোর বোকার মতো প্রশ্ন করে “কি বুঝবো”?
হারেছ মিয়া একটা হাসি দিয়ে চলে যায়। মিনিট দুইয়েক পরে প্রচন্ড গুলিবর্ষন আর একটা বিষ্ফোরণের আওয়াজ পাওয়া যায়। আফসার নিজের শার্টের হাতায় চোখ মুছলেন। তার পর অস্ত্র হাতে দৌড় দিলেন। ফাঁড়ির সামনের মেশিনগান এর বাংকার সম্পূর্ন ধধংস হয়ে গেছে। মেশিন গানের সামনের দিকে কিছুটা সামনে পরে আছেন হারেছ মিয়া। বুলেটের আঘাতে শরীর ঝাঝরা হয়ে গেছে। দেহে প্রান নেই। তবুও চোখ টা খোলা। আকাশের পানে চেয়ে আছেন হারেছ মিয়া। মুখে তখনো সেই হাসি। শক্ত মুখে লাশটা দেখলেন আফসার। তারপর গর্জে উঠলেন “জয় বাংলা”।
১৬ ডিসেম্বর। সারা দেশে আনন্দের বন্যা। পাক হানাদার রা ৯৬ হাজার সৈন্য সহ আত্নসমর্পন করেছে। ৩০ লক্ষ শহীদের রক্ত, ২ লাখ মা বোনের সভ্রম বিনিমনে আর বিদ্ধস্ত অবকাঠামো নিয়ে পৃথিবীর মানচিত্রে জন্মনিলো এক নতুন দেশ। নাম তার “বাংলাদেশ”।
নিজেদের বাসার সামনে দাঁড়িয়ে আছে তিথি। বাসার দরজা জানালা কিছু আস্ত নেই। দেশ স্বাধীন হবার প্রায় ৫ মাস পর সে ফিরলো ঢাকা। তার মা অসুস্থ থেকে দেশ স্বাধীন হবার মাত্র তিন দিন আগে মারা গেলেন। বাবা যে নেই এই বাস্তবতার সাথে নিজেকে মানিয়ে নিয়েছে তিথি। ঢাকা এসেছে বড় মামার সাথে। বাসার হাল দেখে চোখ দিয়ে পানি বেড়িয়ে গেলো তিথির। এই সেই গাছ, এর নিচে দোলনায় বসে ছোট বেলায় কতো দোল খেয়েছে তিথি। এই সেই পানির পাইপ। বাবা এই পাইপ দিয়ে বাগানে পানি দিতেন। এই সেই বারান্দা। এখান থেকে আরিফ কে লুকিয়ে লুকিয়ে দেখতো তিথি। আরিফের কথা মনে পড়তেই মনটা কেমন করে উঠলো তিথির। কোথায় আছে আরিফ? কেমন আছে?
বারান্দায় বসে চায়ের মগ হাতে আরিফের জন্য অপেক্ষা করে তিথি। সাইকেলের বেলের শব্দ হলেই চমকিয়ে তাকায়। চোখে আশা নিয়ে তাকিয়ে থাকে। তারপর আবার সব হতাশায় ডুবে যায়। একে একে দশটা বছর পেরিয়ে যায়। তিথির ছেলে হয়েছে। তিথি তার নাম রেখেছে আরিফ। তিথির স্বামী সাংবাদিকতা করেন। রাতে ছেলে একদিন শুনতে চায় মুক্তিযুদ্ধের গল্প। তিথি গল্প শোনায়। তিথির বাবার কথা শোনায়, নাম না জানা এক হারেছ মিয়ার কথা শোনায়। শোনায় এক ভদ্র,সুন্দর দেখতে একটা ছেলের কথা। রাত জেগে তিথি শোনায় বেনোয়েট এবং ৭১ এর গল্প।
</doc>
<doc>
কনকনে শীত। রাশেদ একখানা চাদর জড়িয়ে রাস্তায় বের হতে হতে হোচট খেল। কিন্তু সে তার কোন পরোয়া করল না। হন-হন করে ছুটে চলেছে। দোকানের সামনে দাঁড়িয়ে বলে উঠল রুবেল তাড়াতাড়ি দুটো সিগারেট দে। রুবেল রাশেদকে দেখে বলে উঠল রাশেদ ভাই আগের টাকা কিন্তু এখনো দেন নাই। রাশেদ ধমকের সুরে বলে উঠল তোর তো কোন কাম কাজ নাই দোকানে আইলে খালি টাকা চাস। টাকা না দিয়া কি পালায় যামু। এই বলে সিগারেট দুটো হাতে নিয়ে একটা পকেটে ঢুকাল আর একটা টানতে টানতে রওয়ানা হল সামনের দিকে।
রাশেদ বন্ধুদের সাথে এক ফ্লাটে থাকে। এর মাঝে শাকিল এর মাঝে রয়েছে কলি কালের রোমিওদের যাবতীয় গুনাগুন। এবং সে তা অক্ষুন্নভাবে বজায় রাখার জন্য আপ্রাণ চেষ্টা করিয়া থাকে। মানে মোবাইলে অদেখা ভুবনের মেয়েদের সাথে ঘন্টার পর ঘন্টা আলাপচারিতা। এর পরে দেখা করিয়া তারপর ঘুরিতে যাওয়া আর তারপর আলীবাবা চল্লিশ চোরের মত চিচিংfuck।
সে যাই হোক রাশেদ, বাইরে থেকে দেখে যতই সাহসী মনে হোক না কেন মেয়েদের বিষয়ে তার বড়ই দুর্বলতা ইতিপূর্বে দেখা গিয়াছে। এই যুগে যেখানে বন্ধুরা হালি খানেক মেয়েকে ম্যানেজ করে চলতেছে আর সবচেয়ে বড় বিষয় তার ঘনিষ্ঠবন্ধু সেখানে এই বিষয়ে অনেকের চেয়ে অগ্রগামী সেখানে রাশেদ একদম একেলা এটা সে আর সহ্য করতে পারিতেছে না। রাস্তায় বের হলে তরূনীদের হাস্যজ্জল চেহারা আর অপরূপ চঙ্গভঙ্গী দেখিয়া মনে মনে বলে উঠে আর পারিনা গুরু।কিন্তু কি করিবে বেচারার দেখিয়া দেখিয়াই জল ফেলিতে হয়।
এভাবেই কাটছিল আমার বন্ধু রাশেদের সময়। একবিকালে শাকিল কে অনেক পীড়াপীড়ি করিয়া হোটেলে চা খাইতে নিয়ে গেল। পীড়াপীড়ি এই কারণে যে এ যাবৎকাল সকল চা পুরির বিল শাকিল কেই বহন করিতে হইয়াছে কিন্তু আজ সময় যেন থমকে দাড়াল। রাশেদ উৎফুল্ল চিত্তে চায়ের বিল দিয়ে দিল। আর শাকিল এতে এতই ঘাবড়াইয়া গেল যে সে বুঝতেই পারছিল না কি হইয়া গেল। এই ঘটনার প্রেক্ষিতে আজ যেন রাশেদের প্রতি ভালবাসা অনেক বাড়িয়া গেল।
এরপর দুজনেই হাটছিল আর তাদের মাঝে কথা চলছিল। রাশেদ বলিয়া উঠিল দোস্ত আমার একটা ব্যবস্থা করিয়া দে। এতদিনের ঢাকার জীবনে একটাও প্রেম করিতে পারিলাম না। আর তো সইতে পারি না। শাকিলকে এর সাথে সাথে এই ওয়াদাও করিয়ে নিল যে সে এই কথা আর কাউকেই বলিতে পারিবেনা। শাকিল বন্ধুর এই দুরবস্থা দেখে সে তার প্রেমের জন্য যা যা করা লাগে তা করবে বলে কথা দিল।
এর ঠিক দুদিন পর শাকিল বলে উঠল দোস্ত পাইছি তোমার রাজকন্যার খোজ। এই বলে একটি গ্রামীন নাম্বার ধরাইয়া দিল। বলিল এখন দায়িত্ব তোর কিভাবে কি করবি কিন্তু ঘুনাক্ষরেও আমার নাম বলা যাইবে না। যাই হোক রাশেদ মনে মনে খুশি আবার ভীত। নতুন অভিজ্ঞতা। কি হয় আর না হয়। এই ভেবে সারাদিন কাটিয়া গেল।
রাতের বেলা মোক্ষম সময় দেখিয়া কল দিল। কল দেবার সাথে সাথেই কল রিসিভ হইয়া গেল। সুরেলা কন্ঠ ভেসে আসল হ্যালো কে বলছেন? রাশেদ কি বলবে আর কি বলবেনা ভাবিয়া পাইতেছিলনা। কিচ্ছুক্ষণ বিরতির পর কথা শুরু করিল। আর মেয়েটি যেন এভাবে কথা বলছিল সে যেন তার যুগ যুগের সাথী।
রাতে কথা বলতে বলতে যে কখন ফজরের আযান দিয়ে দেয় তার কোন ঠিক থাকে না। এবার লাইলীর পক্ষ থেকে মজনূকে আহ্বান জানানো হল। এস আমরা কোথাও দেখা করি। রাশেদ প্রস্তাবে প্রথমেই রাজী হইয়া গেল। কবে, কখন, কোথায়, কিভাবে ইত্যাদি ইত্যাদি।
রাশেদ দুপুর থেকে রেডি হচ্ছে। দুই বন্ধুকে সাথে করে নিয়ে রওয়ানা দিল। শাকিল গেল না। যাবার সময় ৫০০ টাকার নোট পকেটে গুজে রওয়ানা হল রাশেদ। শাকিল ৫০০ টাকা নেওয়া দেখে বলল আর কিছু টাকা নিয়ে যা। কিন্তু রাশেদ উল্ট বলিয়া উঠিল আমার কাছে থেকে কেউ কি টাকা খসাতে পারে!! আর সাচ্চা প্রেম কখনও টাকা দিযয়া হয় না। এই বলে সে তিন জনকে নিয়ে বাহির হয়ে গেল।
বেইলি রোডে এসে কিছুক্ষন অপেক্ষার পরই দেখা হইল সেই মোবাইল কন্যার। এওটার সাথে আরও এওটা ফ্রি এর মত এখানে দুটফ্রি পাওয়া গেল। খাপে খাপ। তিনে তিনে ছয়। রাশেদ পরিচয় হইতে হইতেই বলিল খাইতে খাইতে কথা বলিলে কেমন হয়। পাশ থেকে একবন্ধু কানেকানে বলিল রাস্তার পাশে চটপটি খাইতে খাইতে কথা বলিলেই ভাল হইবে।
এতে রাশেদের আত্মসম্মানে বড়ই আঘাত লাগিল। সে একটি ফাস্টফুডের দোকানে ঢুকিলে পিছনে পিছনে বালক বালিকা সকলেই প্রবেশ করিল।
মেয়েরা বিভিন্ন ধরনের খাবার তালিকা প্রস্তুত করিতেছিল। আর রাশেদ তাদের দেখিয়া দেখিয়া বড়ই মুগ্ধ হইতেছিল। কিন্তু খাবার মুল্য ৮০০ ছাড়িয়া ৯০০০ ছুই ছুই করিতেছে। যেহেতু খাবার আগেই মুল্য পরিষোধ করিতে হইবে তাই বাধ্য হইয়া রাশেদকে বন্ধুদের দারস্থ হইতে হইল।
রাশেদ খাবার চাইতে কথাই বেশি বলিতেছিল। আর বালিকাত্রয় কথাশোনার চাইতে খাইতেই বেশি ব্যাস্ত ছিল। আর বন্ধুরা খাইতে এবং দেখতে দুই কাজেই ব্যাস্ত ছিল। তারা কি দেখছিল তা না বললেও আপনার নিশ্চয় বুঝে গেছেন। তাই না। সেই সাথে রাশেদ কিপ্টার কাছ থেকে টাকা উদ্ধার করা ছিল কষ্টসাধ্য বিষয়।
খাওয়া দাওয়া শুরু হতে হতেই রাশেদ গত দিনের বন্ধু দুজন প্রবেশ করল। তারা দুজনে অন্য টেবিলে গেল। মোবাইল কন্যা উৎকন্ঠিত কন্ঠে বলিয়া উঠিল অই বালক দ্বয়কে কি তুমি চেন। শাকিল জোরে জোরে মাথা নাড়াইতে নাড়াইতে বলিল কস্মিনকালেও না। কে ওই দুই হতচ্ছাড়া। বালিকা বলিল এমনি বলিলাম হয়তবা চিনিতে পার। শাকিল এই বিষয় নিয়া আর বেশি নাড়াঘাটা করিল না। তারা দুজন বসিয়াবসিয়া কফি গলধঃকরণ করিতেছিল।
শাকিলের সাথে বন্ধু হঠাৎ উঠিয়া গেল। বলিল আসিতেছি। শাকিল দেখিতেছিল তারা খাইতেছিল যেন বহু দিন ধরে না খাইয়া আছে। এরই মাঝে শাকিলের একটি কল আসিল। শাকিল কল পাইয়া খুব খুশি। শাকিলের বন্ধু অনেক দিন পর ঢাকা আসিয়াছে। তাও আবার বেইলী রোডে। শাকিল বালিকাদের কাছে অনুমতি লইয়া গেল যে তার বন্ধুকে সে নিয়া আসিতেছে। বালিকারা খাইতে খাইতে সব কিছু ভুলিয়া বসিয়াছে। তাই তারা বলিল কই বাত নেহি। শাকিল বন্ধুর মুখদর্শনের উদ্দেশ্যে তড়িঘড়ি করিয়া বাহির হইয়া গেল।
বালিকাগন খাইয়া-দাইয়া খুশ গল্প করিতেছে। এরই মাঝে অনেক সময় পার হইয়া গিয়াছে। হঠাৎ তারা বলিল এখনও আসিতেছেনা কেন বাছাধন। বিল তো ১৫০০ ছাড়িয়া গিয়াছে। শাকিল বাবা আসিলেই তো খুল্লু খালাস। এরই মাঝে তারা উদ্ধার করিল শাকিলের মোবাইল বন্ধ হইয়া গিয়াছে। সকল বালিকার চেহারায় দুশ্চিন্তার ছাপ ফুটিয়া উঠিয়াছে। বারবার কল দিতেছে কিন্তু কল ঢুকিতেছে না। কি করিয়া ঢুকিবে বাবা ঢো
কার পথ যেব ন্ধ করিয়া দিয়াছে।
এরই মাঝে রাশেদের আগমন। মোবাইল কন্যা জানে পানি ফিরিয়া পাইল। এই রাশেদ রাশেদ। রাশেদ দুনিয়ার সমস্ত বিষ্ময় নিয়ে তাকাল। কি হয়েছে জানতে চাইলে মোবাইল কন্যা নির্লজ্জের মত সব ঘটনা খুলে বলল। আর রাশেদ বেচার সেইদিনকার ঘটনা।। আহা। রাশেদ তাদেরকে ইচ্ছামত গালিধোলাই করিল। তারা এওত গালি মনে হয় কোনদিন ষনে নাই। গালি দিতে দিতে রাশেদ বাহর হয়া গেল। আর নিরুপায় বালিকাগন কি করিবে ভাবিতে পারছিল না। শেষ পর্যন্ত তাদের প্রিয় মোবাইল খানা জমা দিয়া বাহির হইয়া আসিল। তাদের কাছে টাকাও ছিল না। আর সেই বন্ধুদ্বয় ভিতরে বসিয়া এই ক্রীড়া কৌতুক উপভোগ করিতেছিল।
আমরা সবাই মিলিয়া মজা করিতে করিতে বাসায় ফিরিয়া আসিলাম। রাতে সেই মোবাইল কন্যাকে কল দিবার পর সে তার মনের সকল ক্ষোভ প্রকাশ করিল। আর শেষ মুহুর্তে গালি দিতেও ভুলিল না।
বড়ই আজিব মেয়ে জাতি।।। 
</doc>
<doc>
বাবা-মা'র দেওয়া নামটা বাবা-মা'র অনুমতি না নিয়েই বদলে দিলাম । আমার নাম রাজীব নূর । এই নামে কারো কারো সমস্যা থাকার কারনে- নিজের নামটা বদলে নিলাম । এতে যদি কারো ভালো হয় হোক, তাতেই আমি খুশি । আমি বিশ্বাস করি- মানূষের পরিচয় নামে নয় কর্মে । ফেসবুকে এবং ব্লগে আমার অনেক বন্ধু । এত বন্ধুর মধ্যে হাতে গোনা ৩/৪ জন আমাকে চিনেন । বেশীর ভাগ মানূষই আমাকে ব্যাক্তিগত ভাবে চিনেন না । জানেন না । আর আমি চাইও না তারা আমাকে চিনুক জানুক । বেশী মানূষের সাথে পরিচয় হতে আমি স্বাচ্ছন্দ বোধ করি না । তারপরও দেখি, আমাকে অনেক মানূষ চিনেন । এতটাই চেনেন যে আমার সম্পর্কে এলোমেলো সব কথা বার্তা বলছেন ! কেউ কেউ বলছেন- আমার নাম নাকি, নূর মোহাম্মদ খান ।
কেউ কেউ বেশ কিছু বাজে কথাও বলেছেন । ( যারা বাজে কথা বলেছেন এটা তাদের অভিরুচি !) কিন্তু মজার ব্যাপার হলো- তারা কেউই আমার কাছে কিছু জানতে চাননি কখনও । কিন্তু কেন ? বরং তারা আমাকে নিয়ে নিজেরা নিজের মনের মতন করে নানান কথা বলেছেন ! তখন আমার খুব রাগ লেগেছে । এক আকাশ রাগ নিয়ে চুপ করে ছিলাম । ( আর মনে মনে কিছু কথা বলেছি ।)
একটা মহিলা ফেসবুকে তার একটা ছবি দিয়েছেন । খুব সুন্দর একটা ছবি । শাড়ি পরা । হাতে চুরী । মাথা ভরতি চুল । ক্যাপশনে লিখেছেন- আমাকে কেমন লাগছে ? ছবিটার নিচে আমি কমেন্ট করেছি- "আপা, সব ঠিক আছে কিন্তু কপালে টিপ নেই কেন ?" এই কমেন্ট টা করে কি অপরাধ করেছি ? আর একটা কথা- আমি নাকি অনেককে চায়ের অফার করি ! ( খুব হাস্যকর একটা কথা ) হঠাৎ করে চিনি না, জানি না এমন কাউকে কি চায়ের অফার করা যায় ? তারপরও ধরে নিলাম- চায়ের অফার করেছি, তো এখানে দোষটা কোথায় ? আমি কোনোদিন অপরিচিত কোনো মেয়ের সাথে কোথাও বসে চা খাই নি । আর বাকি জীবনে খাবোও না । আত্মীয় স্বজন বন্ধু-বান্ধব, কাছের মানূষ, প্রিয় মানূষ এদের সাথে চা খেয়েছি-গল্প করেছি । হিমির সাথে চা খেয়েছি রাস্তায় দাঁড়িয়ে দাঁড়িয়ে । আমি এত সস্তা না যার তার সাথে চা খেতে যাবো । আমার মনে আছে আমার দাদী খুব অসুস্থ- হাসপাতালে ভরতি । সেই দাদীকেই আমি দেখতে যাই নি । দাদী আমাকে কত ভালোবাসতেন !
আমার নাম নিয়ে যার সমস্যা সে কখনও আমাকে বলেন নি - ছোট ভাই তোমার নামটা বদলে দাও । তিনি একবার হাসি মুখে বললেই- আমার নাম বদলে দিতাম । এটা আমার জন্য কোনো ব্যাপারই না ( কিন্তু বুকের গভীরে যত কষ্টই পাই না কেন ! )। কিন্তু তার কিছু পরিচিত মানূষ আমাকে বেশ কিছু বাজে ( বানানো মিথ্যা ) কথা বলেছেন । তার কাছে আশা করেছিলাম- তিনি হয়তো তাদের বলবেন- চুপ করতে । কিছু মা্নুষ সমাজে থাকে তারা ঘরের খেয়ে বনের মোষ তাড়ায় । কত সময় তাদের ! তাদের কাছে কি কেউ সাহায্য চেয়েছে ? যাই হোক, ফেসবুকে আমার প্রধান আকর্ষণ হলো একটা গেমস- Barn Buddy । এই গেমটা খেলে আমি এক আকাশ আনন্দ পাই । খুব মজার একটা খেলা । গরু আছে , ভেড়া আছে । তারা দুধ দেয়- সেই দুধ বিক্রি করি । আমার এক টুকরো জমি আছে- সেই জমিতে আমি চাষ করি । সব ধরনের চাষ-ই করা যায় । কিন্তু আমি বেশীর ভাগ সময়ই ফুলের চাষ করি । যদি যময় মত ফুল গুলো তুলতে না পারি তাহলে সেই ফুল চুরী হয়ে যায় । একটা কুকুর আছে কিন্তু সেই কুকুরের খাবার না থাকলে- কুকুরটা কোনো কাজ করতে পারে না । ছয় ঘন্টা পরপর কুকুর টাকে খাবারা দিতে । এই কুকুরের খাবার আবার কিনতে হয় কয়েন দিয়ে ।
আমি লেখক না । আমি লিখতে জানি না । সে যোগ্যতাও আমার নেই । তবে মাঝে মাঝে এলোমেলো কিছু লিখি- যা সবই অখাদ্য । মাঝে মাঝে ছবি তুলি- সেই ছবিগুলো খুব বাজে ধরনের এবং নিম্ন মানের হয় । এই কথাগুলো আমি সব সময় বলি- আমার লেখার শেষে ব্রাকেট দিয়ে বলি । একটা বইয়ের নাম-"কা্কমানূষের চকখড়ি" বইটা লিখেছেন কুলদা রায় । এই কুলদা রায় তার বইতে নিজের সম্পর্কে খুব সুন্দর করে গুছিয়ে লিখেছেন । যেমন-" একাত্তরে এক কুলদা রায়কে দেখা যায় দেশান্তরে- বাবার কাঁধে চড়ে যাচ্ছে । আরেক কুলদা রায় দু্র্ভিক্ষের মধ্যে সংগ্রহ করছে রিলিফের দুধ । বুড়োমানূষদের চিঠি লিখছে অন্য কোন কুলদা রায় । আরেকজন কুলদা রায় কবিতা লিখে ভর্তি হয়েছে কৃষি বিশ্ববিদ্যালয়ে । আর কৃষকের সঙ্গে হেঁটে চলে গেছে আরেকজন কুলদা রায় । এদের একজন থাকে নিউ ইয়র্কে । কুলদা ভালো থাকুক, ভালো থাকুক তার সব প্রিয় মানুষ ।
আজ জীবনে প্রথম নিজের নাম লিখতে গিয়ে থমকে গেলাম । বিকেলে একটা প্রয়োজনে নিজের নাম লিখতে গিয়ে স্থির হয়ে গেলাম । কি লিখব ? যাই হোক, আমার বন্ধু সুদীপ্ত সালাম- আমাকে ফোনে জানালো মন খারাপ করিস না । এখন থেকে 'প্রতীপ নূর' নামে লিখবি । আচ্ছা, বেশ কয়েকজন আমাকে বলেছেন- 'তোমার লেখা হুমায়ূন আহমেদের মতন ।' এখন যদি হুমায়ূন আহমেদ আমাকে বলেন- 'তুমি আমার মতন করে লিখবে না । তোমার লেখার ভঙ্গিমা বদলাও ।' তাহলে এখন আমাকে নামের মতন লেখাও ছেড়ে দিতে হবে ? তারপর হয়তো কেউ একদিন বলে বসবেন- আমি এই ঢাকা শহরে থাকি- কাজেই তুমি অন্য শহরে চলে যাও । তখন আমাকে অন্য শহরে চলে যেতে হবে । এইভাবে একদিন দুনিয়া'ই ছেড়ে দিতে হবে । হা হা হা...
আমার ফেসবুকে প্রফাইলে আমার ছবি দেওয়া । আমার নাম দেওয়া । আমার জন্ম তারিখ দেওয়া । আমার লেখা গুলো নোট আকারে দেওয়া । তারপরও যদি তারা বিভ্রান্ত হয়, তাহলে বলল- তারা অন্ধ । এখনকার যুগের মানূষরা মনে করে- কিছু বলতে পারলেই যেন তারা বড় হয়ে গেল ! মস্ত বড় একটা দোষ দিতেও তাদের বুক কাপে না । বোধ করি নিজের প্রতি আস্থা কম থাকলে এমন হয় । আমি ছোটবেলা থেকেই ঝামেলা পছন্দ করি না । মিথ্যা পছন্দ করি না । কিন্তু বেছে বেছে আমাকেই নানান রকম ঝামেলায় জড়িয়ে পরতে হয় । আমার ভাবতে অবাক লাগে- এই যুগেও এমন মানূষ আছে- যদি শুনে চিল কান নিয়ে গেছে- সাথে সাথে চিলের পেছনে দৌড় দেয়, একবার নিজের কানটা ধরে দেখেনা- সত্যি কি চিলে কান নিয়েছে ?
আরও অনেক কিছু লেখার ইচ্ছা ছিল । মন বিক্ষিপ্ত থাকার কারনে লিখলাম না । সবাই ভালো থাকুক । সুন্দর থাকুক । সবার জন্য এক আকাশ শুভ কামনা । এত মন খারাপের মধ্যে একটা আনন্দময় ঘটনা হলো- বাংলাদেশ জিতেছে !! 
</doc>
<doc>
লোককবি আবদুল হাই মাশরেকী
গ্রামবাংলার জনপ্রিয় পালাগান রাখাল বন্ধু, জরিনা সুন্দরী, মাঠের গান, ঝিঙের ফুলের লতা, দুখু মিয়ার জারী, হজরত আবু বকর (রাঃ) পুঁথি সাহিত্য রচিয়তা আবদুল হাই মাশরেকী তিরিশ ও চল্লিশ দশকের কবি। তাঁর অনেক পাণ্ডুলিপি অপ্রকাশিত এবং বিভিন্ন পত্র পত্রিকায় ছড়িয়ে ছিটিয়ে আছে অসংখ্য কবিতা, গল্প, গান ও অন্যান্য সাহিত্য কর্ম। কিন' দুঃখের বিষয় কলকাতায় থাকাকালীন এবং ১৯৪৬ সালে হিন্দু- মুসলমান সামপ্রদায়িক দাঙ্গার সময় তাঁর গুরুত্বপূর্ণ পাণ্ডুলিপিগুলো এবং বিদ্রোহী কবি কাজী নজরুল ইসলামের দেয়া উপহার হারমোনিয়াম সেখানে রেখে তৎকালীন পূর্ববঙ্গে চলে আসেন।
আবদুল হাই মাশরেকী মূলত : এদেশের সাধারণ মানুষের আকাঙ্খার রূপকার ও কৃষক জনগোষ্ঠির প্রতিনিধিত্বকারী কবি।
জন্ম- ১ এপ্রিল ১৯১৯ সালে (সার্টিফিকেট অনুযায়ী) ময়মনসিংহ জেলার ঈশ্বরগঞ্জ থানার দত্তপাড়া গ্রামে। মৃত্যু- ৪ ডিসেম্বর ১৯৮৮ সনে নিজবাড়িতে। পিতা- ওসমান গণি সরকার। তিনি জমিদার বিরোধী আন্দোলনের তেজোদীপ্ত নায়ক ছিলেন। মাতা- রহিমা খাতুন।
কর্মজীবনে প্রথমে শিক্ষকতা ও পরে জুট রেগুলেশনে কবি আবদুল হাই মাশরেকী চাকুরি করেন। এরপর দৈনিক সংবাদ পত্রিকায় সহ-সম্পাদক এবং পরবর্তীতে কৃষি মন্ত্রণালয়ের কৃষিকথা পত্রিকার সম্পাদক হিসাবে দায়িত্ব পালন শেষে ১৯৭৬ সালে অবসরে যান। কবি আবদুল হাই মাশরেকী অষ্টম শ্রেণীতে পড়ার সময় তাঁর ‘চোর গল্প’ প্রকাশিত হয়। লোককবি আবদুল হাই মাশরেকীর রচিত বিখ্যাত পল্লীগীতি-‘প্রাণ সখিরে, বাবলা বনে ধারে ধারে বাঁশি বাজায় কে’,‘রাখাল বনধু ‘জরিনা সুন্দরী’ পালাগান, ‘দুঃখু মিয়ার জারী’ ও ‘হজরত আবু বকর (রাঃ) জীবনী’ (পুঁথি)। তৎকালীন রেডিও সংবাদের পূর্বে ও পরে প্রতিদিন দেশাত্মবোধক যে গানটি প্রচার হত- ‘ওরে আমার ঝিলাম নদীর পানি’। শহীদদের স্মরণে ‘তারা মরে নাই তারা যে অমর/ নহে গো নহে এ তাদের কবর।’
আবদুল হাই মাশরেকী শুধু গ্রামীণ বিষয়বস' নিয়ে সাহিত্য সৃষ্টি করে গণমানুষকে শুধু উজ্জীবিত করেননি। তিনি এ যুগের মানুষকে গণতন্ত্রের মন্ত্রের দীক্ষিত করে তুলেছেন তাঁর রচিত গান দিয়ে-‘এসো গণতন্ত্র গড়ে তুলি/ নতুন দিনের/ এসো করব কায়েম রাজ-কলুষ হীনের...।’ ‘চাষার কুটুম শস্য কণা / মন্ত্রী হইছে অনেক জনা / দুখের দিনে তাদের দেখা নাই...।’ দেশাত্মবোধক গান- ‘বাংলা মা তোর শ্যামল বরণ / হৃদয় আমার করল হরণ।’ আধুনিক গান- ‘একদিন হবে ভুলিতে/ শুকাবে মালিকা ধূলিতে’, ‘চিরকালের সেই পুরোনো কথা দুটি/শ্যামল বনের কুঞ্জে যেমন ফুলেরা কয় ফুটি ফুটি’। ইসলামী গান- ‘পড়ি তাসমিয়া পড়ি বিস্‌মিল্লাহ/ পড়ি লা- ইলাহা ইল্লেল্লাহ্‌।’ তৎকালীন পূর্ববঙ্গ ও পশ্চিমবঙ্গে শ্রোতাদের কাছে খুব জনপ্রিয় ছিলেন এই লোককবি আবদুল হাই মাশরেকী।
এছাড়াও লোককবি আবদুল হাই মাশরেকীর কালোত্তীর্ণ কবিতা রয়েছে- এই বীভৎস হানাহানি আর-/ এই মৃত্যুকে স্বীকার করিনি কভু/ মানুষের পথ...। শ্বাপদ হিংস্র নখরে বিঁধেছে তবু/ তবু তো রক্তে ভিজে গেলো রাজপথ......। দেশাত্মবোধক কবিতা ‘হে আমার দেশ’ হৃদয়ের প্রেম দিয়ে তোমাকে তো ভালবাসি হে দেশ আমার...। স্বাধীনতাউত্তর দেশের দৃশ্যপটের উপরে- ‘এই ত পেয়েছি মাকে/ বাড়ির সামনে তার নতুন কবর/ বধ্যভূমি ঘুরে ঘুরে/ কালোজিরে ধানক্ষেত তীরে এসে দেখি বিধস- সকলি.....।’ অপসংস্কৃতির বিরুদ্ধে তাঁর সনেট- ‘পশ্চিমের গোর থেকে এইসব অপচ্ছায়া/ আসে চুপি, কথা বলে বাঁধানো কঠিন দাঁতে।/ উটপাখি কবুতর নিরীহ কোকিল কাক/ বেড়াল ছানার মতো কখনো-বা ধরে কায়া/ প্রতি চোখ নির্বিবাদ-সব কথা রাখে আঁতে/ সমবেত কণ্ঠে শুধু শোনায় আজব ডাক। 
</doc>
<doc>
বেশ কিছু দিন যাবত আমাদের মাননীয় প্রধান মন্ত্রী শেখ হাসিনা একটি কথা বলে আসতেছিলেন যে, ১৯৯১-এর সাধারণ নির্বাচনের সময় বাংলাদেশের প্রধান বিরোধী দল বাংলাদেশ জাতীয়তাবাদী দল (বিএনপি) পাকিস্তানের এক সংস্থা থেকে টাকা নিয়ে নির্বাচন করেছিলেন । কথাটা অনেকে হাসি দিয়ে উড়িয়ে দিয়েছিলেন । এখানে উল্লেখ্য বিষয় মাননীয় প্রধান মন্ত্রী দেশ নেত্রী শেখ হাসিনা তার বক্তব্যে বিরোধী দলীয় নেত্রীকে উদ্দেশ্যে করে একটি কথা বলেছেন, বিদেশ থেকে যারা টাকা এনে নির্বাচন করে তাদের সেই দেশে চলে চাওয়া উচিত ।
মাননীয় প্রধান মন্ত্রী দেশ নেত্রী শেখ হাসিনাকে আমি অনুরোধ করব উনাদের সেই দেশে চলে যেতে বলবেন না। কারণ হিসেবে আমি বলব, এ ক্ষেত্রে আমাদের নবী করীম (সঃ) এর আদর্শ হল , যখন তিনি বিধর্মীদের নিকট সত্যের বানী নিয়ে যেতেন তখন তারা আমাদের নবী করীম (সঃ) কে এমন কষ্ট যাতনা দিয়েছে যে, ফেরেস্তেরা এসে নবী করীম (সঃ) কে বলেছেন হে আল্লহর নবী আপনি শুধু হুকুম দেন ওদেরকে পৃথিবী থেকে নিশ্চিহ্ন করে নেই। তখন নবী করীম (সঃ) বলতেন আমি তা বলবনা কারণ ওরা যদি না থাকে তাহলে আমি আমার সত্যের বানী নিয়ে কার কাছে যাব। তাই মাননীয় প্রধান মন্ত্রী দেশ নেত্রী শেখ হাসিনাকে আমি অনুরোধ করব আপনি ওদের সামনে এমন আদর্শ স্থাপন করেন যেন আপনাকে দেখে ওরা শেখে।
এবার আসি পাকিস্তান থেকে টাকা গ্রহনের কথায় । আমাদের মাননীয় প্রধান যখন বিরোধী দলীয় নেত্রীর টাকা গ্রহনের কথা যখন বলতেছিলেন তখন বিএনপির ভারপ্রাপ্ত মহাসচিব সরাসরি তা নাকছ করে দিয়ে উল্টো অভিযোগ করেন।
এখানে টাকা গ্রহণের পত্রিকার রেফারেন্স নিন্মে দেয়া হল__
“বিএনপিকে টাকা দেওয়ার কথা স্বীকার করলেন সাবেক আইএসআই প্রধান_পাকিস্তানের গোয়েন্দা সংস্থা ইন্টার সার্ভিসেস ইন্টেলিজেন্সের আইএসআই) সাবেক এক প্রধান স্বীকার করেছেন, ১৯৯১-এর সাধারণ নির্বাচনের সময় সংস্থাটি বাংলাদেশের প্রধান বিরোধী দল বাংলাদেশ জাতীয়তাবাদী দলকে (বিএনপি) তহবিল জোগান দিয়েছে।
পাকিস্তানের সুপ্রিম কোর্টে এ সংক্রান্ত একটি মামলায় তিনি এ স্বীকারোক্তি দেন বলে শুক্রবার জানা গেছে।
পাকিস্তান ও ভারতের বিভিন্ন সংবাদমাধ্যমে প্রকাশিত প্রতিবেদনে বলা হয়, আইএসআইর সাবেক প্রধান আসাদ দুররানি গত বুধবার দেশটির সুপ্রিম কোর্টের জারি করা সমনের উত্তরে এ স্বীকারোক্তি দেন।
গোয়েন্দা সংস্থা হিসেবে আইএসআইর এখতিয়ার সংক্রান্ত এক মামলায় সুপ্রিম কোর্ট এ সমন জারি করে।
ইসলামাবাদ ভিত্তিক নিউজ ইন্টারন্যাশনাল জানায়, গত বুধবার পাকিস্তানের সুপ্রিম কোর্ট অবসরপ্রাপ্ত এয়ার মার্শাল আসগর খানের দায়ের করা এক দশকেরও পুরনো এক মামলার শুনানিতে আসাদ দুররানিকে আদালতে হাজির হওয়ার নির্দেশ দেন। এ সম্পর্কে ভারতের ইন্ডিয়া টুডে মন্তব্য করে, 'গোয়েন্দা সংস্থার এখতিয়ার সম্পর্কে পাকিস্তান সুপ্রিম কোর্টের শুনানিতে সাবেক আইএসআই প্রধান এ স্বীকারোক্তি দেন।”
সমকাল _শনিবার_ ১৭ মার্চ ২০১২_অনলাইন।
বিএনপির ভারপ্রাপ্ত মহাসচিবের উল্টো অভিযোগ__
এখানে আমি ভিভিন্ন পত্রিকার রেফারেন্স উল্যেখ করছি , শনিবার (১৭/০৩/১২) দুপুরে এক আলোচনা সভায় তিনি বলেন, “ইকোনোমিস্টে ছাপা হয়েছে- ২০০৮ সালের নির্বাচনে আওয়ামী লীগ প্রতিবেশী দেশের কাছ থেকে বস্তায় বস্তায় টাকা এনে নির্বাচনে জিতেছে। এখন সেই সত্য ঢাকতে বিএনপির বিরুদ্ধে মিথ্যা, বানোয়াট ও ভিত্তিহীন সংবাদ প্রকাশ করছে।”

মহাসচিব মির্জা ফখরুল ইসলাম আলমগীর বলেন, জনশ্রুতি আছে ভারতের কাছ থেকে বস্তা বস্তা টাকা নিয়ে ক্ষমতাসীন দল আওয়ামী লীগ ২০০৮ সালের নির্বাচনে জয়লাভ করেছে।
প্রথম আলো অনলাইন ডেস্ক | তারিখ: ১৭-০৩-২০১২।
জনাব মির্জা ফখরুল সাহেব আপনার এ অভিযোগের কোন ভিত্তি আছে বলে মনে হয় না।
এখন বিএনপির ভারপ্রাপ্ত মহাসচিবের নিকট জনগণের প্রশ্ন__
1. আপনি কি টাকা নেয়ার কথা সত্যি জানতেন না ?
2. না কি জেনেও মিথ্যা বক্তব্য দিয়ে যাচ্ছেন ?
প্রথম উত্তর যদি না হয়, তাহলে আমি বলব একটি দলের গুরুত্ব পূর্ণ একটা পদে থাকার পরও যদি আপনি না জেনে মিডিয়ার কাছ থেকে জানতে হয় তাহলে এরকম দলের রাজনীতি না করাই ভাল।
্বিতীয় উত্তর যদি হ্যাঁ হয় তাহলে মিথ্যা বিবৃতির জন্য জনগণের নিকট আপনার ক্ষমা চাওয়া উচিত।
সব শেষে আমি বলব যদি আপনারা টাকা নিয়েই থাকেন তাহলে জনগনের সামনে ঘোষণা দিন এবং জনগণের নিকট ক্ষমা চান নইলে বাংলার জনগন আপনাদের ক্ষমা করবেনা।
</doc>
<doc>
আমি থেকে আমরা
একবছর পত্রিকায় চাকরি করেছিলাম। বিচিত্র সব অভিজ্ঞতা। মেঘ নাই বৃষ্টি নাই হঠাৎ জানালার কাঁচ ঘামতে শুরু করেছে, ব্যুরো চিফের চিৎকার, স্টোরি বানাও। দু’কাপ বৃষ্টি হয়েছে, ছ’চামচ বালু উড়েছে। চিৎকার। স্টোরি বানাও। মালগাড়ির পা হড়কেছে; দুটো ডাব্বা কাঁৎ। ফের চিৎকার।
স্টোরি বানাও-
আমরা মুচকি হেসে দুয়েকটা ফোন করি; তারপর দিব্যদর্শনের ওপর ভর করে গটগট লিখে যাই। হয়ে গেল স্টোরি। স্টোরিগুলো পাঠক পড়ে। রসগোল্লা চোখ করে মাথা ঝাঁকায়: গভীর চেন্তার ব্যাষয়!
এসব হ”েছ রুটিন স্টোরি। মেন্নত কম কিন্তু পাতা ভরে।
ইদানীং দেশের টিভি চ্যানেলগুলো দেখে আমার আবার সেই ‘স্টোরি বানাও’ ডাকটা কানে বাজে।
গত একমাসের নিউজগুলো একটু রিপ্লে করে দেখুন। প্রতিদিন চ্যানেলগুলোতে একই খবর। প্রধান মন্ত্রী বলেছেন... বিরোধীদলীয় নেতার কড়া হুঁশিয়ারি... যে কোন মূল্যে প্রকৃত হত্যকারীকে... হত্যার প্রতিবাদে...। এসবে ঝাড়া ১০ মিনিট। তারপর সড়ক কিংবা রেলপথ হয়ে দ্রব্যমূল্য। ৪০ টাকার শশা ৮০ টাকায়.... বাণিজ্যমন্ত্রীর হুঁশিয়ারি .... গৃহিনী সালেহা বেগম বলেন....। এই নিয়ে ৪ কি ৫ মিনিট। এবার শেয়ার বাজারের হাউকাউ নিয়ে ৩ মিনিট। দরপতন বেশি হলে সেটা ১০ মিনিট পর্যন্ত বেড়ে যেতে পারে। খাবর পর শুরু জাবর কাটা। বিশেষজ্ঞদের মতামত, মানববন্ধন, কঠোর কর্মসূচির আহ্বান, মন্ত্রীর রাগী রাগী অথবা হাসি হাসি মুখ। এই নিয়ে আরো দশ মিনিট। এর ফাঁকে আবার বিজ্ঞাপন। এই হুড়োহুড়ির মধ্যে খুচরা যে দু’চার মিনিট বাঁচে তাতে র‌্যাবের মাদক উদ্ধার আর ডিবির পলাতক আসামী গ্রেফতারের খবর। হয়ে গেলো তিরিশ মিনিটের প্রাইম নিউজ। বা”চা লোগ তালিয়া লাগাও।
চমৎকার সাংবাদিকতা। যেন সায়দাবাদ-কারওয়ানবাজার আর গাবতলী-মতিঝিলই বাংলাদেশ। মুখ ঢেকে যায় বিজ্ঞাপনে। থুড়ি মুখ ঢেকে যায় ঢাকায়।
এর বাইরেও তো বাংলাদেশ আছে। ৪০ টাকার শশা ঢাকার মানুষ ৮০ টাকায় কিনলেই নিউজ। শশা নিয়ে আমরা শশব্যস্ত হয়ে ওঠি। চিৎকার করি। বাণিজ্যমন্ত্রীর পদত্যাগ চাই। কিন্তু পদ্মাচরের কৃষক যখন ৪০ টাকার শশা ৪ টাকাতেও বিকোতে পারে না, রক্ত-জল-করা ফসল চোখের জল ফেলতে ফেলতে গরুকে দিয়ে খাওয়ায়, তখন হয়ত ছোট্ট করে নিউজ হয়; কিন্তু আমাদের কোন প্রতিক্রিয়া হয় না। কোন আওয়াজ ওঠে না। যেখানে আমাদের স্বার্থ সেখানেই আমরা তৎপর। সোনারগাঁ’র সামনে থেকে অবলীলায় দশ টাকায় পাঁচ হালি লেবু কিনে নেই। ভুলেও ভাবি না কী করে কৃষকের পরতায় পোষে।
আবার দেখবেন বাজারে যখন কোন কিছুর সংকট তখন ওটা কেনাতেই হিড়িক পড়ে যায়। ওই মুহূর্তে ওটাই চাই। একেবারে অবোধ শিশু। স্বাভাবিকভাবে সে সুযোগ নেয় ব্যবসায়ীরা। রোজায় কী যুদ্ধই না হলো তরল দুধ নিয়ে। কিন্তু কিছুদিন আগেও ক্ষুদ্রখামারীরা বাজারে গিয়ে দুধের ন্যায্য মূল্য না পেয়ে সড়কে দুধ ঢেলে বাড়ি ফিরেছিল। তখন কোথায় ছিল দুগ্ধপ্রেমী বাঙালী। আমরা সবাই যদি দুধ ও দুগ্ধজাত দ্রব্যের ব্যবহার বাড়িয়ে দিতাম, স্বাভাবিকভাবে চাহিদা বাড়ত; দামও। হিমাগারের অভাবে মুন্সিগঞ্জের কৃষক যখন আলু ফেলে দি”িছল নদীতে, তখন তো আমরা বলতে পারতাম, একবেলা ভাত না খেয়ে আলু খাই। কৃষক বাঁচুক। পরগাছার মতো আমরা শুধু আমাদের ক্ষিধা মেটাতেই ব্যস্ত। মূল বৃক্ষ তথা দেশটার কী হলো তা নিয়ে কোন ভাবান্তর নাই।
আমাদের মধ্যবিত্তের চিনি আর তৈল নিয়ে আদিখ্যেতার অন্ত নেই। একেবারে বামুনের পৈতে। ধরলেই রে রে করে উঠি। অথচ চিনি নামক বস্তুটা ছাড়া দিব্যি দিন কাটানো যায়। আমাদের মূল খাদ্য ভাত ও তরকারিতে চিনির কোন ব্যবহার নেই। চিনি যা লাগে চা আর নাস্তাতে। চিনির দাম যখন বেড়ে যায় ওই সময়টাতে মিষ্টিজাতীয় নাস্তা না খেলেই তো হয়। ক’দিন না হয় স্যাকারিনের চা-ই খেলাম।
কী, আমার বক্তব্যটা বাণিজ্যমন্ত্রীর মতো হয়ে গেলো কিনা! ভাই, আজ আপনাকে ওই চেয়ারে বসালে আপনিও কিন্তু একই সুরে কথা বলবেন। গত কেবিনেটের অর্থমন্ত্রীও একইরকম মস্তব্য করে বিপদে পড়েছিলেন। প্রশ্ন হলো কেন? আমাদের মতো অসংযমী জাতি বোধহয় পৃথিবীতে কমই
আছে।
দেশ যাক গোল্লায়, কিন্তু আমার ভোগ-বিলাসের কমতি হতে পারবে না। এভাবে চললে যতই সরকার পাল্টাক, যতই মাথাপিছু আয় বাড়–ক কখনোই আমরা একটা আত্মনির্ভর জাতি হিসেবে আত্মপ্রকাশ করতে পারব না।
নিজেকে জয় করলেই বিশ্বজয় হয়। যে জাতি নিজেদের জয় করেছে তাদের আলাদা করে আর বিশ্বজয়ে নামতে হয়নি। কোরিয়ার প্রচন্ড খাদ্যসংকটের সময় লোকজন গাছের পাতা খেয়ে বেঁচেছিল।
ভিয়েতনামের মানুষ যুদ্ধের সময় পোকা মাকড় খাওয়া শিখেছিল; বাঁচার তাগিদে। এরা সরকারকে দুয়ো দিতে যায়নি। নিজেদের অবস্থা বিবেচনায় এনে নিজেরাই বাঁচার পথ খুঁজে নিয়েছিল। তাই তো ষাটের দশকে এদেশগুলো আমাদের পেছনের সারিতে থাকলেও আজ তারা আমাদের নাগালের বাইরে চলে গেছে। আমাদের স্বাধীনতার মাত্র ৬ বছর আগে মালয়েশিয়া সিঙ্গাপুর নামের উপনিবেশটিকে একপ্রকার স্বে”ছায় ছেড়ে দেয় অর্থনৈতিক বোঝা কমাবার জন্য। আজ সিঙ্গাপুর কই?
গত ঈদুল ফিতরে মহাসড়কের বেহাল দশা নিয়ে কী হৈচৈ! বছরে দুটো ঈদ। আমরা তো বলতে পারতাম এই ঈদটা নাহয় ঢাকায় কাটাই পরেরটাÑ। তখন যদি রাস্তা ঠিক না হয়, সরকারকে ধরা যাবে। কিন্তু সেই ধৈর্য্য নেই। আমরা সব চাই; এখখুনি চাই।
আরেকটা কালচার দাঁড়িয়ে গেছে সবকিছুতে সরকারকে জড়ানো। সবকিছুই সরকার করে দেবে। আবার পরক্ষণেই নাক সিঁটকে বলবে, সরকারের আকার এতো বড়ো কেন? মুক্তবাজার অর্থনীতির যুগ। সরকার কেন কলকারখানা চালাবে? ব্যবসা করবে? সব ছেড়ে দাও প্রাইভেট সেক্টরে।
সরকার যেন হাত-পা বেঁধে সাঁতার কাটার প্রতিযোগিতায় নেমেছে। আমাদের দেশে ১৬ কোটি মানুষের জন্য ৫ লাখ সরকারি কর্মচারি (প্রতিরক্ষা বাদে) আছে। আর ফ্রান্সের ৫ কোটি মানুষের জন্য ২০ লাখ সরকারি কর্মচারি। অথচ উনারাই বলেন আমাদের মাথাভারী প্রশাসন। আর আমরা মাথামোটারা সেই কথায় ফাল পাড়ি।
সেদিন মঞ্জুরুল হকের একটা লেখা পড়লাম। তারা ভাষাতেই শুনুন:
... সোভিয়েত ইউনিয়নে যাওয়ার পর প্রথম ভিয়েতনামিদের দেখার সুযোগ হয়। দেহের গঠন, চালচলন ও সাজপোশাকের দিক থেকে একবারে সাদামাটা। ভিযেতনামি নারী-পুরুষ প্রথম দেখায় আমাদের মধ্যে কোনোরকম চমক জাগাতে পারেনি। তবে অচিরেই আমরা তাদের দৃঢ় মনোবল ও
বলিষ্ঠ চারিত্রিক বৈশিষ্ঠ্যের পরিচয় পেয়েছি। সোভিয়েত ইউনিয়নে মাসে ৯০ রুবল বৃত্তি এবং েসই সঙ্গে নিখরচায় লেখাপড়া করা ও হোস্টেলে থাকার সুযোগ পেয়েছিলাম আমরা। একপর্যায় আমাদের মধ্যে কয়েকজন সেই অর্থে পেট চলে না উল্লেখ করে মাসোহারার পরিমাণ বাড়ানোর আবেদন করে কর্তৃপক্ষের কাছে। কর্তৃপক্ষ তাদের সামনে ভিয়েতনামি ছাত্রদের দৃষ্টান্ত তুলে ধরে ওই আবেদন ভালোভাবে বিবেচনা করে দেখার পরামর্শ দেয়। ভিয়েতনামি ছাত্ররাও বছরখানেক আগে অন্য এক আবেদন নিয়ে কর্তৃপক্ষের শরণাপন্ন হয়েছিল। সেই আবেদন হলো, তাদের মাসে ৯০ রুবলের বদলে যেন ৭০ রুবল করে স্কলারশিপ দেওয়া হয়। এর ফলে যে অর্থ বাড়তি থেকে যাবে, সে অর্থে যেন ভিয়েতনাম থেকে আরও কিছু ছাত্র নিয়ে আসার ব্যবস্থা করা যায়।
আরেকটা ঘটনা বলি। জাপানের এক ইমিগ্রান্ট পুলিশ হা মিন থান গত বছর জাপানের ভয়াবহ ভূমিকম্পের পর উদ্ধার অভিযানে অংশ নিয়েছিলেন। সেখান থেকে তিনি একটা চিঠি লিখেন ভিেয়তনামে অবস্থানরত তার বন্ধুকে। এন্ড্র ল্যাম চিঠিটির ইরেজী অনুবাদ করে ১৯ মার্চ ২০১১ সংবাদপত্রে প্রকাশ করেন। চিঠিটির চুম্বকাংশে নীচে তুলে ধরছি।
বন্ধু,
কেমন আছ? বিগত কয়েক দিন বিভীষিকাময় দিন যা”েছ। আমি চোখ বন্ধ করলে লাশ দেখি, েচাখ খুল্লেও দেখি লাশ আর লাশ।
আমরা প্রতিদিন ২০ ঘন্টা করে কাজ করছি। মনে হয় ৪৮ ঘন্টায় দিন হলে ভাল হতো! তাহলে উদ্ধার কাজ আরো ভাল ভাবে করা যেত।
এখন পানি ও বিদ্যুৎ নাই, খাবারও অপ্রতুল।
আমি এখন ফুকুশিমায়, নিউক্লিয়ার পাওয়ার প্লান্টের ২৫ কিমি এর মধ্যে। আমার এত কিছু বলার আছে যে সব বলতে গেলে দুর্যোগের সময় মানুষের ব্যবহার ও স¤পর্কের বিষয়ে একটি উপন্যাস হয়ে যাবে।
জনগন বেশ শান্ত এবং ভদ্রস্থ আচরণ করছে। অপর কে শ্রদ্ধা করা এবং অন্যের অধিকারের বিষয়ে সবাই অনেক সচেতন। তাই এত বড় বিপর্যয়ের পর অবস্থা যত খারাপ হতে পারত তত খারাপ নয়। কিন্তু ভবিষ্যতে কী হবে বলা যায় না। সবাই তো মানুষ, যখন ক্ষুধা-তৃষ্ণায় কাতর হবে তখন কি এই ভদ্রতা তারা ধরে রাখতে পারবে? সরকার অবশ্য সব রকম চেষ্টায় করে যা”েছ, আকাশ পথে খাদ্য ও ঔষধ পাঠানো হ”েছ। তবে যা সাহায্য আসছে তা সমুদ্রে কয়েক ফোঁটা লবণ ফেলার মতই অপ্রতুল!
একটা ঘটনা তোমাকে বলব। যেখানে একজন জাপানী শিশুর কাছে আমি একজন বড় মানুষ হয়ে শিখলাম কিভাবে ভাল মানুষ হতে হয়!
গতকাল আমার দ্বায়িত্ব ছিল একটা স্কুলে, যেখানে একটি চ্যারিটি প্রতিষ্ঠান খাদ্য বিতরণ করছিল।
মানুষের লাইন ছিল লম্বা, লাইনের শেষে ছিল ৯ বছরের একটা ছেলে যে একটি টি-শার্ট ও হাফ প্যান্ট পরা ছিল।
খুব ঠা-া ছিল আবহাওয়া। ছেলেটিও ছিল লাইনের একদম শেষের দিকে। আমি ভয় পা”িছলাম তার সময় আসতে আসতে খাবার শেষ হয়ে যায় কিনা। আমি তার সাথে কথা বললাম। সুনামির সময় সে ছিল স্কুলে। তার বাবা কাছেই কাজ করেন। তিনি গাড়ি চালিয়ে ছেলেকে নিতে আসছিলেন। ছেেলটি স্কুলের ৩য় তলার বারান্দা থেকেই দেখতে পায় যে তার বাবার গাড়িটি সুনামীতে ভেসে গেছে।
আমি তার মার কথা জিজ্ঞেস করলাম। সে বলল তাদের বাড়ি ছিল সমুদ্রের কাছেই। তার মা আর ছোট বোন ছিল বাসায়। তার মনে হয় না তারা বাঁচতে পেরেছে। তার চোখে ছিল অশ্রু যখন সে তার নিকটাত্মীয়দের কথা বলছিল।
ছেলেটি ঠা-ায় কাঁপছিল। আমি আমার পুলিশের জ্যাকেটটি খুলে তাকে দিলাম। জ্যাকেটের মধ্যে ছিল আমার খাবারের প্যাকেট, সেটিও বের করে তাকে দিলাম। বললাম এটি আমার ভাগের খাবার, আমার খাওয়ার পর বেঁচেছে, তুমি এই খাবারটা খাও, এই লাইনে তোমার সময় আসতে আসতে খাবার নাও থাকতে পারে।
ছেলেটি খাবারটি নিল এবং আমাকে ধন্যবাদ জানাল। আমি ভেবেছিলাম সে ততক্ষণাৎ খাবারটি খাবে কিন্তু সে খেল না। সে খাবারটি নিয়ে লাইনের সামনে গেল এবং বিলির জন্য রাখা খাবারের মধ্যে সেটি রেখে দিয়ে সে লাইনে তার জায়গায় ফিরে আসল।
আমি একটা ধাক্কার মত খেলাম। তাকে জিজ্ঞেস করলাম তুমি খাবারটি না খেয়ে ওখানে রেখে আসলে কেন? সে বলল আমার চেয়েও ক্ষুধার্ত লোক এই লাইনে আছে। খাবারটা ওখানে রাখলে ওরা সমান ভাবে বিতরণ করতে পারবে।
আমি অন্য দিকে চেয়ে চোখের জল মুছলাম। যে সমাজে নয় বছরের বা”চার মধ্যে এরকম দ্বায়িত্ববোধ জন্ম নেয় তারা নিশ্চয় মহান জাতি, বড়
মানুষ!!
তুমি ও তোমার পরিবারের প্রতি শুভে”ছা রইল। আমার ডিউটির সময় শুরু হয়ে যাবে এখনই।
হা মিন থান......
কী বুঝলেন, আমরা খুব স্বার্থপর, তাই না? কিন্তু এই আত্মপরতা বৃত্ত ভেঙে যতদিন আমরা বেরিয়ে আসতে পারব না, আমি থেকে আমরা হতে পারব না ততদিন আমাদের মুক্তি নেই। 
</doc>
<doc>
সুদূর সোভিয়েত রাশিয়ায় বঙ্গবন্ধুর ভাবনায় বাংলাদেশ
হাজার বছরের সাধনায় বাঙালির জীবনে এমন একটি দিন এসেছিল, যেদিন জন্ম নিয়েছিলেন জাতির স্বাধীনতা ও মুক্তির দূত। যার স্বপ্ন, লক্ষ্য, ত্যাগ এবং ইস্পাতকঠিন দৃঢ়তার সফল বাস্তবায়ন হয়েছিল বাঙালির জীবন। বাঙালির অবিংসবাদিত নেতা ও জাতির জনক বঙ্গবন্ধু তাঁর স্বপ্ন ও লক্ষ্য বাস্তবে রূপ দিয়ে ইতিহাস গড়ে গেছেন।
চিরকালের বিজাতীয় নিপীড়ন শোষণ-বঞ্চনার হাত থেকে জাতিকে মুক্ত করে স্বাধীন সার্বভৌম রাষ্ট্রের জন্ম দিয়ে গেছেন। একজন নেতা যখন তার মাতৃভূমির স্বাধীনতার জন্য সংগ্রাম করে এবং চূড়ান্ত পর্বে এসে সশস্ত্র মুক্তিযুদ্ধের মাধ্যমে বিজয় পতাকা ছিনিয়ে আনেন, তখন তার রাজনৈতিক জীবনের সেটাই হয় সবচেয়ে বড় সার্থকতা। দুর্জয়, বিদ্রোহী এবং অগ্নিঝরা এই মাসে জানাই বাঙালির সর্বকালের শ্রেষ্ঠ সূর্য সন্তানকে তাঁর শুভ জন্মদিনে বিপ্লবী লাল সালাম।
'১৯৭২ সালের মার্চে তদানীন্তন সোভিয়েত ইউনিয়নে, বঙ্গবন্ধুর রাষ্ট্রীয় সফরে, তার সহগামী হয়ে প্রটোকল প্রধান হিসেবে গিয়েছিলাম লেনিনগ্রাদে [বর্তমান সেন্ট পিটার্সবার্গ]। সেদিনকার শীতার্ত সকালটি ছিল রৌদ্রোজ্জ্বল, বরফে ঢাকা। বঙ্গবন্ধু গিয়েছেন দ্বিতীয় মহাযুদ্ধে নিহত লাখ লাখ লেলিনগ্রাদবাসীর কবরস্থানে শ্রদ্ধা জানাতে। তাদের অনেকেই নাৎসি বাহিনীর আক্রমণের মুখে লেনিনগ্রাদ রক্ষায় প্রাণ দিয়েছিলেন। যতদূর চোখ পড়ে আমাদের সামনে ছড়িয়ে আছে অজ্ঞাতনামা সহস্র সংগ্রামী মানুষের সমাধি, বরফের ধবধবে শুভ্র আবরণে ঢাকা, যেন সাগরের বুকে জমে যাওয়া ঢেউ। বাংলাদেশের ঋজু, সুদর্শন রাষ্ট্রনায়ক ধীর পদক্ষেপে এগোচ্ছেন পুষ্পস্তবক হাতে সৈনিকদের সঙ্গে। তুষারশুভ্র পরিবেশ স্তব্ধ, নিস্পন্দ। অদূরে দাঁড়িয়ে রয়েছে সোভিয়েত ইউনিয়নের সামরিক বাহিনীর চৌকষ ব্রাস ব্যান্ড। অকস্মাৎ চারদিকের নিস্তব্ধতাকে বিদীর্ণ করে ব্রাস ব্যান্ডে বেজে উঠল আমাদের জাতীয় সঙ্গীত। আমার সোনার বাংলা...। আমাদের নবলব্ধ স্বাধীনতার অভিজ্ঞতার একটি সুন্দর স্মরণীয় মুহূর্ত। ফেরার পথে বঙ্গবন্ধুর উক্তি: ঢাকার সাভারেও আমরা সুন্দর করে গড়ে তুলব আমাদের অজ্ঞাতপরিচয় সৈনিকদের স্মৃতিসৌধ। একটি রাষ্ট্রীয় সফরের আনুষ্ঠানিকতার মধ্যেও বঙ্গবন্ধুর ভাবনায় বাংলাদেশ।' [ফারুক চৌধুরী 'স্মরেনে বঙ্গবন্ধু']
১৯৭২ সালের মার্চে বঙ্গবন্ধুর তদানীন্তন সোভিয়েত ইউনিয়নে রাষ্ট্রীয় শুভেচ্ছা সফরের কিছু ছবি শেয়ার করলাম।
</doc>
<doc>
অনুগল্
গভীর বন। মাঝখানে খোলা জায়গা।সমতল। অরন্য বিশাল তাই মাঝখানের সমতল অংশটাও বড়। যতদূর চোখ যায়-তাতে গাছগুলো কালো হয়ে যায়।সেখানে অনেক লম্বা রেখা। দৌড়বিদদের ট্র্যাকের মত।ধীরে খুব স্বাভাবিকতায় একপাশের ঘন জঙ্গল থেকে যাত্রার ক্লান্তি নিয়ে মানুষের দল বের হয়ে আসে।প্রতিটি মানুষ এক একটি ট্র্যাকে দাঁড়ায়। যত দূরে দেখা যায় ট্র্যাকের শেষ নেই।
অপর দিকে শুধু একটা মানুষ, তার মত।অপর মাথায় একই ঘটনা, দল আসে, প্রত্যেকে আলাদা লাইনে দাঁড়ায়। প্রতিটি লাইনে মুখোমুখি দুজন।যুদ্ধ হবে। কেউ কোন অস্ত্র নিয়ে আসেনি। পুরো এলাকা জুরে মাটিতে ছড়িয়ে আছে অগনিত অস্ত্র। শুরু হবে-শেষ নেই।সবার যুদ্ধ আলাদা। লাইনে দাঁড়িয়ে কেউ কেউ ভাবছে। দুই দল থেকে কিছু লোক অগ্রসর হয়। যারা লাইনের সামনে আসে-উল্টো দিকেও তাই হয়।তাকায় অপর দিকের যোদ্ধার দিকে। তুলে নেয় মাটি থেকে অস্ত্র-ইচ্ছামত।শুরু হয় অগ্রসরের যুদ্ধ। প্রতি লাইনে একজন বাঁচে। যে মরে তার সব রক্ত মিশে যায় সমানভাবে লাইনের লাল দাগে, দাগ মোটা হয়, পরবর্তি যুদ্ধের জায়গা কমে।লাল দাগে পা পড়লেই মৃত্যু।মৃতরা পুনঃস্থাপন হয় জীবিত দিয়ে।লাইনের দুই মাথায় দরজা-অন্যভুবনের। জয়ীরা বের হয়ে যায় সোজা । এক ট্র্যাক থেকে অন্য ট্র্যাক শুধু দেখা যায় আবছায়া মতন।
এতক্ষন ধরে পর্যবেক্ষন করা এক যোদ্ধা হাসে-অট্যহাসি। এগিয়ে যায়। নাম তার অরিন্দম। আবছায়া মতন বোঝা যায় তার উলটো দিকের মানুষটা বিশাল, এরমধ্যে মেরে ফেলেছে অনেক।অরিন্দমের মুখে হাসি লেগে থাকে, কিছুক্ষন তাকায় উলটো দিকে। অবহেলায় তুলে নেয় অস্ত্র-ছোট ছোট পাথর-জানে অস্ত্র গুরুত্বপুর্ণ না। তার সাথের মানুষগুলো যে যার মত অস্ত্র তুলে নেয়। শুরু হয় আবার যুদ্ধ। এপাশের দলের শুধু অরিন্দম অবলীলায় বেঁচে থাকে। যে যোদ্ধা অরিন্দমের আঘাতে মরে-সে ফিস ফিস করে তার দলের লোক গুলোকে কি যেন বলে।অরিন্দমও বলতে চায়। পিছে ফিরে-পারেনা-তার দল তার বিজয়ে, চিৎকার করে সব ঢেকে দেয়।অরিন্দম বিরক্ত হয়। তার লাইনের সবগুলোকে ফাকা করে-অরিন্দম হেটে চলে উলটো দরজার দিকে। একবার পিছনে ফিরে চায়, দেখে তার দলের সবাই ছোট ছোট পাথর তুলে নিচ্ছে। মুচকি হেসে পেরিয়ে যায় দরজা-অন্যভুবনে-দ্বীপ-দুই পাশে সমুদ্রো, আর লম্বা-লম্বি শুধু দরজা। অরিন্দমের পাশের দরজা দিয়ে গুটি কয়েক। অপর দিকের দরজা দিয়ে আসে বাকি সব। তারা নেতাশুন্য। যে দিকে বেশী-অরিন্দম নেতা হয়। আবার অপর পাশ থেকে মানুষের দল আসে।
এক একটা দরজা পেরিয়ে যায় অরিন্দম পাহারে, মরুভুমিতে। শুধু তার জয় আর দলের অনেকের মৃত্যু। অরিন্দমের কোন অনুশোচনা নেই-প্রতিবার তার দলের মৃত্যুতে।তার কিছু করার নেই অথবা সে চায় তার মত বীর তৈরী করতে-যারা আলাদা দাগ দেয়া লাইনের মানে বুঝবে। আর যারা বুঝেনা-তারা মরবেই।
একটু একটু করে বারে অরিন্দমের লোক-অরিন্দম স্বপ্ন দেখে পরের ভুবনে একই দলের নেতা হওয়ার। 
</doc>
<doc>
হাওয়ার রাত
কাল রাতে আমি আর ও, ও আর আমি- আমরা দু’জন দুজনের কাছে আবেদন রেখেছিলাম। ক্রমাগত প্রথা ভেঙে আদিম মানুষে বদলে যেতে যেতে কখনো হচ্ছিলাম জোড়া-হাঁস, নাগরাজ, বনস্পতি ঘাস, ঘোড়া, খুরে অফুরন্ত ধুলো সময় উষ্ণ স্রোতে ভাসিয়ে দিচ্ছিলাম... কাল রাতে।
যাতে করে আমার আজকের নৌযাত্রা শুভ হয়; খুব সকালে তাই আমাদের ঠোঁটগুলো ডুবতে থাকলো সম্মুখ সম্ভোগ মাত্রায়।
সমস্ত মৃত নক্ষত্রেরা কাল জেগে উঠেছিল—আকাশে এক তিল ফাঁক ছিল না;
পৃথিবীর সমস্ত ধূসর প্রিয় মৃতদের মুখও সেই নক্ষত্রের ভিতর দেখেছি আমি;
অন্ধকার রাতে অশ্বত্থের চূড়ায় প্রেমিক চিলপুরুষের শিশির-ভেজা চোখের মতো ঝলমল করছিল
সমস্ত নক্ষত্রেরা;
জ্যোৎস্নারাতে বেবিলনের রাণীর ঘাড়ের ওপর চিতার উজ্জ্বল চামড়ার শালের মতো জ্বলজ্বল করছিল
বিশাল আকাশ!
কাল এমন আশ্চর্য রাত ছিল।
আমার কর্মস্থল অনেকটা দূরে। যেতে হবে জীবনানন্দের ধানসিঁড়ি কালীদহ তীর ঘেসে আরো দূর...বহুদূর...
বিকেল পাঁচটায়-- ধীরে ধীরে জলযানটি ঘাঁটি ছেড়ে চলতে আরম্ভ করলো, আমার অস্থায়ী (অথবা স্থায়ী) গন্তব্য মূখে। বাতাস কেটে এগিয়ে যেতে থাকল ওটা। বাইরে তখন লাল সূর্য্যগুলো ভাঙছিল ছোট ছোট ঢেউয়ের উপর, মৃদু-মন্দ বিকেলে কিছুটা সূর্য্য সিঁদুরের মত লেগে ছিল নৌযান-শিয়রে...
তন্দ্রার মতো হলে নিজেকে কেমন হাঁস মনে হচ্ছিল!-যেন আমার শরীরে-কোমল পালকে পিছলে গেছে বহুকাল পুরনো ফেনিল জল। যেন আমি রাঙাজলে সূর্যালোক হয়ে অনন্তকাল ভেঙে পড়ছি!
হঠাৎই! আকাশের সব রঙ মলিন হয়ে মুছে যেতে লাগলো!!
আর্দ্র হাওয়ার বলয় নিয়ে কালো মুখে হাজির হলো প্রকান্ড মেঘ। শেষ বিদায়ী স্বরে ডাকতে থাকলো, ক্রমশঃ শাসাতে লাগলো মাঝ দরিইয়ার বিবাগী হাঁসগুলোকে! ছোট ছোট ঢেউগুলো আগ্রাসী হয়ে ক্ষেপার মত আছড়ে- দোলাতে থাকলো আমাদের নৌযান নীড়। একটা ঘূর্ণি-আবর্ত পাক খেতে খেতে এগিয়ে আসছে সম্যুখ সম্ভোগে!
আমার সময় যেন দীর্ঘ হয়ে গেল, ভাবলাম-এই কি শেষ!
এই কি মহাপ্রলয়! মৃত্যু!! -ছোট্ট হাঁসের নীড়ে হুতাশণ তখন তুঙ্গে, চিৎকার-চেঁচামেচি চারপাশে কান্নার রোল, ব্যাস্ত হয়ে ঝাপ দিচ্ছে অনেকে মাঝ দরিয়ায়। আমি নির্বাক! আমার চারপাশে ছেয়ে গেল এক অদ্ভূত নৈঃশব্দ! যেন সবকিছু যাওয়ার আগে অদৃশ্য দ্রবণে মুছে গেল আমার শ্রবণ।
ঠিক সেই মূহুর্তে একটা ঢেউ মহাযজ্ঞের মতো দূর্জ্ঞেয় মহারথে আমাদের চেয়ে উঁচু হয়ে উঠে আসছে! আর কয়েকটা সেকেন্ড মাত্র...ক্ষুদ্র ক্ষুদ্র অজস্র খণ্ডে ভাগ হয়ে গেল প্রতিটা সেকেণ্ড...
আমি আমার প্রিয় সবার মুখ দেখতে পেলাম উঠে আসা বিশাল জলদেয়ালে। ঝুলে থাকা ছবির মত দ্রুত ওরা দেয়াল বেয়ে নিচে নেমে যাচ্ছে...!
শেষমূহুর্তে আমি শুধু শুনতে পেলাম জলজ নিনাদ...উশৃঙ্খল ঢেউয়ের তান্ডব... তারপর, শুধু... অন্ধকার!
যে মাথায় সিঁদুর ছিল নৌযানের- প্রথমেই তা দেয়াল ভেদ করে সহজেই ঢুকে গেল অন্যকোথাও!
একটা শাদা জানালা ভেঙে ওরা এলো... হীম দেহ গলিয়ে ঢুকতে থাকলো ক্রমাগত আমার সবটুকু বায়ুস্থলে- ফুসফুসে...যেন আমার খুব তেষ্টা পেয়েছে। চোখেও কোন জল ছিল না।
একটি ছোট্ট পাখি ব্যাস্ততা থামালো, ছুটে গেল হরিনীর ধুসর ছায়া- শূণ্য মনে হল সব, খসে গেল হাঁসের শঙ্খ-শুভ্র পালক!
মনের ভেতর বসে প্রিয় কবি গেয়ে উঠলো-
যেদিন সরিয়া যাব তোমাদের কাছ থেকে- দূর কুয়াশায়
চ’লে যাব, সেদিন মরণ এসে অন্ধকারে আমার শরীর
ভিক্ষা ক’রে লয়ে যাবে;- সেদিন দু’দন্ড এই বাংলার তীর-
এই নীল বাংলার তীরে শুয়ে একা একা কি ভাবিব, হায়;-
সেদিন র’বে না কোনো ক্ষোভ মনে- এই সোঁদা ঘাসের ধূলায়
জীবন যে কাটিয়াছে বাংলায়- চারিদিকে বাঙালির ভিড়
বহু দিন কীর্তন ভাসান গান রূপকথা যাত্রা পাঁচালীর
নরম নিবিড় ছন্দে যারা আজো শ্রাবণের জীবন গোঙায়,
আমারে দিয়েছে তৃপ্তি; কোনো দিন রূপহীন প্রবাসের পথে
বাংলার মুখ ভুলে খাঁচার ভিতরে নষ্ট শুকের মতন
কাটাইনি কাটা হয়ে গেলে মাঠে মাঠে কত বার কুড়ালাম খড়,
বাধিঁলাম ঘর এই শ্যামা আর খঞ্জনার দেশ ভালোবেসে,
ভাসানের গান শুনে কত বার ঘর আর খড় গেল ভেসে
মাথুরের পালা বেঁধে কত বার ফাঁকা হ’ল খড় আর ঘর।
</doc>
<doc>
স্বপ্নটা যদি সত্যি হতো?
মা-বাবা আদর করে নাম রেখেছিলেন শাওন। কিন্তু তার অতি আদরের ছোট বোন তাকে ছোটবেলা থেকে শান বলেই ডাকে। শান ভাইয়া। যখন থেকে সে কথা বলা শিখেছে তখন থেকেই তার নামের মধ্যাক্ষর 'ও' বাদ দিয়ে শান ভাইয়া বলে ডাকে। মা-বাবাও তাকে এখন এ নামেই ডাকেন। শান সেটা মানিয়েও নিয়েছে। তার প্রিয় সংগীত শিল্পির নামও একই হওয়ায় 'শান' নামটি তার নিজের কাছেও ভালো লাগে। যদিও সনদপত্র অনুযায়ী এখনও তার নাম শাওন মাহমুদ। অন্যান্যদের মতো বন্ধুরাও তাকে শান বলেই ডাকে। বন্ধুরা প্রায়ই ব্যঙ্গ করে বলে- "ভদ্র ছেলে শান, তুমি করোনা এতো অভিমান, আরও কতকিচ্ছু..................!"
বন্ধুদের সাথে শান সবসময়ই ভালো সম্পর্ক বজায় রাখে। ছোট বোনের সাথে সবসময় ঝগড়া-বিবাদে লেগে থাকলেও বন্ধুদের সাথে কখনোই ঝগড়া-বিবাদে যেতে সে মোটেই পছন্দ করেনা। ছোট বোন তো সুযোগ পেলেই ছড়া কাটে- "আমার লক্ষী ভাইয়া শান, তোমাকে নিয়ে সবাই করে ফান....................!"
বন্ধুদের সাথে ঘোরাঘুরি করা, আড্ডা দেওয়াই তার কাছে বেশী পছন্দের। সুযোগ পেলেই বন্ধুদেরকে নিয়ে সে কাছে কিংবা দূরে ভ্রমণের উদ্দেশ্যে বেরিয়ে যায়। ভ্রমণ তার কাছে নেশার মতো।
ক'দিন ধরে সে পৃথিবীর দীর্ঘতম সমুদ্র সৈকত কক্সবাজার যাওয়ার কথা ভাবছে। বন্ধুদের সাথে যোগাযোগ করে কক্সবাজার যাওয়ার জন্য শান কাউকে রাজী করাতে পারলোনা। ঠিক কি কারণে বন্ধুরা যাবেনা সেটি সে বুঝতে পারলোনা। ছোটবেলা থেকেই জেদী শান বন্ধুদের রাজী করাতে না পারলেও একাকী কক্সবাজার যাওয়ার সিদ্ধান্ত নিল। সে ভালো করেই জানে- একাকী ভ্রমণ খুব বেশী আনন্দদায়ক হয়না। তবুও সমুদ্র ভ্রমণে সে যাবেই- আনন্দ না হোক, অন্তত সমুদ্র তো দেখা যাবে।
সিলেট থেকে কক্সবাজরের দূরত্ব কয়েকশ মাইলেরও বেশী। ট্রেন এবং বাস উভয় মাধ্যমেই যাওয়া যায়। শান একবার তার বন্ধু মিঠুন এর বাড়ীতে ট্রেনে করে গিয়েছিলো। ট্রেনের ভ্রমণটা তার বেশ ভালো লেগেছিলো। বিশেষ করে ঝাকুনির তালে তালে ঝনঝনাঝন শব্দ করে ট্রেনের এগিয়ে চলা বেশ উপভোগ্য ছিল। সরাসরি কক্সবাজার পর্যন্ত যেতে না পারলেও চট্রগ্রাম পর্যন্ত তো ট্রেনে যাওয়া যাবে। তাই এবার সে ট্রেনে করে যাওয়ার সিদ্ধান্ত নিল।
নানান ঝক্কি-ঝামেলা করে শান একটি টিকেট সংগ্রহ করেছে। টিকেট কালোবাজারীদের দৌঁড়ঝাপ এবং দাপট দেখে সে খুবই অবাক হলো। টিকেট কাউন্টার থেকে সহজেই ন্যায্য মূল্যে টিকেট পাওয়ার কথা থাকলেও যাত্রীদেরকে চড়া দামে কালোবাজারীদের কাছ থেকে টিকেট সংগ্রহ করতে হচ্ছে।
শান বাসায় ফিরে গরম স্বরে মাকে বলল- "টিকেট পাওয়াটাও যেন আজকাল সোনার হরিণ পাওয়ার মতো হয়ে গেছে। সব জায়গায় দু'নম্বরি!" কেউ দেশপ্রেম নিয়ে কাজ করে না। সততার সাথে কি কেউ কোথাও কাজ করবে না? মা ভাত দাও। তাড়াতাড়ি যেতে হবে, না হলে ট্রেন মিস করব। আমি একটু আগে-বাগেই ষ্টেশনে যাবার জন্যে বেরুতে চাই, যাতে সময়মত ষ্টেশনে পৌঁছতে পারি। রাস্তায় যদি ট্রাফিক জ্যামে আটকা পড়ে যাই!
মা বললেন- "দিচ্ছি বাবা, তুই তৈরী হয়ে নে।"
অন্যান্য দিনের চেয়ে শান রাতের খাবার একটু তাড়াতাড়ি খেয়ে ফেলল। ষ্টেশনের উদ্দেশ্যে রওয়ানা দেওয়ার পূর্বে যথারীতি মা ও ছোটবোন কুসুমের কাছ থেকে সে বিদায় নিল।
"মা দোয়া কর, কুসুমের দিকে খেয়াল রেখো।"
কুসুমকে ডেকে সে বলল- "এই কুসুম দুষ্টুমি করিস না, মায়ের কথা শুনিস। তোর কোন আবদার থাকলে বলতে পারিস।"
"আমার জন্যে একটি পুতুল নিয়ে এসো, ভাইয়া। আর তুমি ঠিকঠাকমতো ফিরে এসো। আমার আর কিচ্ছু লাগবেনা।"
কুসুম তার প্রিয় শান ভাইয়ার সাথে কয়েকদিন দুষ্টুমি করতে পারবেনা, ঝগড়া করতে পারবে না ভেবে ভেবে কষ্ট পাচ্ছে আর লুকিয়ে লুকিয়ে কাঁদছে।
সৌভাগ্যক্রমে ঐদিন রাস্তায় কোন ট্রাফিক জ্যাম ছিল না। তাই তাকে রাস্তায় দীর্ঘক্ষণ আটকে থাকতে হয়নি। ট্রেন ছোড়ার অনেক আগেই সে ষ্টেশনে পৌঁছে গেল। ট্রেন ছাড়ার সময় ছিল ন'টায়। ষ্টেশন মাস্টারকে গিয়ে সে জিজ্ঞেস করল- "অনুগ্রহপূর্বক আমাকে কি একটি তথ্য জানাবেন?"
"কি তথ্য?"
"উদয়ন এক্সপ্রেস ট্রেনটি কখন ছাড়বে?"
"ন'টায় ছাড়ার কথা, কিন্তু আজ এক ঘন্টা বিলস্বে দশটায় ছাড়বে। আপনি দয়া করে বিশ্রামাগারে গিয়ে বিশ্রাম নিতে পারেন।"
পার্শ্ববর্তী স্টল থেকে দৈনিক প্রথম আলো পত্রিকাটি সংগ্রহ করে সে বিশ্রামাগারের কর্ণারের একটি চেয়ারে বসল। বিশ্রামাগারের আশপাশের পরিবশে খুব একটা ভালো নয়। প্রশাব করার প্রয়োজনে ষ্টেশনের পুরুষদের বাথরুমে গিয়ে দেখে সেখানকার অবস্থাও ভালো নয়। বাথরুমে পানি থাকে না, বৈদ্যুতিক বাতি থাকে না, সবসময় নোংরা থাকে- এসব গল্প সে এর আগে অনেক শুনেছে। বাথরুম পরিবেশ সম্মত না হওয়া সত্ত্বেও চোখ বন্ধ করে তার কাজটা সেরে ফেলল।
ফেরিওয়ালাকে ডেকে এক প্যাকেট চিপস্ কিনে খেয়ে খেয়ে সে যথারীতি পত্রিকা পড়তে থাকে।
পত্রিকা পড়ার পাশাপাশি ষ্টেশনের বিচিত্র সব দৃশ্য দেখতে থাকে। হরেক রকমের মানুষের হরেক রকম কার্যক্রম। একেকজন একেক ধান্দা করছে। কেউ যাত্রীদের পকেট মারার, টিকেট কালো বাজারীরা চড়া দামে টিকেট বিক্রি করার, কেউ বিভিন্ন উপায়ে যাত্রীদের ঠকানোর আবার কেউবা যাত্রীদের মালমাল বহন করার বিনিময়ে কিছু রুজি-রোজগার করার। এদিকে যাত্রীরা তাঁদের গন্তব্যে পৌঁছার ধান্দায় ব্যস্ত। ষ্টেশন থেকে কিছু লোক যাচ্ছে আবার নতুন করে কিছু লোক ষ্টেশনে আসছে। সবসময় ব্যস্ততা লেগেই আছে।
শান যে ট্রেনে করে যাবে সেই ট্রেন ছাড়ার আগেই সুরমা মেইল ট্রেন ছাড়বে। এখন সুরমা মেইল ট্রেনটি ছাড়ার সময় হয়ে যাচ্ছে। যাত্রীরা ট্রেনের বিভিন্ন কামরায় উঠার জন্যে হুড়োহুড়ি শুরু করে দিয়েছেন। ট্রেনটি যেহেতু রাতে ছাড়বে তাই ট্রেনের যাত্রীদের নিরাপত্তার জন্যে ট্রেনে পর্যাপ্ত পরিমাণে পুলিশ মোতায়েন করা হয়েছে। দিনের বেলায়ও পর্যাপ্ত নিরাপত্তা ব্যবস্থা রাখা হয়, বলা তো যায়না- কখন কি হয়!
ট্রেনে যাত্রীদের হুড়োহুড়ি করে উঠার দৃশ্য দেখে কয়েক বছর আগে এই ষ্টেশনে ঘটে যাওয়া একটা ঘটনার কথা শানের মনে পড়ে যায়- 'ষ্টেশনে অপেক্ষমান সুরমা মেইলের একজন যাত্রীকে পুলিশ মারধর করছিল। কৌতুহলী লোকজন মূহূর্তের মধ্যেই ঐ যাত্রীকে দেখতে ভিড় জমিয়ে ফেলল। উপস্থিত লোকজনদের জিজ্ঞেস করেও কারণটি পরিষ্কারভাবে বুঝা গেল না। আসলে মারধরের কারণ হয়তো সবাই জানে। কিন্তু অদৃশ্য কারণে কেউ বলল না।'
যাক, শান যে ট্রেনে যাবে সে ট্রেনটি ছাড়তে এখনোও অনেক দেরী। তাই সে যথারীতি পত্রিকা পড়তে থাকল। পত্রিকাটি পড়তে পড়তে ততক্ষণে সে ষ্টেশনের চেয়ারে হেলান দিয়ে ঘুমিয়ে পড়েছিল। ঘুম থেকে উঠে সে জানতে পারলো- কিছুক্ষণ আগে 'উদয়ন এক্সপ্রেস' ট্রেনটি চট্রগ্রামের উদ্দেশ্যে ছেড়ে চলে গেছে। এ যাত্রায় তাঁর আর কক্সবাজার যাওয়া হলো না। সে বাসায় ফিরে এলো।
মা জিজ্ঞেস করলেন- "তোর তো কক্সবাজার যাওয়ার কথা। তুই কি ট্রেন মিস করেছিস? না-কি আজও ট্রেন চট্রগ্রামের উদ্দেশ্যে ছেড়ে যায়নি?" (বিভিন্ন অজুহাতে ট্রেন প্রায়ই গন্তব্যের উদ্দেশ্যে ছেড়ে যায়না। এটা শানের মায়ের আগে থেকেই জানা ছিল।)
শান মাকে জানাল- "মা, ট্রেন ঠিকই ছেড়ে গেছে, কিন্তু আমি যেতে পারিনি। পত্রিকা পড়তে পড়তে আমি ঘুমিয়ে পড়েছিলাম। ঘুম থেকে উঠে দেখি...................!"
পাশ থেকে কুসুম বলল- "আমি জানতাম, ভাইয়া এরকম একটা কান্ড ঘটাবে। ভাইয়া তো প্রায়ই পড়ার টেবিলে বসেও ঘুমিয়ে পড়ে।"
শান মাকে বলে- "মা, আজ ষ্টেশনের বিশ্রামাগারে যখন ঘুমিয়েছিলাম তখন আমি একটা স্বপ্ন দেখেছি।"
মা বললেন- "কি স্বপ্ন?"
শান মাকে স্বপ্নটি বলে- "ষ্টেশনের প্ল্যাটফর্ম থেকে শুরু করে বিশ্রামাগার, বাথরুম সবকিছুই খুবই ঝকঝকে পরিষ্কার। টিকেট কাউন্টার থেকে সবাই নিজ নিজ টিকেট সংগ্রহ করছে। কোন টিকেট কালোবাজারী নেই। এরপর নির্দিষ্ট সময়ে সিলেট থেকে ছেড়ে ট্রেনটি চট্টগ্রামের উদ্দেশ্যে যাচ্ছে। ট্রেনের শব্দ আর ঝাকুনিটাকে সবাই বেশ উপভোগ করছে। সবকিছু পিছনে ফেলে ট্রেনটি অবিরাম গতিতে গন্তব্যের দিকে ছুটছে। তার সামনে কোন বাধা বিপত্তি নেই। চলার সময় ট্রেনকে একটা দানবের মত মনে হচ্ছে। মনে হচ্ছে যেন- সে কত শক্তিশালী, সবকিছু চুরমার করে শুধুই এগিয়ে চলছে। ট্রেনটি কখনও বিস্তির্ণ মাঠ আবার কখনও পাহাড়-জঙ্গল পেরিয়ে গন্তব্যের দিকে ছুটে চলছে। শুধু ষ্টেশনে ষ্টেশনে তাকে মাঝে মধ্যে বিরতি নিতে হচ্ছে। যাত্রীরা সে সুযোগে খুব দ্রুততার সাথে উঠানামা করছে। যারা নামছে তারা নিজ নিজ গন্তব্যে যাচ্ছে আবার যারা উঠছে তারাও পরবর্তী গন্তব্যে যাবার জন্যে নিজ আসনে বসছে। ট্রেনে কেউ গান করছে, কেউ গান শুনছে আবার কেউবা জানালা দিয়ে অপরূপ বিচিত্র সব প্রাকৃতিক সৌন্দর্য দেখছে। যে জানালা দিয়ে অপরূপ সৌন্দর্য দেখছে সে কল্পনায় এক অজানার স্বপ্নের রাজ্যে চলে গেছে, আর ভাবছে- এখন যদি প্রিয়জন তার পাশে থাকত। ট্রেন তার গন্তব্যের দিকে ঠিকই এগিয়ে যাচ্ছে। ট্রেন চালকের একটাই চিন্তা, যাত্রীদের ঠিক-ঠাক মত তাঁদের নিজ নিজ গন্তব্যে পৌঁছানো। যাত্রীদের সেবায় নিয়োজিত ব্যক্তিরা তাঁদের দায়িত্ব সুষ্ঠুভাবে পালন করছেন। যাত্রীরা যাতে কোন ধরণের অসুবিধা কিংবা দূর্ভোগের সম্মুখীন না হন ট্রেন কর্মীরা সেদিকে সার্বক্ষণিক খেয়াল রাখছেন। ট্রেনের ভেতরেই যাত্রী সাধারণের জন্য চা-নাস্তার ব্যবস্থা আছে। আছে সুপেয় পানির ব্যবস্থাও। ট্রেনের প্রতিটি কামরায় বাথরুমের ব্যবস্থা আছে। কর্মীরা বাথরুমগুলো প্রতিনিয়ত পরিষ্কার রাখছেন। বাথরুমে সবসময় পানি থাকছে কিনা সেটাও কর্মীরা নজরে রাখছেন। যাত্রীরা যার যার আসনে ঠিক-ঠাক মতো বসতে পেরেছেন কি-না সতর্কতার সাথে কর্মীরা সেটাও নজরে রাখছেন। কোন কামরাতেই যাত্রী দাঁড়িয়ে নেই। মাঝখান দিয়ে হাটার রাস্তাটা একবারেই ফাঁকা। যাত্রীরা মনের আনন্দে এক কামরা থেকে অন্য কামরায় যেতে পারছে। সবার কাছে টিকেট আছে কি-না সেটা কর্মীরা এক এক করে চেক করছেন এবং দেখতে পাচ্ছেন সবার সংগ্রহেই টিকেট আছে। ট্রেনে কোন দুষ্টু লোকের উপদ্রব নেই বা সোজা কথায় বললে চোর-ডাকাতের কোন উপদ্রব নেই। আর থাকবেই বা কি করে নিরাপত্তারক্ষীরা সার্বক্ষণিক দৃষ্টি রাখছেন- যাতে কোনভাবেই চোর-ডাকাত ট্রেনের ভেতরে ঢুকে যাত্রীদের ক্ষতি করতে না পারে। এদিকে ট্রেন তার গন্তব্যের দিকে আপন গতিতে ছুটে চলেছে। গহীন পাহাড়-জঙ্গলের ভেতর দিয়ে বয়ে চলা রেললাইন দিয়ে অন্ধকারের মধ্যে ট্রেন ঝনঝনাঝন শব্দ করে ছুটে চলেছে। কোথাও কোন সমস্যা নেই। সবাই অতি অনন্দের সাথে ট্রেন ভ্রমণ করছে। নির্দিষ্ট সময়ে ট্রেন গন্তব্যে পৌঁছে গেল। যাত্রীর যার যার গন্তব্যে চলে গেলেন। কোথাও কোন সমস্যা হলোনা।"
শানের স্বপ্ন শুনে মা বললেন- "বাস্তবে কি এরকমটি হয়? তোর স্বপ্নটা যদি সত্যি হতো? "
"মা- স্বপ্নটা কি সত্যি হতে পারেনা? " 
</doc>
<doc>
আগেই বলে রাখি, এটি আমার জীবনে প্রথম স্টেডিয়ামে বসে খেলা দেখা। কাজেই যারা জীবনে বহুবার স্টেডিয়ামে বসে খেলা দেখেছেন তাদের কাছে আমার এই অভিজ্ঞতা হাস্যকর মনে হতেই পারে তাই আপনাদের কাছে আগেই মাফ চেয়ে নিচ্ছি। আমার কাছে গতকালকের প্রতিটি মুহুর্ত আজীবন স্মরণীয় হয়ে থাকবে, কারণ এসবই আমার কাছে নতুন।
আমাদের রয়েল বেঙ্গল টাইগারদের ক্যাপ্টেন মুশফিক এভাবেই গর্জে উঠেছিল বিজয়সূচক শেষ রানটি করার পর, তার সাথে গর্জে ওঠেছিল গোটা বাংলাদেশ।
গতকাল দিনটি শুরু হয়েছিল খুবই বাজেভাবে। বৃহস্পতিবার রাত ১ টায় হানিফে করে শুক্রবার সকাল ৬ টায় ঢাকায় পৌঁছাই আইএফআইসি ব্যাংকে ম্যানেজমেন্ট ট্রেইনি পদে লিখিত পরীক্ষা দেবার জন্য। তখনও জানতাম না যে আজকে খেলা দেখতে যাব। পরীক্ষা ছিল সকাল দশটায়, বাসায় পৌঁছে তাই সাড়ে আটটা পর্যন্ত ঘুমিয়ে এককাপ চা খেয়ে দৌড়াই আজিমপুর অগ্রণী স্কুলে। ঠিক যাবার আগমুহুর্তে আমার ভগ্নিপতি বললেন যেন বারটার ভেতর বাসায় আসি, খেলা দেখতে যাব বাংলাদেশ বনাম ভারতের। উল্লেখ্য, এটা উনারও প্রথমবার স্টেডিয়ামে বসে খেলা দেখা।
তিনি তার অফিসের গুরুত্বপূর্ণ কাজ ফেলে খেলা দেখার প্ল্যান করলেন, এমন পাগলা সাপোর্টার থাকলে বাংলাদেশ না জিতে যায় কই! তাই পরীক্ষা শেষ হওয়া মাত্রই ছুটলাম বাসায়। পরীক্ষাটাও যাচ্ছেতাই হল, বিশ ত্রিশ পাব কিনা সন্দেহ, প্রিপারেশন ছাড়া দিলে যা হয় আরকি। কিন্তু সেটা নিয়ে আর আফসোস থাকল না যখনই ভাবছিলাম খেলা দেখতে যাচ্ছি স্টেডিয়ামে, চোখের সামনে সাকিব, মাশরাফি, মুশফিক বা শচীনকে দেখব এটা ভেবে আর পরীক্ষা খারাপ হবার দুঃখ মনে রইল না। পরীক্ষাটা জরুরি ছিল, এমনিতেই একাডেমিক রেজাল্ট খারাপ হওয়ায় কোন ব্যাংক কোনদিন আমাকে লিখিত পরীক্ষার জন্য নিমন্ত্রণ পাঠা্য়নি।
এই প্রথম কোন ব্যাংকে লিখিত পরীক্ষা দিতে পারলাম যেখানে আমার বন্ধুবান্ধবরা শুধুমাত্র ভাল রেজাল্টের কারণেই ইতোমধ্যে দশ/বারটি ব্যাংকে পরীক্ষা দিয়ে দিয়েছে। চাকরির বাজারের এই কঠিন সময়ে এরকম একটি সুযোগ এভাবে হাতছাড়া হয়ে যাওয়াটা আমার মত বেকারদের জন্য প্রচন্ড হতাশার আর উদ্বেগের, অন্য সময় হলে হয়ত প্রচন্ড মনখারাপও হত। কিন্তু আমার এসব তখন কিছুই মাথায় আসছিলনা, শুধু অপেক্ষায় ছিলাম কখন স্টেডিয়ামে যাব, মনে মনে ভাবছিলাম, ইশ যদি আজ বাংলাদেশ জিতে!
যাই হোক, যথাসময়ে পৌঁছালাম স্টেডিয়ামে। বসলাম জি গ্যালারিতে, অবস্থানটা বলে দিই, জি গ্যালারিটা মূলত থার্ড ম্যান বরাবর, অর্থ্যাৎ ব্যাটসম্যান থেকে স্লিপ পর্যন্ত রেখা টানলে সেটাকে আরো বর্ধিত করলে পাওয়া যায় থার্ড ম্যান। বাংলাদেশের ফিল্ডিংয়ের সময় এখানে প্রথম দিকে নাজিম ও শেষ দিকে সাকিব ছিলেন। ভারতের সময় ইরফান পাঠান, প্রভিন কুমার অথবা কোহলি ছিলেন। এর ঠিক পিছনের গ্যালারিটাই হল জি গ্যালারি। প্রথম দিকে দর্শক খুব কম ছিল। পরে অবশ্য অফিসিয়াল হিসেবে প্রায় ২৫০০০+ দর্শক ছিলেন। স্টেডিয়ামে ঢোকার পরেই কিছু জিনিস দেখে খুব অবাক লাগল,
১। আমার কাছে মনে হচ্ছিল মাঠ অনেক ছোট, টিভিতে অনেক বড় মনে হয়, অবশ্য মিরপুরকে তুলামূলকভাবে ছোট মাঠই বলা চলে।
২। দিনের আলোতে বল দেখতে খুব সমস্যা হচ্ছিল, বিশেষ করে বাউন্ডারিতে যেসব বল যাচ্ছিল সেগুলো।
৩। গ্যালরি ভর্তি বাংলাদেশের দর্শক। ভারতীয় খুব বেশি ছিলনা। ভারতীয় জাতীয় সঙ্গীত বাজানোর সময় দু'একজন ছাড়া আর কেউ দাঁড়ায়নি, বাংলাদেশের সময় গ্যালরির প্রতিটি জীবিত প্রাণী দাঁড়িয়ে যায়।
৪। ডিজিটাল স্কোরবোর্ডটি জি গ্যালারি থেকে দিনের বেলা ভাল দেখা যায় না, রাতে খুব ভাল দেখা যায়। আমার ধারণা ছিল ডিজিটাল স্কোর বোর্ড দুটো থাকে, আর আমরা টিভিতে যেরকম খেলা দেখি সেটাতেও অবিকল একইরকম খেলা সম্প্রচারিত হয়, কিন্তু দেখা গেল বেশিরভাগ সময়েই সেটাতে ছিল স্পন্সরদের বিজ্ঞাপন আর হাইলাইটস।
৫। আমি জানতাম গ্যালারিতে ধারাভাষ্য শোনা যায় যেমনটা আমরা টিভিতে শুনি, কিন্তু আমি গ্যালারিতে কোন ধারাভাষ্য শুনতে পেলাম না, যা শুনেছি তা ছিল শুধুই হাজার দর্শকের চিৎকার, প্লাস্টিকের সিটগুলোতে শরীরের সর্বশক্তি দিয়ে আঘাত করে উৎপন্ন হওয়া পৈশাচিক গর্জন, আর ডিজে'র (DJ) প্রতি ওভারে ওভারে সবাইকে বাংলাদেশের জন্য চিৎকারের আহবান আর তার সাথে সাথে প্রতিটি বাঙালীর গলা ফাটানো চিৎকার।
গতকালকের দিনটি ছিল শুধুই বাংলাদেশের। যতবার আমাদের বোলাররা বল করছিল আমরা চিৎকার করে উঠেছিলাম, যতবার শূন্য রান দিচ্ছিল আমরা হাততালি দিচ্ছিলাম আর নির্দয়ভাবে সিটগুলোকে থাপড়াচ্ছিলাম। আর উইকেট পরলে তো কথাই নেই, সব পাগলের মত নাচানাচি আর আর্তনাদ করছিলাম। সাবাশ সাবাশ... গুড বলিং, মাশরাফি রকস, ওরে কঠিন বোলিং, সেই ফিল্ডিং... এসব বলে চিৎকার করছিলাম। যখন মাশরাফি আর সাকিব যতবার বোলিং করতে এসেছে আমরা ততবার ছন্দে ছন্দে তালে তালে চিৎকার করছিলাম, মাশরাফি, মাশরাফি... সাকিব সাকিব... আর হাততালি আর সিটে থাপড়ানোর শব্দে বাতাস ভারী করে তুলছিলাম। ডিজে একটু পরপরই মাইকে বলছিল, "বাংলাদেশের জন্য জোড়ে একটা আওয়াজ চাই", আর সাথে সাথে আমরা আমাদের গলা দিয়ে বাঘের গর্জন বের করছিলাম। একবার ডিজে বলল, শচীনের জন্য একটা আওয়াজ চাই, কেউ টু শব্দ করল না, আজকে শচীন-টচীন বুঝিনা, খালি বাংলাদেশ আর বাংলাদেশ।
অবশ্য শচীনের সেই ঐতিহাসিক শতকের পর সবাই দাড়িয়ে করতালির মাধ্যমে অভিবাদন জানাই, আমরা বাঙ্গালীরা অতিথিপরায়ন, এতটুকু কমনসেন্স আমাদের আছে, যেটা অন্য অনেক জাতির নেই। বাংলাদেশ যখন ব্যাট করছিল তখন প্রতি বলে বলে হাততালি, চার-ছয় মারলেই সিটগুলোতে অমানুষিক আক্রোশে থাপড়ানো আর মুখ দিয়ে বাঘের মত গর্জন এভাবেই দর্শকরা মাতিয়ে রেখেছিল পুরো ম্যাচ তাই তো সাকিব পুরস্কার বিতরণীর সময় দর্শকদের ধন্যবাদ না দিয়ে পারলেননা। বাসায় আসার পর আমার দুইহাত ব্যাথায় অবশ হয়ে আসছিল, আর গলা শুকিয়ে কাঠ।
শচীনের ঐতিহাসিক সেঞ্চুরির পর এভাবেই মাশরাফি তাকে অভিনন্দন জানান।
সবচেয়ে মজা পেয়েছি, হঠাৎ করে ধারাবাহিক ভাবে দুইহাত উঁচু করে দাড়িয়ে একধরনের মনুষ্য ঢেউ তৈরি করার ব্যপারটায়। আমাদের জি গ্যালারি থেকে আমরা হঠাৎ একজন একজন করে দাড়িয়ে যাচ্ছিলাম দুইহাত উপরে তুলে, আমার আগেরজন, তারপর আমি, তারপর আমার পরেরজন, তারপর তার পরেরজন, এভাবে ক্রমান্বয়ে সবাই হাত তুলে দাড়াচ্ছিল ফলে গোটা গ্যালারিজুড়ে চক্রাকারে একধরণের ঢেউ তৈরি হচ্ছিল যা দেখে ভারতীয় খেলোয়াড়দের পিলে চমকে যাচ্ছিল। গোটা গ্যালারিটাকে মনে হচ্ছিল একটা বিশাল চক্রাকার জীবন্ত প্রাণী যেটি কিনা একটু পরপর ক্রোধে ফুঁসে উঠছে আর গ্যালারির একপ্রান্ত থেকে আরেকপ্রান্তে সেই ক্রোধের ঢেউ ছড়িয়ে দিচ্ছে। পুরো গ্যালারিতে যেন সবাই সবার চেনা, একপ্রান্ত থেকে আমরা ঢেউটি তুলে দিচ্ছিলাম আর পুরো গ্যালারিটি প্রদক্ষিণ করে আবার আমাদের কাছে ঢেউটি ফিরে আসছিল, আমরা আবার ঢেউ তুলে দিচ্ছিলাম, এভাবে কয়েকবার ঢেউয়ের পর ঢেউ তুললাম। একবার এত বড় একটা ঢেউ উঠল যে আম্পায়াররা সহ মাঠের সবাই কিছুক্ষণ খেলা থামিয়ে ওটার দিকে তাকিয়ে রইল, আর আম্পায়ররা ইশারা দিল এটা বন্ধ করতে, তারপরেও আমরা বহুবার এরকম করলাম।
খেলার শুরু থেকেই বাংলাদেশী বোলাররা চড়াও হয় ভারতীয় ব্যাটসম্যানদের উপর। শুধু শাহাদাত ছাড়া আর সবাই অসাধারণ বোলিং করলেন। শচীন না থাকলে এত বড় স্কোর ভারত দাঁড়া করাতে পারত কিনা সন্দেহ কারণ আমাদের মাশরাফি আর সাকিবের দুর্দান্ত বোলিং-এর কারণেই শুরু থেকেই ভারতীয় ব্যাটসম্যানদের প্রচুর সমস্যা হচ্ছিল, একমাত্র শচীন আর কোহলির কিছু দুর্দান্ত ক্লাসিক শটই ভারতের রানের চাকা সচল রেখেছিল। ভারতীয়দের প্রথম চল্লিশ ওভারে রান না আসার অন্যতম কারণ সিঙ্গেল কম আসা। বারবার তাদের সিঙ্গেলগুলো আটকে দিচ্ছিল আমাদের দুর্দান্ত ফিল্ডাররা। এখানেই বাংলাদেশ ভারতীয়দের চেয়ে অনেক এগিয়ে, আমরা প্রচুর সিঙ্গেল পেয়েছি আর দিনের শেষে এটাই আমাদের বিজয়ের অন্যতম সহায়ক হিসেবে কাজ করেছে। শচীনের ৮৩ রান থেকে ১০০ করতে গিয়ে প্রচুর ভোগান্তি হয়েছে। এখানে একটা কথা বলে রাখি, আমি মনে করি এখানে শচীনকে দোষ দেবার কিছু নাই, ভারতীয় মিডিয়াগুলো শচীনকে দোষারোপ করছে কিন্তু ওই মুহুর্তে শচীনের টিকে থাকাটা গুরুত্বপূর্ণ ছিল, তার সেঞ্চুরির জন্য নয়, বরং দলকে ভাল স্কোর এনে দেবার জন্যই। কারণ, ওই মুহুর্তে যদি শচীন আউট হয়ে যেত তাহলে একটা পার্টনারশীপ ভেঙে যেত আর সেক্ষেত্রে চল্লিশ ওভারের পর ভারতীয় ব্যাটসম্যানদের মধ্যে ভাল জুটি গড়ার মত কেউ ছিলনা, সবাই হার্ডহিটার বা পিঞ্চহিটার, তারা হয়ত প্রচুর চার-ছয় মারত কিন্তু খুব দ্রুতই আউট হয়ে যেত কারণ, যত ওভার গুড়িয়েছে বাংলাদেশী বোলাররা আরো বেশি আক্রমণাত্মক হয়েছে। শচীন যখন ৯৭ বা ৯৮ তে তখন মুশফিক যা করল সেটা দেখার মত। প্রয়োজনে সে জীবন দিয়ে দিবে কিন্তু শচীনকে সেঞ্চুরি করতে দিবেনা, একেবারে প্রফেশনাল এটিচিউড। আপনারা সবাই দেখেছেন শচীনকে এজন্য কতটুকু সাফার করতে হয়েছে। ৯৯ তে অসংখ্যবার আউট হবার রেকর্ড আছে শচীনের আর ওই মুহুর্তে শচীন আউট হলে ভারতীয়দের ব্যাটিং লাইনআপটাই ভেঙ্গে যেত মনোবলের দিক দিয়ে। তাই ঢালাও ভাবে শচীনকে দোষ দিয়ে লাভ নেই। বাংলাদেশের ওইরকম দুর্দান্ত বোলিং-এর তোপে পৃথিবীর বড় যেকোন ব্যাটসম্যানই ওই মুহুর্তে ওইরকম রক্ষণাত্মক ভূমিকা নিতেন, এটাই স্বাভাবিক।
বাংলাদেশের ব্যাটসম্যানদের কথা আর কি বলব, এইদিন প্রতিটি ব্যাটসম্যানকেই আমার মনে হয়েছে একেকজন মাইকেল বেভান। এরা উইকেটে শুধু টিকে থাকতে আর রান করতে জানে আর কিছুই জানেনা। তামিম, জহুরুল আর নসিরকে দেখে মনে হয়েছে ব্যাটিং করাটা এদের কাছে একটা শিল্প, এরা সবসময়ই এটা করে থাকে, এভাবেই ব্যাটিং করে, এ আর নতুন কি, হেসে খেলে বাংলাদেশকে জয় এনে দিল। যখন যেটা দরকার, সিঙ্গেল, চার, ছয়, সবই ঠিকঠাকমত একদম নিখুঁত হিসাব নিকাশ। মনে হয় তারা আগে থেকেই জানে যে কিভাবে কি করতে হবে, সবই যেন মুখস্ত। ভারতীয় ফিল্ডারদের নাভিশ্বাস ছুটছিল, সিঙ্গেল আটকালে বাউন্ডারি, বাউন্ডারি আটকালে সিঙ্গেল, সাত সাতজন বোলার ব্যবহার করেও কোন ফর্মূলাই কাজে আসেনি। ধোনির অবস্থা ছিল দেখার মত, প্রতি বলে বলে সে ফিল্ডিং চেন্জ করে, কোন কাজ হয় না। বোলিং করার আগে অহেতুক সময় নষ্ট করে ফিল্ডিং সাজাতে গিয়ে। আম্পায়াররা নিশ্চুপ, যেন এভাবে যতখুশি তত সময় নিয়ে বোলিং করা যায়, স্লো ওভার রেট বলে একটা ব্যপার আছে ক্রিকেটে, বোলিং আর ফিল্ডিং-এ অতিরিক্ত সময় নিলে নো বোল এবং ক্যাপ্টেনকে শাস্তি দেয়া হয়। কিন্তু কিসের কি, খেলা দেখে মনে হচ্ছিল আমরা ২৫০০০ দর্শক ছাড়া সকল অফিশিয়াল, আম্পায়ার, আর ভারতীয়রা প্রয়োজনে অসদুপায়ে হলেও ভারতকে জেতাবে।
সাকিবের আউটটা ছিল একেবারেই ভুল। গ্যালারিতে বসেই খবর পেলাম যে সাকিবের আউটটি ভুল ছিল, বারবার স্কোর ডিস্প্লের দিকে তাকাচ্ছিলাম, কিন্তু অন্যান্য সব আউটের রিপ্লে দেখালেও এই আউটটির রিপ্লে দেখাচ্ছিল না। আমরা থার্ড আম্পায়ারকে গালাগালি করলাম। মজার বিষয় হল, সাকিব ড্রেসিংরুমে বসে ল্যাপটপে রিপ্লে দেখছিল, সেটা ঠিকই ডিস্প্লেতে দেখানো হচ্ছিল, সাকিবকে দেখেই বোঝা যাচ্ছিল সিদ্ধান্তটি ভুল ছিল। যাই হোক, কিছুক্ষণ পর রিপ্লেটি দেখানোর জন্য উদ্যোগ নিল আর যেই না শুরু করল, ঠিক একসেকেন্ডের মধ্যেই সেটি আবার বন্ধ করে দেয়া হল। খুব সম্ভব থার্ড আম্পায়ারের সাথে অন্য কেউ ছিল, সে হয়ত দেখাতে চেয়েছিল, কিন্তু কোন কারণে উপরের নির্দেশে কিংবা থার্ড আম্পায়ারের নির্দেশেই হয়ত আবার বন্ধ করে দেয়। খুব সম্ভব এটি দর্শকের আক্রোশ থেকে বাঁচার জন্য করা হয়েছিল। ২৫০০০ মানুষের সামনে একটি ডাহা মিথ্যা আউটের রিপ্লে দেখানোর সাহস তাদের ছিলনা। ডিস্প্লেতে দেখানো হলে দর্শকরা নিশ্চিত স্টেডিয়াম ভেঙে মাঠে প্রবেশ করত কিংবা থার্ড আম্পায়ারের টুটি চেপে ধরত। যাই হোক, বাসায় এসে হাইলাইট দেখলাম, যেকোন মুর্খ মানুষও বুঝবে যে এটা কিছুতেই আউট হতে পারেনা।
শেষে যখন ১৮ বলে ৩২ রান দরকার তখন হঠাৎ করে আমরা সবাই চুপ হয়ে গেলাম, পারব তো? সবাই দুশ্চিন্তায় মেরুদন্ড সোজা করে তাকিয়ে রইলাম মুশফিকের দিকে। প্রথমে একটা ওয়াইড। তারপরেই শুরু হল মুশফিকনামা। আমার তখন চিৎকার করতে করতে ভোকাল কর্ড ছিঁড়ে যাচ্ছিল, সিটের উপর উঠে লাফাচ্ছিলাম আর গর্জন করছিলাম আমরা সবাই। মনে হচ্ছিল আনন্দে উল্লাসে সবকিছু ভেঙে চুরমার করে দিতে, জ্বালিয়ে দিতে সমগ্র পৃথিবী, তছনছ করে দিতে সারা দুনিয়া। আহা, এত খুশি জীবনে কখনই হইনি। আমরা বুঝে গিয়েছিলাম আমাদের জয় হবেই। শেষপর্যন্ত আমরা জিতলাম, বাংলাদেশ জিতল, বাংলাদেশের মানুষেরা জিতল। বাঙ্গালির জীবনে এমন আনন্দ খুব কমই আছে, স্টেডিয়াম থেকে বের হয়ে দেখলাম মানুষ পুরো মিরপুর এলাকার রাস্তা দখলে নিয়ে নিয়েছে, গাড়ি চলাচল করতে পারছেনা, তীব্র যানজট তৈরি হয়েছে, এরইমধ্যে নাচানাচি, লাফালাফি, জয় বাংলা শ্লোগান, বাংলাদেশ, সাবাশ বাংলাদেশ স্লোগানে স্লোগানে মুখরিত। কয়েকজন দেখলাম আগুন জ্বালিয়ে মুখ থেকে আগুন ছুঁড়ে দিয়ে বিশাল আগুনের কুন্ড তৈরি করছে। বাসায় আসতে আসতে সারা রাস্তায় শুধু বাংলাদেশের বিজয়ের স্লোগান, একদল ছেলে গাড়িতে করে পতাকা উড়িয়ে ছুটে চলছে হৈ হৈ চিৎকার করতে করতে। আমরা সারা রাস্তায় মিছিল করতে করতে এলাম। মনে হচ্ছিল দেশে কোন বড় বিপ্লব ঘটে গেছে বা কোন যুদ্ধে আমরা জয়লাভ করেছি।
একটা কথা সবসময়ই বলে আসছি, এবং বলে যাব, একজন সত্যিকারের সমর্থক শুধু দলের বিজয়ের দিনই সাপোর্ট দেয়না, হারের দিনটিতেও সাপোর্ট দিতে হয়। আমি বহুবার একথা বলেছি। কিন্তু উল্টা সবাই আমাকে বলত "বাংলাদেশ ক্রিকেট ইজ হোপলেস"। কিন্তু আমি হাল ছাড়িনি, আমাদের সাকিব, মুশফিক হাল ছাড়েনি। এখন সবাই ফেসবুকে বড় বড় প্রশংসাসূচক মন্তব্য দিচ্ছে। অথচ কয়দিন আগে যখন বাংলাদেশ খারাপ খেলেছিল, বিশ্বকাপে যখন ওয়েস্ট ইন্ডিজের সাথে হেরেছিল তখন এসব সমর্থকেরাই সাকিব, তমিমদের মা-বোন তুলে গালাগালি করেছিল আর বাংলাদেশের ক্রিকেটকে "হোপলেস" বলেছিল, গাড়িতে আর খেলোয়াড়দের বাসায় ইট-পাটকেল ছুড়েছিল। আমি প্রতিবাদ করায় শুনতে হয়েছে "আমি ক্রিকেটের কি বুঝি!"। কিন্তু আমি সবসময়ই আমাদের ক্রিকেট দলের পক্ষে ছিলাম, আছি, থাকব। জিতুক আর হারুক, বাজেভাবেই হারুক, শূন্য রান করে হারুক, হয়ত কোনদিন বিশ্বকাপ জয় করবেনা, তারপরেও সাপোর্ট দিয়ে যাব। কাজেই আপনি যদি সত্যিকারের সাপোর্টার হোন তাহলে শুধু বিজয়ের দিনেই নয়, পরাজয়ের দিনেও সাপোর্ট দিন। সমালোচনা করুন, কিন্তু গঠনমূলক, খেলোয়াড়দের ব্যক্তিগত আক্রমণ করে নয়।
    জিতুক আর হারুক, যত বাজেভাবেই হারুক,
    বাংলাদেশ ক্রিকেট দল, আজীবন হৃদয়ে থাকুক।
গতকালকের এই দিনটি আজীবন আমার কাছে চিরস্মরণীয় হয়ে থাকবে। প্রথম স্টেডিয়ামে দেখা খেলায় বাংলাদেশের বাঘের মত জয় আর শচীনের ইতিহাস গড়া। এটা নিঃসন্দেহে এক অসম্ভব সৌভাগ্য। আমরা কখনোই জানিনা একটি দিন কিভাবে শুরু হবে আর সেটা কিভাবে শেষ হবে। আমি দিনটি শুরু করলাম একটি বাজে পরীক্ষা দিয়ে আর দিনটি শেষ করলাম এক অসাধারণ আনন্দের মধ্য দিয়ে যার সাথে দুনিয়ার আর কোন আনন্দের তুলনা চলেনা। মরনিং শোজ দ্যা ডে, কথাটি মনে হয় আমার জন্য আর প্রযোজ্য নয়। সৃষ্টিকর্তা আমার মত অধমের জন্য এত আয়োজন করবেন সেটা ভাবিনি, তা না হলে ব্যাংকগুলো যেখানে সিজিপিএ ৩.৫-এর নিচে কখনই ডাকে না সেখানে আমাকেই বা কেন ডাকল আর ওইদিনই কেন পৃথিবীর বুকে বাংলাদেশের এক অতুলনীয় গৌরবগাঁথা আর আমার প্রিয় ব্যাটসম্যানের ইতিহাস গড়ার মত ঘটনা ঘটল। সত্যিই তোমার লীলা বোঝা বড় দায়! 
</doc>
<doc>
আমার ইচ্ছা/অনিচ্ছায় কিছু যায় আসে না কিন্তু আমার ইচ্ছাকে প্রকাশ করার স্বাধীনতা আমার আছে।যত জ্ঞান, যত প্রজ্ঞা,যত তত্ত্ব আমি আমার মতো করে গ্রহন করি। আমার মতো করে বিশ্লেষণ করি,অনেক সময় বিশ্লেষন ভুল থাকে।কখনো তা ধরতে পারি কখনো পারি না।কিন্তু আমার চিন্তা তো আমার মধ্যে রেখে দিলে জানতেই পারবো না যে আমি কতটুকো ভুলের মধ্যে আছি।
আমাদের দেশের অবস্থা একটু গভীর ভাবে দেখলেই বুঝা যায়। পুঁজিবাদ আমাদের ধনীকে আরো ধনী করছে গরিব হচ্ছে আরো গরিব ।এটা বোঝার জন্য কোন জটিল তত্ত্বের প্রয়োজন পরেনা। দেশের দ্রব্য মূল্য যখন অসহনীয় মাত্রায়, মানুষ ,চাল, ডাল,তেল নুন, কিনতে গিয়েই হিমশিম খাচ্ছে তখনো গাড়ির শো রুম গুলোতে বিক্রি বন্ধ নেই।এয়ার কন্ডিশন, কিংবা দামী ফার্নিচারে দোকানে ভীড় লেগেই আছে। বিলাশ বহুল শপিং মলে কখনোই ক্রেতার অভাব হয়না।কারা এই ক্রেতা? দ্রব্য মূল্যের উর্ধ্ধগতি তাদের গায়ে লাগতে পারেনা। তারা আরো উর্ধ্ধ বসবাস করে।
মার্কস এঙ্গেলসের তত্ত্ব ভাল ভাব না বুঝেও বলতে পারি, সম্পদের সুষম বন্টন সম্ভব হলে এই বৈষম্য এতটা থাকতো না। কিছু মানুষ এত সম্পদ কুক্ষিগত করে না রাখলে আমরা আরো ভাল থাকতে পারতাম।
আমাদের দেশের হাজার হাজার তরুনরা গ্রাজুয়েশান শেষ করে এক অনিশ্চয়তা মাথায় নিয়ে। পরীক্ষার হলে বসে উত্তর করার চেয়ে বেশি চিন্তা করে তার পরে কি হবে? আদৌ একটা ভাল চাকরি জোটাতে পারবো তো? রাস্তার ভাসমান লোক গুলো থাকার মতো একটা স্থায়ী জায়গা পাবে তো? আমাদের দেশের প্রতিটি লোক তিনবেলা পেট ভরে খেতে পারবে তো? আজ যদি বড় কোন অসুস্থ হয়ে যাই চিকিৎসা পাব তো? এসব প্রশ্নের উত্তর হয়তো সবই "না"। তাই আশা রাখি মার্কবাদে। অন্তত অর্থনৈতিক ব্যবস্থাটা পূঁজিবাদের তুলনায় মজবুত। হুরমুর করে ভেঙ্গে পড়ার সম্ভাবনা নেই।
রাষ্ট্রের হাতে যদি অনেক সম্পদ থাকে,তা থেকে লাভ হলে রাষ্ট্রের লাভ। আর ব্যক্তির হাতে থাকলে লাভ হবে ব্যক্তির। রাষ্ট্রের লাভ দিয়ে তৈরি হবে রাস্তা ঘাট,স্কুল,কলেজ । আর ব্যক্তির লাভ দিয়ে হবে বিলাসবহুল বাড়ি। হয়তো আরো স্বর্ণকমল।
কেউ বলতেই পারেন রাষ্ট্রের হাতে গেলে সবই তো লুটেপুটে খাবে,বাংলাদেশ বিমান সহ অনেক উদাহারণ দেখাতে পারবেন। আমি মেনে নেই, আপনার উদাহরণ সত্য। তবে ব্যক্তি যদি সম্পদের পাহাড় বানানোর সুযোগ কম পায় তবে লুটপাটও তুলনামুলক কম হওয়ার কথা।
এখন বলতেই পারেন, আমি ভেতরে ভেতরে অথবা প্রকাশ্যে সমাজতন্ত্রের দালাল। আমি বাম টাইপের একটা নতুন বাল। আমাকে আপনারা পোছেন না।
বলতেই পারেন। তবে আমার কথা এখনো শেষ হয়নি। আমি যে সকল সমাজতন্ত্রি দেশের কথা জানি, তাদের শাসনের যে বর্ণনা পাই। আমি ভয়ে শিউড়ে উঠি। আমি কোন ভাবেই স্টেলিনের দেশে বাস করতে চাইনা। স্টেলিনের কথাই বলি কারন তিনি তো বামপন্থিদের কাছে আয়াতুল্লা খোমেনি। সেই ব্যবস্থায় আমি বাঁচতে পারবো না। কোন স্টেলিনের দেশে বাস করা আর সেনা ব্যারাকে বাস করার মাঝে খুব একটা তফাৎ নেই।
সমাজতন্ত্রি দেশ গুলোকেই মনে হয় এক একটা সেনা ব্যারাক। ব্যারাকে সেনা বাস করতে পারে কিন্তু মানুষ বাস করতে পারেনা। আমি কোন ভাবেই ডিক্টেটরের দেশে বাঁচতে স্বপ্ন দেখি না।
নতুন সমাজতন্ত্রি দেশ তো এমন নাও হতে পারে? আমাদের দেশে কোন বাম দল অথবা সবাই মিলে যদি সমাজতন্ত্র কায়েম করেন তখন কেমন হবে? কেমন হবে সেই সমাজতন্ত্রি বাংলাদেশ? এই দেশ কি আগের তুলনায় আরো মানবিক হতে পারে? তারা তো ডিক্টেটর নাও হতে পারে? তাহলে কিসের ভিত্তিতে আমার এমন সিদ্ধান্ত ?
সহজ উত্তর হতে পারে "না"। আমার দেশের বাম দল গুলোর উপর এতটা আশা করতে পারিনা। এই দেশে এক্টিভ যে দল গুলো আছে, তাদের মাঝে গনতন্ত্রের চর্চা নাই। আওয়ামীলীগ, বি এন পির যেমন নেতাদের কোন পরিবর্তন নাই। বাম দল গুলোরও একই অবস্থা। তাদের নেতারাও জীবিত অবস্থায় দলের পদ ছাড়তে রাজি হন না। এমন কি প্রতিটি জেলাতেও তাদের একজন ডিক্টেটর দ্বায়িত্ব পালন করেন। যার কথার উপর আর কথা থাকতে পারে না। পার্টির প্রধানরা শেষ রক্তবিন্দু পর্যন্ত দ্বায়িত্ব ছাড়েন না। কাউকে তার সমপর্যায়ে আসতে দেন না। কেউ যদি সমপর্যায়ে চলে আসতে চান তখন দল থেকে তাদের বিতারিত করে দেয়া হয়। অথবা তিনি নিজেই দল থেকে বেরিয়ে নতুন একটা দল তৈরি করে নেন।তখন তারা কেউ কারো অধীনস্ত হয়ে কাজ করতে পারেন না। দেশের দুর্দিনেও তাই তারা এক হতে পারেন না। কারন অন্যের কথা মেনে নেবার মতো মানষীকতা তাদের থাকেনা।
নিজের দলের লোকদের যদি সমপর্যায়ে যেতে না দেন। সব সময় প্রমান সাইজ করে রাখেন। তারা যদি রাষ্ট্র ক্ষমতায় যায় তবে সেই রাষ্ট্রে কারো সাহস হবে তাদের সাথে দ্বিমত করে বাস করা? আমার ঘাড়ে তো দশটি মাথা নেই।আমি মনে প্রাণে বিশ্বাস করি কোন মুক্তবুদ্ধির মানুষ কোন ডিক্টেটরের অধিনে বাস করতে পারেনা।
তো এত বকবকানির ফল কি দাঁড়াল?
আমি আমার এই বাংলাদেশের জন্য এমন একটি রাষ্ট্র ব্যবস্থা চাই যেখানে মানুষের মৌলিক চাহিদা গুলো রাষ্ট্রই ব্যবস্থা করবে। মার্কসীয় অর্থনীতি থাকবে কিন্তু কোন স্টেলিন থাকবেনা। মানুষের স্বাধীনতা থাকবে কিন্তু স্বেচ্ছাচারিতা থাকবেনা। সাম্যবাদ থাকবে কিন্তু সাম্রাজ্যবাদ থাকবেনা ।
</doc>
<doc>
আজ ১৭ মার্চ। জাতীয় শিশু দিবস। আজ জাতির জনক বঙ্গবন্ধু শেখ মুজিবুর রহমানের ৯২তম জন্মবার্ষিকী। ১৯২০ সালের এইদিনে গোপালগঞ্জ জেলার টুঙ্গিপাড়ায় এক সম্ভ্রান্ত মুসলিম পরিবারে তিনি জন্মগ্রহন করেছিলেন। ছাত্র বয়সেই তিনি রাজনীতিতে জড়িয়ে পড়েন এবং ভাষা আন্দোলন থেকে শুরু করে সকল আন্দোলনে যোগ দেন। যার কারণে তিনি বিভিন্ন সময়ে গ্রেফতার হয়ে কারাবরণ করেন। ১৯৭০ এর ডিসেম্বরে অনুষ্ঠিত নির্বাচনে বঙ্গবন্ধুর নেতৃত্বাধীন দল বিজয়ী হয়েও রাষ্ট্র ক্ষমতায় যেতে পারেনি। ১৯৭১ এর মার্চে বঙ্গবন্ধুর নেতৃত্বে শুরু হয় অসহযোগ আন্দোলন (এর আগে থেকেও দীর্ঘদিন ধরে আন্দোলন চলে আসছিল, সংক্ষিপ্ত পরিসরে এখানে উল্লেখ করলাম না।)। ১৯৭১ এর ৭ মার্চ ঐতিহাসিক রেসকোর্স ময়দানে বঙ্গবন্ধু এক বিশাল জনসমাবেশে ঘোষণা করেন ‘এবারের সংগ্রাম আমাদের মুক্তির সংগ্রাম, এবারের সংগ্রাম স্বাধীনতার সংগ্রাম’। পরবর্তীতে ১৯৭১ এর ২৬ মার্চের প্রথম প্রহরে বঙ্গবন্ধু ওয়্যারলেসে স্বাধীনতা যুদ্ধের ঘোষণা দেন এবং ঐ রাতেই তিনি পাকিস্তান শাসক কর্তৃক গ্রেফতার হন। এরপরই শুরু হয়ে যায় আমাদের মহান মুক্তিযুদ্ধ। জন্ম হয় আমাদের স্বাধীন-সার্বভৌম বাংলাদেশ নামক রাষ্ট্রের। দীর্ঘ নয় মাসের সংগ্রামের পর ১৯৭১ এর ১৬ ডিসেম্বরে আমরা পাই আমাদের কাংখিত বিজয়। এই মহান মুক্তিযুদ্ধে আমাদের প্রায় ত্রিশ লক্ষ লোক শহীদ হয়েছেন এবং প্রায় তিন লক্ষ মা-বোন সম্ভম হারিয়েছেন। শেষপর্যন্ত ১৯৭২ এর ১০ জানুয়ারি পাকিস্তান কারাগার থেকে বঙ্গবন্ধু মুক্তিলাভ করেন। এবং তার পরবর্তীতে তিনি নিজ দেশে এসে রাষ্ট্রকে পুনর্গঠনের কাজ শুরু করেন। কিন্তু ১৯৭১ সালে শত্রুরা পরাজিত হলেও তারা বসে থাকেনি, তাদের ষড়যন্ত্র তখনো থেমে থাকেনি। ঘাতকরা ১৯৭৫ সালের ১৫ আগস্ট রাতে বাঙ্গালীর অবিসংবাদিত নেতা জাতির জনক বঙ্গবন্ধু শেখ মুজিবুর রহমান এবং তাঁর পরিবারের সদস্যসহ আরোও অনেককে হত্যা করে। বাঙ্গালী জাতির জীবনে নেমে আসে এক অন্ধকার অধ্যায়ের। তার পরবর্তী ঘটনা তো সবারই কম বেশী জানা, এখানে আমি নাইবা উল্লেখ করলাম।
জাতির জনক বঙ্গবন্ধু শেখ মুজিবুর রহমান এর জন্মদিনে আমি তাকে গভীর শ্রদ্ধার সাথে স্মরণ করছি। তাঁর আত্মার মাগফিরাত কামনা করছি। বাঙ্গালী জাতি চিরদিনই তাকে শ্রদ্ধার সাথে স্মরণে রাখবে বলে আমরা দৃঢ় বিশ্বাস।
জাতীয় শিশু দিবস ও জাতির জনক বঙ্গবন্ধু শেখ মুজিবুর রহমানের জন্মদিনে সবাইকে আন্তরিক শুভেচ্ছা। 
</doc>
<doc>
মুহুর্তেই চারদিক যেন সবুজে সবুজে ছেয়ে গেছে। খুশিতে গর্জে উঠছে সমুদ্র। বিশাল ঢেউ আছরে পরছে পাড়ে। পাড়ে বালিরা বিছিয়েছে বিস্তৃত চাঁদর। প্রচন্ড ঢেউয়ের তীব্রতাকে ধরনীতে শান্ত, শ্রান্ত করে দিতে পেরেই আজ তারা খুশি। দক্ষিনের বিশুদ্ধ হাওয়া উত্তরে বয়ে গেল, উত্তরের শীতল বাতাস দক্ষিনে। বসন্ত বাতাসে প্রজাপতিরা উড়াউড়ি করছিল। মৌমাছিরা গুন গুন করে ফুলে ফুলে বলে গেল তাঁর আগমনের খবর। ফুলের বনে আনন্দের বন্যা। মুক্তির অগ্রদুত পা রেখেছেন ধরনীতে। বাঁঙালির হাজার বছরের স্বপ্ন সাধনা আজ পৃথিবিতে এসেছেন।
৯২ বছর আগের এই দিনটিতে প্রকৃতি কি এমনি করে সেজেছিল না!
এরপর কেটে গেল অনেক অনেক সময়। একদা এই স্বপ্ন লিকলিকে ছিল, অল্প বয়সেই চোখে ছানি পড়েছিল, লকআপে বন্দিও হতে হয়েছিল। এমনি নানা ঘাত প্রতিঘাতের মাঝে স্বপ্নটি একসময় তরুন হয়ে উঠল। লম্বাটে দেহ গড়নে হয়ে উঠল এক অনন্য সম্ভবনার মুক্তির স্বপ্ন। বাঙালির হাজার বছরের প্রতিক্ষিত সেই স্বপ্ন হয়ে উঠল প্রতিশ্রুতিময় বজ্রকন্ঠ। তাঁর কন্ঠের বিশালতায় উত্তর-দক্ষিন কেঁপে উঠল। নেহায়েত বেচারা কিসিমের ফুলগুলিও মাথা উচু করে দাঁড়াতে শিখল, সুর্য্যমুখিরা পেল তাদের সুর্য্যের সন্ধান, পশ্চিম আকাশের কাল বৈশাখি ঝড় পেল বজ্রপাতের নির্দেশ, বনে বনে যে দাবানল জ্বলছিল তারা সুসংগঠিত হল। স্বপ্ন, একটি স্বপ্নকে ঘিরে তৈরি হল সম্ভাবনা। তিনি আমাদের শিখালেন অধিকার আদায়ের কথা, শিখালেন আত্নসম্মান অর্জনের লক্ষ্যে আন্দোলনের কথা। অতঃপর তারই এক কথায় মুক্ত হল একটি পতাকা – ‘আজ থেকে তোমরা স্বাধিন’।
আজ সেই স্বপ্নের জন্মদিন। এই দিন আমাদের দৃঢ় প্রত্যয় আর প্রতিজ্ঞার দিন – যিনি আমাদের স্বপ্নকে স্বাধীন করে দিয়ে গেছেন, আমরা তার স্বপ্নকে রাখব চির অম্লান আর বাস্তবায়নের অংগিকার । 
</doc>
<doc>
চার্বাক সংহিতার বেশ কিছু মতবাদ আমার ভাল লেগেছিল। মূল কথাগুলো না পড়তে পারলেও ইংরেজি অনুবাদ পড়েছিলাম।
কথাগুলোর মধ্যে যুক্তি আছে সেহেতু ভাবনার গভীরে যেতে দোষ নেই। পতঙ্গ যদি আগুনে পুড়ে শেষ শান্তি লাভ করতে পারে, একজন চিন্তাশীল মানুষও চিন্তার গভীরে গিয়ে মনের শান্তি লাভ করতে পারে। আগুনে পুড়ার সময়টুকু অবশ্যই পতঙ্গ কষ্ট পায়। চিন্তার উপসংহারে যাবার আগ পর্যন্ত একজন মানুষও উপসংহার না পেয়ে পুড়তে থাকে, বিক্ষিপ্ত ভাবনার নাগপাশে বন্দী হতে থাকে। এটা অন্য কথা যে, কেউ চিন্তার রাজ্য ঘুরতে পছন্দ করে না তো তাকে ভাবের ডিব্বায় ডুব দিতে কেউ তেল মারছে না।
বর্তমানে বস্তুবাদেরই জয়জয়কার সর্বত্র। বস্তুবাদ আছে বলেই চারপাশে এত উন্নয়ন কর্মসূচী, এত উন্নয়নের চিন্তা। অনেকে অবশ্য এটাকে আধ্যাত্মবাদের বিরোধী মনে করেন। সেটা তাদের ব্যাপার। আমি মনে করি, পেটে ভাত থাকলেই অন্য চিন্তা সম্ভব হয়। পেটে ভাত নেই তো- আধ্যাত্মবাদও আসবে না, জ্ঞানবাদও আসবে না, পেসিমিজম-অপটিমিজম এগুলোরও দেখা মিলবে না। আর কাব্য-সাহিত্য- শিল্প-কলা এগুলোকে তো খুঁজেই পাওয়া যাবে না।
হ্যাঁ, এটাও ঠিক যে ত্যাগ-তিতিক্ষারও প্রয়োজন আছে। তাছাড়া বস্তবাদের নীতিটাও হতে হবে মানবীয় জ্ঞান দ্বারা নির্ধারিত ‘সু’ উপসর্গের অধীন গুণ ও নৈতিকতার মধ্যে। না হলে, মুদ্রার অপর পৃষ্ঠায় কালোযাদুর মত ‘দু’ অথবা ‘কু’ প্রভাবপুষ্ট কিছুর উপস্থিতি দেখা যাবে।
টেলিভিশনের রাষ্ট্রীয় চ্যানেল থেকে শুরু করে পাথমিক বিদ্যালয়ের পাঠ্য-পুস্তক, সবখানেই আছে শিশুকে পুষ্টিকর খাবার খাওয়ান। তাতে শিশুর মেধার বিকাশ হবে। চার্বাক মতবাদটি দেখিঃ
    জাগতিক উপাদান থেকে বেড়ে উঠে পোক্ত জ্ঞান নষ্ট হয়। যখন জ্ঞান নষ্ট হয়ে যায়- মৃত্যুর পরে কোন বুদ্ধিমত্তা অবশিষ্ট থাকে না।
পৃথিবীতে বিভিন্ন পদার্থ স্বাভাবিক অবস্থায় তার নিজ নিজ ধর্ম বজায় রাখতে চায়। যেমন, পানি- তার স্বাভাবিক অবস্থায় শীতল থাকে। তাকে গরম করলে সে গরম হবে, তাপ সরালে আবার তাপ বিকিরণ করে ঠাণ্ডা হবে। আগুন- তাপযুক্ত। সেই আগুন পাথরে ঘষে হোক, শুকনো বাঁশে ঘষে হোক, ধাতব ঘর্ষণে হোক,- তাপেরই সৃষ্টি করে। এ ব্যাপারে চার্বাক মতবাদটি হলঃ
    আগুন তপ্ত হয়, জল শীতল হয়। সতেজ শীতল হয় ভোরের হাওয়া। কার দ্বারা আসে এই বৈচিত্র? তারা তাদের নিজ নিজ প্রকৃতিতেই এমন।
আমার এক আত্মীয় মারা যাবার পরে অতি সন্তর্পণে তার লুকানো তিন হাজার টাকা পাওয়া গিয়েছিল। তবে, এটা বলা যাবে না- তিনি কৃপণ ছিলেন। আবার এটাও বলা যাবে না, অমিতব্যয়ী ছিলেন বা দুঃসময়ের জন্য জমিয়েছিলেন। কারণ দুটার কোনটিরই তার প্রয়োজন ছিল না। বাজার করতে গেলে সেখান থেকে দশ-বিশ টাকা জমিয়ে রাখতেন। আবার সিগারেট খেতে হলে যদি সুযোগ থাকে তো চেয়ে নিতেন। শুনে আমি আফসোস করেছিলেন, বেচারা টাকাগুলো দিয়ে কোন স্বাদ-আহ্লাদ পূরণ করে গেলেও পারতেন। হয়তো কোন সময়, কিছু খেতে ইচ্ছে হয়েছে কিন্তু তিনি তা খাননি। কিছু কিনতে মনে হয়েছে কিনেননি। যদিও চাইলে পারতেন। যদিও এটা তার ব্যক্তিগত বিষয়, তবু আফসোস লাগে। চার্বাক সংহিতার কথাগুলো তাই ভাল লাগলঃ
    যতদিন জীবন আছে- সুখী হয়ে বেঁচে থাকতে দাও, ঋণ করে ঘি খেয়েও যদি সুখে থাকে। দেহ জ্বলে গেলে, দেহ অতীত (ভূত অর্থ অতীত) হয়ে গেলে, এই দেহেই আবার পুনরাগমন কি করে হবে?
জন্মান্তরবাদ পুনরায় জন্মগ্রহন করার কথা বললেও অতীত বর্তমান হয়ে ফিরে আসে না। একই দেহে পুনরায় ফেরা হয় না। এমন বিবেচনায় চার্বাক সংহিতার কথাটি কত গভীর। এমনই আরেকটি কথা ভাল লেগেছে।
    যখন এই জীবন তোমার, সুখী হয়ে যাপন করে যাও। কেউ মৃত্যুর অনুসন্ধিতসু চোখ থেকে বাঁচতে পারে না। যখন আমাদের শরীরের এই কাঠামো পুড়ে ছাই হয়, তখন তা আবার কেমন করে আসবে?
কেউ হয়তো- ঋণ করে ঘি খাওয়াকে অপরিণামদর্শীতার সাথে তুলনা করবেন, সেদিকে না গিয়ে একজন মানুষের অল্প কিছুদিনের জীবনকাল, আশা-ভরসা, এসব দিকেই ভাবা উচিত। আবার, সুখে থাকাকে কেন্দ্র করে যেমন করেই হোক ঘি পেতে হবে, এমন চিন্তা করেও কেউ পেশিশক্তি মতবাদকে মহিমান্বিত করা হয়েছে বলে ঐদিকেও ভাবতে যাবেন না। সকল ‘সু’ মানে ভাল ঘিরেই ভাবেন। সবকিছুরই আপার ও লোয়ার লিমিট থাকে। সেই লিমিটের মধ্যে থেকেই ভাবা ভাল। আর সে কথাও বলা হয়েছে,
    কৃষি, পশুপালন, ব্যবসা ও রাজনীতি, ইত্যাদির সবচেয়ে সুন্দর স্বীকৃত সংজ্ঞায় জ্ঞানীর উচিত এই পৃথিবীর আনন্দ উপভোগ করে যাওয়া।
আরেকটি কঠিন মতবাদ পেলাম। যদিও সহজ করে লেখা, কিন্তু তার মূল বুঝতে হলে অনেক ভাবতে হয়। তবে, মতবাদটি সর্বত্র প্রযোজ্য নয়।
    মন্দিরের অট্টালিকা, পানি সঞ্চালন গৃহ, পানি সংরক্ষণ, কূপ, বিশ্রামাগার এবং এরকম আরও; শুধুমাত্র ভ্রমনকারীদের সুখী করে, অন্যদের নয়।
শান্ত ও সুশৃঙ্খল জীবন যাপন করতে গিয়ে একটি আদর্শকে অবলম্বন করে চলতে হয়। সংখ্যারেখায় শূন্য যেভাবে মাঝখানে থাকে, আর তার এপাশ-ওপাশে ধনাত্মক ও ঋণাত্মক মান। এদিক-ওদিক গেলে সংখ্যা রেখার কোন ক্ষতি হয় না। মানেরও কোন পরিবর্তন হয় না। এই যেমন, ভেক্টর হিসেবে মাইনাস সাইন এলে তার মানে দাঁড়ায়, বিপরীত ঘটনা ঘটছে একই মান নিয়ে। খোলাসা করে, কোন গাড়ী উত্তর দিকে প্রবল বেগে যাচ্ছে, বাধা প্রাপ্ত হল কোন কিছুর সাথে প্রতিবন্ধকতা পেয়ে। তার ঐ সময়ের বেগ বের হল মাইনাস সাইন সম্বলিত। মানে দাঁড়ায়, গাড়ীটি বাধা পেয়ে উলটো দিকে চলছে। এমনও আছে, কোন কোন হিসেবে এমন কিছুর মান নেগেটিভ এসেছে। তখন ধ্রুব রাশির দিব্যি দিয়ে তাকে পরম করে ধরে নেওয়া। তাহলে, কথা দাঁড়ালো- আমরা ধরে নিচ্ছি, একটি সমাধানে পৌঁছতে, বিশৃঙ্খলা এড়াতে। কিন্তু আমাদের ধরে নেওয়াতে, না সেই রাশি বদলে যাচ্ছে, না আমরা বদলে যাচ্ছি। বিস্তারিত বলছি না, নিচের মতবাদ থেকে সমাজের অনেক দিকই বুঝে নেওয়া যাবে। তবে হ্যাঁ, চিন্তার গভীরে পৌঁছাতে হবে।
    চতুর অথচ জীর্ণ-শীর্ণ মানসিকতার কারও দ্বারা সতীত্ব এবং এরকম অন্যান্য খ্যাতির বিশেষণগুলো এসেছে। সোনার উপহার, ভূমিদান; এসব তাদেরই পরিকল্পিত আরোপ যারা স্বভাবে দরিদ্র আর তাদের উদর ক্ষুধায় বিকৃত।
হেলপ লাইন প্রকাশনার ‘নিষিদ্ধ প্রণয়’ বইটিতে বিভিন্ন ছোট গল্পের মাঝে নিওভানি বোকামিও’র লেখা ‘ধর্মযাজক ও পল্লীবধূ সমাচার’ নামে একটি গল্প পড়েছিলাম।
নারী বিষয়ে অতি উতসাহী এক যাজক, যে নারী সম্ভোগের পায়তারাতেই থাকত। তার এক শিষ্যা ছিল, খুব সুন্দরী। ঐ যুবতীর দিকেই নজর পড়ল যাজকের। যুবতী খঞ্জনী বাজিয়ে গান গাইতো, ‘তুমি যা চাইছ বধূ, একদিন আশা পূর্ণ হবে’। একদিন ঘুরে বেড়ানোর সময় যাজক যুবতীর স্বামীকে পেল, সে দূরের শহরে যাচ্ছে কাজের জন্য। যাজক ভাবল, যুবতীর কাছে তার যাবার সময় এসেছে। যুবতীটিকে গিয়ে বলল, ঈশ্বরের আদেশে তোমার সাথে আমি কিছু করতে চাই। যুবতীও চালাক, সে অর্থ সাহায্য চাইল। যাজক, টাকা দিতে অপারগ হয়ে তার আলখাল্লা খোলে যুবতীর কাছে জামিন রাখল। এবং গোলাঘরে গিয়ে দুজনে রতিক্রিয়া সেরে আসল। পরবর্তিতে অর্থ সাহায্য তো যাজক করলই না, ছল করে জামিনে রাখা আলখাল্লাটাও ছাড়িয়ে নিল।
    যজ্ঞ, ধর্মগ্রন্থ, বিভিন্ন ধরণের আচার-অনুষ্ঠান- এগুলো তাদেরই উপার্জনের পথ যাদের কোন জ্ঞান নেই বা কর্মক্ষমতা নেই।
মতবাদটি বিতর্কিত হলেও এর সত্যতা চারপাশে দেখা যায়। কিছু বাস্তব কাহিনী হয়তো বলা যেত। কিন্তু বিষয়টির কাহিনীগুলো এত কমন যে, সেসব কাহিনী এনে লেখা দীর্ঘ করতে চাইলাম না।
এক পূজায় দাঁড়িয়ে দাঁড়িয়ে পশুবলি দেখছিলাম। অজস্র পাঁঠা। এত লোকজনের মাঝে ভীত হয়ে আছে। কেউ হয়তো ভাবছে, একটু পরেই মাঠে গিয়ে ঘাস খেতে পারবে। কারও কারও পেট ভেতরে ঢুকানো। সকাল থেকে খানাপিনা পড়েনি। কারও তৃষ্ণায় জিহবা বের হওয়া। টাকার বিনিময়ে মালিক হওয়া অনেকেই দাঁড়িয়ে আছে, বলির সময়ের অপেক্ষায়। তারা নিজেরাও ক্ষুধার্ত-তৃষ্ণার্ত। ওদিকে বলি হচ্ছে। এক কূপে এক-একটি মাথা আলাদা হয়। রক্ত ফিনকি দিয়ে পড়ে। বলির আগে টানা-হ্যাঁচড়া আর ক্ষুধা-তৃষ্ণায় পশুগুলোর এমন অবস্থা যে দ্বিখণ্ডিত হওয়ার পরে এদের নড়াচড়াই প্রায় নেই। অথচ আমি নিজেই দেখেছি, নিজ হাতে হাঁস-মোরগ বলি দেওয়ার পরে তাদের দ্বিখণ্ডিত শরীরের নাচন। যারা বলি দিচ্ছে, তারা নিজেরাও শত শত পাঠা বলি দিয়ে ক্লান্ত। বলাবাহুল্য, আমি এখন বলি দেই না। তাও অনেক বছর হতে চলল। আগে অবশ্য এই কাজটা করে আসুরিক আনন্দ পেতাম। কেন দেই না, তারও বিয়োগান্তক কাহিনী আছে। কৌতূহলী না করে, সংক্ষেপে বলে ফেলি।
কবুতরের একটি বাচ্চা বড় হয়েছে। খোপে তার জায়গা নেই। কারণ তার মা নতুন ডিমে তা দিচ্ছে। বাপের সাথেই বাচ্চাটি বাইরে ঘুরছে। খাবারের জন্য বাপকে পাগল করে তুলছে। উঠোনে হাঁটছে আর বাপের কাছে বায়না ধরছে। দুপুরের খাবার মেন্যুতে বাচ্চাটি থাকবে, এই রায় সকালেই দেওয়া হয়েছিল। বাচ্চাকে নিচে রেখে বাপ কোথায় চলে গেল দেখলাম। এর কিছু পরে আমি বাচ্চাটিকে নিয়ে বলি দিয়ে ফেললাম। কিছুক্ষণ পরে এসে যা দেখলাম, তা তখনকার আমার অসুর মনটাকে নাড়া দিয়ে গেল। বাপ তার বাচ্চাটিকে খাবার খাওয়ানোর জন্য খুঁজছে।
আরেকটি মতবাদ লেখে আজকের লেখা শেষ করব।
</doc>
<doc>
সামান্য মুদির দোকানিও যদি ভ্যাট না দেয় তাহলে জাতীয় রাজস্ব বোর্ড হামলে পড়ে। বিদেশ থেকে স্বজনের পাঠানো টাকা তুলতে গিয়ে হর-হামেসাই হয়রানির স্বীকার হয় মানুষ! ব্যবসায়ের ট্রেড লাইসেন্স করতে গিয়ে যার-পর-নাই বিরম্বনা! এসব এখন আমাদের গা সয়া হয়ে গেছে। কারণ, সংবিধানের স্বীকৃতি অনুসারে যদিও আমরা, অর্থাৎ জনগণই দেশের মালিক, প্রকৃত অর্থে আমরা বনে গেছি নির্বাচিত স্বৈরাচারীদের শর্তহীন ক্রীতদাস! স্বাধীন এই দেশে জন্ম নিয়েও, আমরা যেনো আমরণ পরাধীনতার শৃঙ্খলেই আবদ্ধ! রাজনৈতিক দল হরতাল ডাকে, "সাধারণ মানুষের" (রাজনীতিবিদদের চোখে আমরা, অর্থাৎ দেশের নাগরিকরা হলাম সাধারণ মানুষ, আর ওনারা অসাধারণ) গাড়ি থেকে শুরু করে সম্পদ ভাংচুর যেনো রাজনীতিকদের সাংবিধানিক অধিকারে পরিনত হয়েছে। ১৯৭১ সনে বাংলাদেশের স্বাধীনতা অর্জন থেকে আজ পর্যন্ত "রাজনৈতিক" অনৈতিকতার কাছে জনগনের কতো সম্পদ বিনষ্ট হয়েছে, এর হিসেব কি কেউ কখনো কষে দেখেছেন?
শেয়ার বাজারে ক্ষুদ্র বিনিয়োগকারীদের সর্বশেষ পুঁজি লুটে নিলো একদল ক্ষমতাধর দুর্বৃত্ত। অথচ, রাষ্ট্রযন্ত্র ওদের বিচার করার বদলে পুলিশ দিয়ে লুন্ঠিত বিনিয়োগকারীদেরই পুলিশ দিয়ে পেটালো। বিরোধী দলের নেত্রী নিজের বাড়ি রক্ষার জন্য কী না করলেন! অথচ, একদিন কি শেয়ার বাজারে গিয়ে সর্বশান্ত বিনিয়োগকারীদের পাশে দাঁড়িয়েছেন? প্রধানমন্ত্রী কি পারতেননা শায়ার বাজারের লুটেরা চক্রতাকে আইনের আওতায় এনে জনগনের টাকা উদ্ধার করতে? কেউ কি কিছু করেছেন? করেননি! কারণ, লুটেরাদের ব্যাপারে ব্যবস্থা নিতে সরকারী অথবা বিরোধী দলের কেনো জানি অনেক বেশি হিসেব-নিকেশ করতেই দেখা যায়! হয়তো ওই লুটেরাদের অনেকেই ওদের বড়মাপের পৃষ্ঠপোষক, অথবা ঐসব দলেরই রাঘব-বোয়াল।
ফটকাবাজ মাল্টি লেভেল মার্কেটিং কোম্পানি, ইউনিপেটুইউ শত-শত কোটি টাকা হাতিয়ে নিয়ে উধাও হয়ে গেলো। সরকার মুখে কুলুপ এঁটে বসে রইলো। অথচ রাজনৈতিক প্রতিপক্ষ হওয়ার কারণেই "যুবক" নামক প্রতিষ্ঠানটিকে প্রায় গলা টিপেই হত্যা করা হলো। ইউনিপেটুইউ-কে না ধরার কারণ হলো, ওটির সাথে সরকার দলীয় একজন সংসদ সদস্য জড়িত! পত্রিকান্তরে দেখছি, দেশের সব চেয়ে বড় একটি মাটি লেভেল মার্কেটিং কোম্পানি, যারা বৃক্ষ রোপন প্রকল্পের নামে চল্লিশ লাখ সদস্যের কাছ থেকে হাজার-হাজার কোটি টাকা হাতিয়ে নিয়েছে, ওদের পেছনে নাকি সাবেক এক সেনা প্রধান, যিনি সেক্টর কমান্ডারস ফোরামের নেতা, তিনি জড়িত। ওই কোম্পানি নানাভাবেই ক্ষমতাসীন এবং বিরোধী রাজনীতিকদের খুশি রাখছে। একারণেই ওদের সম্পর্কে কারো মুখেই টু শব্দটিও নেই! হয়তো একদিন হুট করেই ওই মাল্টি লেভেল মার্কেটিং কোম্পানি পাত্তারি গুটিয়ে উধাও হবে। চল্লিশ লাখ মানুষ পথে বসবে। কিন্তু এই মহালুটের কোনোই বিচার হবেনা শুধু একটাই কারণেই - ওই চক্রের সাথে ক্ষমতাধররা জড়িত।
ক'দিন থেকেই পত্র-পত্রিকায় একটা ভয়ংকর দুর্নীতির খবর ঘুরপাক খাচ্ছে। যাদের সম্পর্কে এই খবর, ওদের কেউ যেহেতু এখনো প্রতিবাদ করেননি, তাই ধরেই নেয়া যায়, ডাল মে কুছ কলা হেয়! প্রকাশিত ওই খবরে বলা হলো, জনৈক সাবেক সেনা অফিসার কর্নেল মোঃ শহীদ উদ্দিন খান প্রধান মন্ত্রী'র সামরিক উপদেষ্টার স্ত্রী-কন্যার সাথে মিলে প্রচ্ছায়া লিমিটেড নামক একটি ব্যবসায়িক প্রতিষ্ঠান গড়েছেন, যার ইনকর্পোরেশন সনদ নং C-75659/09, তারিখ ২৫ মার্চ ২০০৯। বর্তমান সরকার ক্ষমতায় আসার আগে, সাবেক ওই সেনা কর্মকর্তা নাকি গুলশান স্পিনিং মিলস নামক প্রতিষ্ঠানে মাসিক ৪০ হাজার টাকা বেতনে চাকরি করতেন। অথচ ২০০৯ সনে সরকার ক্ষমতায় আসার পর, ওই ব্যক্তি লন্ডনেই পাচার করেছেন কোটি-কোটি টাকা। সেখানে নগদ এক মিলিয়ন পাউন্ড বিনিয়োগ করে "জুমানা ইনভেস্টমেন্টস এন্ড প্রপার্টিজ লিমিটেড" (লন্ডনে নিবন্ধন নং ৭৪১৭৪১৭, তারিখ অক্টোবর ২৫, ২০১০) নামীয় একটা প্রতিষ্ঠানও গড়েছেন। এই বিপুল অংকের অর্থ লন্ডনে পাঠানো- হয়েছে সম্পূর্ণ অবৈধ পন্থায়! বাংলাদেশ ব্যাংকও বিষয়টা জানে! দুর্নীতি দমন কমিশনেরও এটি অজানা নয়! অথচ, কোনোই বিচার নেই! কারণ, সাবেক ওই সনে কর্মকর্তা 'ঘাতক-দালাল নির্মূল কমিটি' সহ 'সেক্টর কমান্ডারস ফোরাম' এর নেতা এবং ওনার সাথে প্রধানমন্ত্রীর সামরিক উপদেষ্টা মেজর জেনারেল তারেক আহমদ সিদ্দিকীর (শেখ রেহানার দেবর) ঘনিষ্ট সম্পর্ক! এমনকি লন্ডন প্রবাসী কলাম লেখক আব্দুল গাফফার চৌধুরীও ওই সাবেক সেনা কর্মকর্তার লন্ডনস্থ বাসায় আশা-যাওয়া করেন, এবং তাঁর "আতিথীয়তা" গ্রহণ করেন। বিনা মূল্যে নসিহত বিতরণকারী আগা চৌধুরীর সাথে ক্ষমতাসীনদের মাখামাখি কারো অজানা নয়। এসব কারণেই, ভয়ংকর এই দুর্নীতির এবং অর্থ পাচারের ঘটনার কোনো তদন্ত বা বিচার হওয়ার আশা করাও মুর্খতা!
তাহলে কি এভাবেই চলবে আমাদের দিনরাত্রি? এভাবেই কি দিনের-পর-দিন বাংলাদেশের সম্পদ লুট করে বিদেশে পাচার করবে একদল দুর্বৃত্ত? ডিজিটাল বাংলাদেশের নামে ক্ষমতাসীন দল গোটা দেশে যে লুটতরাজের মহাযজ্ঞ চালাচ্ছে এ থেকে কি মুক্তির কোনোই পথ নেই? অথবা প্রধান বিরোধী দল বিএনপি এবং স্বৈরশাসক এরশাদের জাতীয় পার্টি ওদের ক্ষমতাকালে এদেশে কি-কি করেছে, তাকি আমরা ভুলে গেছি?
প্রতি পাঁচ বছর পর নির্বাচন এলেই রাজনীতিবিদরা আমাদের কাছে ধরনা দেন। ভালো ভালো কথা শুনিয়ে আমাদের মন গলান, এবং নির্বাচিত হওয়ার পরই জনগনকে ওদের এক নম্বর শত্রু ভাবতে শুরু করেন। এই হলো আমাদের অদৃষ্ট। এখান থেকে মুক্তির কোনো পথ আপাতত দেখছি না। আগামীতেও দেখা যাবেনা কিনা বলা মুশকিল। 
</doc>
<doc>
ধর্ম নিয়ে পাগলাটে বিশ্লেষন (রম্য)
২১০০ সালের মাঝে পৃথীবিতে টিকে থাকা ধর্ম গুলোর চারিত্রিক বৈশিষ্টে অনেক পরিবর্তন আসবে , দিনকে দিন মানুষ প্রমাণ আর বিশ্লেষনে বিশ্বাসী হতে শুরু করেছে , প্রমাণ ছাড়া শুধুই বিশ্বাসে মানুষ আর তেমন মোটিভেইট হোচ্ছেনা । বিজ্ঞানের সাথে ধর্মের সংঘর্ষ এখন অনেকটাই গা সয়ে যাওয়া ব্যাপার । আমরা অভ্যস্থ হতে শুরু করেছি ধর্ম আর বিজ্ঞানের অসীম বিতর্কে । কিছু আস্তিক খুঁজে বের করেন বিজ্ঞানের সাথে ধর্মের সাদৃশ্যতা , কোর'আন , বাইবেল , বেদ এর ব্যাখ্যা বিশ্লেষনে বিজ্ঞানকে খন্ডায়ন করেন । আর নাস্তিকরা সদা ব্যাস্ত ধর্মের বিভিন্ন সীমাবদ্ধতা বিশ্লেষনে ।
ছোট বেলায় আমরা সবাই পড়েছি , আল্লাহ খোদায় বিশ্বাস নেই যার তিনি নাস্তিক । আর এখনকার নাস্তিকরা শুধু আল্লাহ খোদায় বিশ্বাস না করে বসে নেই , তারা ধর্মের শিকড় উৎখাতেও নিয়োযিত হয়েছে , ফলশ্রুতিতে ধর্মের অস্তিত্ব টিকিয়ে রাখতে আস্তিকদেক আরো মেধা খাটাতে হোচ্ছে , নতুন নতুন রুপে আত্মরক্ষার বিভিন্ন পন্থা আবিষ্কার করতে হোচ্ছে |
আর তার ফলে ভবিষ্যতে আরো অনেক মেধা শক্তির প্রয়োজন হবে ধর্মমনা বিভিন্ন সম্প্রদায় গুলোর । তবে বাংলাদেশের প্রেক্ষাপটে এই ধর্মীয় মানুষীকতার মুল্যবোধটুকু অনেক আগেই লোপ পাবে , বাংলাদেশে ধর্মীয় রাজনীতি করে এমন দল গুলোর ভাবমুর্তি খুব করুন। তারা ডানপন্থি বলেই মুক্তিযুদ্ধে তাদের সায় ছিলোনা , তাই এখনকার তরুন প্রজন্ম তাদের ধিক্কার দেবার সাথে সাথে ধর্মকেও ধিক্কার দিতে শুরু করেছে , ধর্ম নিয়ে রাজনীতি করে ধর্মের অবনতি ছাড়া উন্নতি করতে পারলোনা , তাই আজ দাড়ি পান্জাবি সহজ সরল মানুষের চিত্র না হয়ে পরিণত হোল হাস্যরসের আর বিরক্তের।
ধর্মীয় দল গুলোর দুর্বলতার ঘানি টানতে হোল ধর্মকে , আর সুযোগ পেয়ে নাস্তিকরাও ধর্মকে উদ্ধার করতে নামলো , আর নাস্তিকদের সাথে আছে বিশ্বের সুখ্যাত বিজ্ঞানী আর আর দার্শনীকদের মতবাদ ।আর তরুন প্রজন্মও এই নাস্তিকদের মতবাদে আকাশের চাঁদ হাতে পাওয়ার মত'ই নাস্তিকতাকে নিজের মাঝে আবিষ্কার করতে থাকলো । আর জীবনে স্বাধিনতার অন্য আরেক নাম হোয়ে উঠলো নাস্তিকতা । তো মানুষ আর কেন ধর্ম মানবে ? ধর্ম যদি যুদ্ধে মানবতা না দেখাতে পারে , ধর্ম যদি মানুষের স্বাধীনতার পরিপন্থি হয় , তবে কিসের আশায় মানুষ ধর্ম মানবে ? ধর্মের এই বোধটুকু আমাদের চোখের সামনে বলেই আজ আমরাও কিছুটা ভাবতে থাকি ধর্মের গুরত্ব নিয়ে ।
কিন্তু এটা কি ধর্মের দোষ ? সাম্প্রদায়িকতার দোষ ? নাকি কিছু বিকৃত মনের মানুষের দোষ? আমরা শত চেষ্টা করেও সমাজের মানুষের মাঝে সমতা বিধান করতে পারবোনা , সমাজের সকলের মাঝে সম্পদের সুষ্ঠ বন্ঠন , জ্ঞানের আলো পৌছে দিতে পারবোনা । কারন কিছু মানুষ সমাজে কোনো কাজ করবেনা , অলস সময় কাটাকে , আবার কিছু মানুষ কঠিন পরিশ্রম করবে , তো সাম্যবাদের নীতি আসবে কোথা থেকে ? সমমনা কয়টা মানুষকে আমরা সমাজে খুঁজে পাই ? তাই ধর্মকে ঝেটিয়ে বিদায় করে এখন'ই পৃথীবিতে নাস্তিকরা সাম্যতা বিধান করতে পারবেনা , তাই তাদের আরো অনেক কাল অপেক্ষা করতে হবে , হয়তো ধর্ম বিলুপ্ত হবে , তবে সাম্রদায়িকতাকে বিলুপ্ত করা সম্ভবনা । ধর্মের পর'ই সমাজবাদীরা তাই সাম্প্রদায়ীকতা নিয়েই মাতবেন
পুরো কোর'আন রচিত হয়েছে রুপক অর্থে , যেহেতু রুপকধর্মী তাই এর অনুবাদকের ওপর'ই চাপটা বেশী থাকে , মানুষ যার যার মত করে কোর'আনকে ব্যাখ্যা করতে পারছে , রুপক রচনার এই সার্থকতা , তবুও মানুষ একদিন আর রুপক খুঁজে নিজের সময় অপচয় করতে চাইবেনা , কি দরকার রুপকের ?
সবাই বাস্তবতায় অভ্যস্থ হোচ্ছে , আর নীতী বাক্য শুনতেও ইচ্ছুকনা আধুনিক মানুষ । একবার ভাবুন ? আপনিকি বিশ্বাস করেন ? যে আলেমরা আজ ধর্মের শিক্ষা দেন তাদের আপনি সত্যিকার অর্থেই মেধাবী ভাবেন ? উত্তর তো না হবেই !!!
আমাদের মাঝেই যদি এমন ভাবনাটা আসে , তবে আমাদের পরের প্রজন্মের মাঝে ধর্মের কততুকু চর্চা হবে ? তার হিসেবটা দিতে হবে না জানি । খুব করুণ দশা আজ ধর্মের , কিছু মেধাবী মানুষ না হলে এই যাত্রায় যে ধর্ম আর টিকছেনা এটায় আমি অনেকটাই সন্দিহান ।
তবে আমি মনে প্রাণে একটা কথা খুব বিশ্বাস করি ''সুতার টান না থাকলে ঘুড়ি আকাশে উড়েনা , সুতো ছিড়ে দিলেই ঘুড়ি পড়ে যায় '' তেমনি মানুষকে একটা সিস্টেমের মাঝে রাখাটাই বুদ্ধিমান নেতাদের কাজ , যারা মানুষের মন নিয়ে কাজ করেন তারাই জানেন মানুষকে কন্ট্রোল করা কত কঠিন , যদি একটা ধর্মের বাঁধনেই মানুষের মনকে বেধে রাখা যায় ,তবে তাকে দিয়ে কিছু করানো সম্ভব । যেমন গরুকে হাল-চাষে ব্যাবহার করতে চাইলে আপনাকে বাঁধতে হবে তাকে, যত জীব আছে , তাবের ব্যভার করচে চাইলে আপনাকে একটা বাঁধা দিয়ে আটকিয়ে তারপর'ই তাকে কাজে লাগাতে হবে , তো মানুষের সেই বাঁধাটা কোথায় ? ঐ বাঁধাটা মনে , ধর্ম মানুষের মাঝে ঐ বাধা সৃষ্টি করে । আর এ জন্যেই অতীতের বুদ্ধিমার নেতারা ধর্মকে মানুষের মনে গেঁথে গেছেন , তাই ধর্মীয় মুল্যবোধটুকু মানুষের জন্য খুব কড়া ।
বড় বড় ধর্মীয় নেতারাও নাস্তিক ছিলেন কিনা কে জানেন ? তবে তারা অনেক সমাজবাদী ছিলেন এটায় দ্বীমত নেই । তারা মানুষের মনের নিয়ন্ত্রন নিতে পেরে ছিলেন বলেই তাদের ধর্ম গুলোর এত অন্ধ ভক্ত আছে , থাকবে । তো নাস্তিকদের সেই সমাজ ভাবনায় নাক গলানোর কি দরকার ? আপনি ধর্মের দোহাই দিয়ে সব কাজ কোরিয়ে নিতে পারবেন , তো আপনার আর চিন্তা কি ?
তাই ধর্ম নির্মুল করে সমাজে এখন'ই কোন পরিবর্তন করতে পারবেননা । মানুষের মাঝে ধর্মের চর্চা হোক । ধর্মের আসল রুপ কিন্তু খারাপ না । মেডিটেশন বা দোয়ার মাধ্যমে আপনি আপনার মনের শক্তি পাচ্ছেন , নামাজ রোজার মাধ্যমে আপনি শারীরিক ভাবে লাভবান হোচ্ছেন , এগুলা সব'ই ঐ নেতারা চিন্তা করেই আমাদের মাঝে ঢুকিয়ে দিয়ে গেছেন , তো আপনার নাস্তিকেরা কেনো সেগুলো ভাঙ্গতে চাইছেন ? ভেঙ্গে আপনারা কি চালু করবেন ? এটা ভাবছেন ? আগে এমন একটা সিস্টেম আবিষ্কার করেন তারপর না হয় মানুষ কে মোটিভেইট কোইরেন
শুধু শুধু আমি নাস্তিক আমি নাস্তিক বলে গলা ছেড়ে লাভের কি হোচ্ছে ? মুক্তমনার নামে আপনি কিছু বান্ধা গরুকে ছেড়ে দিচ্ছেন , তাতে আপনার নীট লাভ হবে না সমাজে । তাদের থেকে যত পারুন কাজ আদায় করে নিন ধর্ম দিয়ে । আমি ধর্মের দোহাইয়ে কাজ করতে চাই , কারন একটা বাঁধা অথবা ভয় কাজের শায়ক হয় , যেমনটি হয় পরীক্ষার আগের রাত্রিতে অথবা বসের কড়া শাসনের ভয়ে । তাই আল্লাহ থাকুক আর নাই থাকুক ধর্ম থাকতেই হবে , আর ধর্মের টিকে থাকাটা নির্ভর করছে মানুষের ধর্ম নিয়ে উন্নত ভাবনাই । { এই ব্যাপারটা যেন সাধারন মানুষ না জানতে পারে , শুধু আমার আর আপনার মাঝেই কিন্তু আলোচনা হোল ! ! ! , সবাই জানলে সমাজের ১২টা বাজবে কিনা !'' 
</doc>
<doc>
ইহুদী ধর্মে পরজন্ম সম্পর্কে তোরাহ'তে লিখিত কিছু নেই; তোরাহ এর একটা মৌখিক অংশ আছে, উহাকে তালমুদ বলে; এবং তালমুদে মুসার ধর্মীয় নির্দেশ, সামাজিক ও অর্থনৈতিক নির্দেশ ও 'ডিসিশন' যোগ করা হয়েছে। তোরাতে বর্তমান জীবন( ওলাম হাযেহ) সম্পর্কে বলা হয়েছে, এ জীবনকে সতভাবে পরিচালিত ও উপভোগ করার জন্য।
তালমুদে অন্যেরা(মুসার পরে) পরজীবন(ওলাম হাবা) সম্পর্কে সামান্য কিছু যোগ করেছে: "যারা সতভাবে জীবন যাপন করবে, মৃত্যুর পর তাদের আত্মা 'গার্ডেন অফ এডেন' এ থাকবে, মেসাইয়া(নবী)' আসা পর্যন্ত। মেসাইয়া আসার পর এসব আত্মার লোকেরা জীবিত হবে ও সুখে শান্তিতে ৮০০/৯০০ বছর বাঁচার পর মৃত্যুবরণ করবে, আর কখনো জীবিত হবে না। এখন যারা পাপী হিসেব মরবে, তাদের আত্মাকে পরিশোধনের জন্য ১ বছরের জন্য দোজগে নেয়া হবে; তবে দোজগের দরজায়ও যদি তারা মাফ চায়, মাফ করা হবে ও 'গার্ডেন অফ এডেন' এ থাকতে দেবে।
মেসাইয়া কোন 'মিরাকল' হিসেবে জন্ম নেবে না; তার মা-বাপ থাকবে; তার আসল পরিচয় হবে: সে 'ডোম অফ গোলড'(আল আকসা) মসজিদের স্হানে বা তার উত্তর পাশে 'তৃতীয় টেম্পল' গড়বে; সে সকল ইহুদীকে এক জায়গায় নিয়ে আসবে। পৃথিবীতে সব মানুষ সুখে থাকবে, যুদ্ধ বা কোনরূপ হানাহানী থাকবে না।
খৃস্টের জন্মের হাজার বছর আগে ইহুদীদের প্রথম 'টেম্পল' তৈরি করেছিলেন বাদশাহ সলোমন; তৈরির ৪১০ পরে ব্যবিলনের রাজা নেবুখাদনেযার-১ উহা ভেংগে দেয়। ২য় টেম্পল তৈরি হয় ৫১৬ খৃস্টপুর্বে; ৭০ খৃস্টাব্দে রোমানরা তা ভেংগে দেয়।
মিশরের ফারাওনদের সাথে মুসার শত্রুতা সৃস্টি হয়; তিনি ইহুদীদের নিয়ে লোহিত সাগর পার হয়ে সিনাই পর্বতের পাশে বসতি স্হাপন করেন। যেহেতু মিশরীয় মানুষ ও ফারাওনরা গভীরভাবে 'পরজন্মে' বিশ্বাস করতো(সেজন্যই মমি ও পিরামিডের সৃস্টি) তিনি তাঁর বইতে পরজন্মকে বাদ দেন। তাঁর শত্রুরা যা বিশ্বাস করে তা তিনি তাঁর মানুষদের জন্য তাঁর বইতে রাখেননি। 
</doc>
<doc>
ঠিক কিভাবে ব্যপারটা বলব আমি আপনাকে, কখনও ভেবে পাইনি। মনের মধ্যে ঘুর্ণিঝড় উঠেছে। উথাল-পাথাল জ্বলচ্ছাসের তোড়ে চেতনারা বারংবার ডুবেছে আর ভেঁসেছে। অথচ আমি ভেবে পাইনি। কিছু করতে পারিনি কোনদিন। কিভাবে পারতাম?
রাত্রিটা ঘন অন্ধকার ছিল। আর আমার বদ্ধ রুমটি তে যেন পাতালপুরীর সাথে সংযুক্ত কোন অন্ধকুপের গভীরতা। গোটা এলাকায় বিদ্যুত ছিলনা। প্রবল বর্ষণের সাথে বজ্রপাতের মুহুর্মুহু গর্জন চুর্ণ করে দিচ্ছিল সে রাত্রির নির্জনতা। ঘরে শধু আমি আর আপনি। শুধুমাত্র দুটি প্রাণী। আর চারপাশে কেবল অজস্র আসবাব, বিলাস-ব্যসনের সরঞ্জাম।
এত শোরগোল প্রকৃতিতে, রাত্রির নিস্তব্ধতাভেদী বর্ষার কোলাহল, ভৌতিক আলো অন্ধকার। অথচ ওদিন সেসব কেন নাড়া দিতে পারেনি আপনাকে আমি জানিনা। এই যে আমাকে দেখুন। আজীবন সবাই আমাকে বলে এসেছে ভীতুর ডিম। কিন্তু ওই রাত্রিটায় আমিও তো বিন্দুমাত্র ভয় পাইনি। আমার হাতে ফল কাটার যে ধারালো স্টেরিলাইজড ছুরিটি ছিল, সেটি দিয়ে সনপর্ণে আপনার গলাটা দু’ভাগ করে দিলাম আমি! আপনি কোন সুযোগই পেলেননা।
রক্ত! আহা, কত রক্ত বেরুলো। অন্ধকারে টের পেয়েছিলাম, সারা বিছানা ভেঁসে গিয়েছিল সে রক্তে। টের পাচ্ছিলাম গোটা খাটটা কাঁপছে। আপনার মাথা যে ধড় থেকে সম্পুর্ণ বিচ্ছিন্ন করতে পারিনি আমি। সেই অবিচ্ছিন্ন রক্তাক্ত মাথা আর শরীর নিয়েই কেমন থরথর করে কাঁপছিলেন আপনি! বিশ্বাস করুন, আমার কোন পুলক বোধ হয়নি সেসব দেখে।
ঘুমের ঘোরে থাকার সময় আপনার চেতনার ক্ষুদ্র কোন বিন্দুতেও কি সাড়া পড়েছিল? পাশে শুয়ে থাকা রাস্তার একটি মেয়ে আপনার গলাটা দু’ভাগ করে দিতে পারে কখনও? যাকে অনেক বছর আগে ছিন্নমুল পথশিশুর জীবন থেকে এই রাজকীয় জীবনে তুলে এনেছিলেন আপনি!
কতদিন বলব ভেবেছি, মুক্তি চাই। আমারও জীবন আছে। কেন আমি সেটির রুপ, রস, গন্ধ থেকে বঞ্চিত হব? কাটাবো এমন পশুর মত জীবন?
এই হাঁসপাতালের বেডে গুঁড়িয়ে যাওয়া কোমর নিয়ে শুয়ে আছি। হাতে খাতা কলম ধরার বিরল সৌভাগ্য থেকে অন্তত বঞ্চিত নই এ মুহুর্তে। তাইতো আপনাকে লিখতে পারছি। কিন্তু কেন লিখছি জানিনা। কদিন আর টিকে থাকতে পারবো এও জানিনা। এখান থেকে টিকে গেলেও ভদ্র সমাজ আমায় কি গ্রহণ করবে কোনদিন? আদালত আমার জবান বন্দি নিয়েছিল কদিন আগে। হয়তোবা মৃত্যুদন্ডের হুকুমই দেওয়া হবে আমার জন্য। এত বড় বিখ্যাত শিল্পপতি আপনি। আপনাকে খুন করা চাট্টিখানি কথা তো নয়...
পরিশিষ্ট
সারা দেশ নাড়িয়ে দেয়া ঘটনাটি ঘটেছিল মাত্র কদিন আগে। এক বিখ্যাত শিল্পপতি খুন হন তার এক রক্ষিতার হাতে। খুন করার পর মেয়েটি পালানোর চেষ্টা করে। একটি বহুতল বাড়ির তিনতলার জানালা দিয়ে লাফিয়ে পড়বার পর মারাত্মক ভাবে আহত হয় সে। দির্ঘদিন মরণাপন্ন অবস্থায় থাকার পর হাঁসপাতালের শয্যাতেই তার মৃত্যু হয়। 
</doc>
<doc>
জীবিকার কারনই বলুন আর জীবনের দায়বদ্ধতার কারনেই বলুন প্রবাসে অবস্থান করলেও জননী, জন্মভূমি, পরিবার পরিজনের কথা কখনোই ভুলে থাকা যায় না।একসময় মা যেমন আমার জন্য উৎকন্ঠায় থাকত, চিন্তা করত তার সন্তান কখন ঘরে ফিরবে ? তখন বুঝতাম না সন্তানের প্রতি মায়ের কেন এত টান, বাবা বার বার মাকে প্রশ্ন করত কোথায় গেছে তোমার ছেলে ? কিছু বলে গেছে ? কখন ফিরবে ? এই যে সন্তানের প্রতি মা-বাবার টান আগে তেমন অনুভব করতাম না।
এখন ক্ষণিকের জন্য হলেও বহুদূরে ভিনদেশে অবস্থান করার পরও সন্তানের মুখচ্ছবি আমার মনের ভেতর যে আলোড়ন সৃষ্টি করে তা সংবরণ করা যে কতবড় কঠিন তা শুধু সত্যিকার পিতৃ হৃদয়ের অধিকারীরাই বলতে পারবে। আর মানুষের মন এমনই, যেখানে একান্ত আপনজনের অনুভূতিজনিত আবেগের প্রতি নিজের নিয়ন্ত্রণ থাকে খুব কমই। সত্যিকার পিতৃ হৃদয়ের টান বুঝি এমনই হয়।মানবসত্তার সামান্যতম কিছু যত সময় একজনের ভেতরে কার্যকর থাকে তত সময় সে অন্য কোনো মানুষকে ভুলতে পারে না।
দেশে অবস্থানরত সন্তানের হৃদয়ছোঁয়া চাহনির মধ্যে জমাটবাঁধা কিছু প্রশ্নের উত্তর আমার মত হয়তো প্রতিটি প্রবাসীই দিতে ব্যর্থ। এই ব্যর্থতার ভারে এবং আঘাতে পিতৃ হৃদয়ের গহিনে যে রক্তক্ষরণ তা বন্ধ করার কোনো উপায় আজও আবিষ্কৃত হয়নি, মনে হয় হবেও না কোন দিন। এই রক্তক্ষরণ তখনই বন্ধ হবে, যখন সন্তানের একান্ত সানিধ্যে থেকে তার চাওয়া পাওয়া গুলি যথাযত ভাবে পূরন করতে পারব কাছাকাছি থেকে। মানুষের জীবনে সবচেয়ে বড় কঠিন সত্য হচ্ছে মৃত্যু। প্রতিটি প্রবাসীই বেঁচে থেকেও প্রতিমুহুর্তে মৃত্যূর স্বাদ গ্রহন করে আপনজনকে দূরে রেখে।মৃত্যুর বিয়োগান্ত ব্যথা হয়তো এক সময় লাঘব হয়ে যায়। কিন্তু নিজ সন্তানকে দুরে রেখে পিতৃ হৃদয়ে যে ব্যথা সেটি ব্যথিতদের হৃদয় থেকে কখনো প্রশমিত হওয়ার নয়, হয় না। কথায় বলে, যে বিষে যাকে কামড়িয়েছে সে-ই কেবল সে বিষের ব্যথার বিস্তৃতি ও গভীরতা উপলব্ধি করতে পারে, অন্যেরা যা করে তা শুধু অনুমান। সেই অনুভূতির তাড়নায় তাড়িত হয়ে প্রবাসীরা পরবাসে থেকেও দেশকে, দেশের মানুষকে পরিবার পরিজনকে এক মুহুর্তের জন্যও ভুলে যায় না। তার দেহ পরে থাকে প্রবাসে কিন্তু মনটি থাকে দেশে। মায়ের আদরে বাবার ছায়াহীন জগতে বেড়ে ওঠা একজন সন্তানের দুঃখবোধ ও কষ্ট প্রবাসী পিতৃ হৃদয়কে প্রতি মূহুর্তে নাড়া দেয়।
বটবৃক্ষের মতো মায়ের পাশাপাশি বাবার ছায়া সন্তানের প্রাণে যেভাবে প্রশান্তি ছড়াতে পারে তার কোনো বিকল্প হয় না, কোনো তুলনাও নেই। সৃষ্টির শুরু থেকেই মানুষের প্রতি মানুষের যে মনের টান হৃদয়ের অলিখিত বন্ধন সেটা তো ছিন্ন হবার নয়, শেষ হবার নয়, সম্ভব নয়। মানুষ ইচ্ছে করলে সবই পারে আর এটার জন্য তার ইচ্ছাটাকে জাগ্রত করতে হবে। নিজের সন্তানের প্রতি পিতৃ হৃদয়ের ব্যর্থতাকে কোন মানুষই সহজে মেনে নিতে পারে না। মানুষ স্বভাবসিদ্ধভাবে মনুষ্যত্বের পক্ষে তাই এ পৃথিবী মানবের তরে, দানবের তরে নয়। তাই সবকিছুর ঊর্ধ্বে উঠে মানুষ তার পরিবার পরিজন আর সন্তানকে নিয়ে একসময় হয় আশাবাদী। আর এই আশাই একজন দুর প্রবাসীকে বেঁচে থাকার, দুরে থাকার অনুপ্রেরনা জোগায়।
তারপরও আপনজনকে, হৃদয়ের ধনতুল্য সন্তানকে কাছে না পাওয়ার যে শূন্যতায় ভেতরে রক্তক্ষরণ হয় তা তো কখনো মুছে ফেলা যাবে না। যতদিন যাবে এই রক্তক্ষরণের ধারা আরো ব্যথার ক্ষত ততই তীব্রতর হবে। তাই জীবনে একটাই প্রশ্ন জীবনে কি পেলাম আর কি পাব, কী হারালাম আর কি হারাতে বাকী আছে আর কি ই’বা তার মূল্য। এখন বাঙালির মন উদাস অনুভূতিতে সিক্ত হয় মন, প্রান, হৃদয়, রাতের নিকষ কালো আঁধার শেষে ভেতর থেকে উঁকি দেয় নির্মল আকাশ, চাঁদ ও ভোরের সোনালী সূর্য। মাঝে মাঝে খুব একাকী মনে হয়। শিকড়ের টানে, নিজ দেশের মানুষের ভালোবাসার আর্কষনে, অতি আবেগের কারণে দেশে ফিরে যাব প্রবাস জীবন শেষে একদিন নতুন সূর্যের উদয় হবে- সেই প্রত্যাশায় রইলাম।
</doc>
<doc>
যেকোনো মূল্যেই হোক, আমাদের নিজেদের স্বার্থেই এ বিচার করতে হবে।
দোষ-গুণেই মানুষ । যিনি কাজ করেন তারই ভুল হয়। যিনি কোন কাজই করেন না তার আবার ভুল কিসের । ভুল একমাত্র ফেরেশতার হয়না। সুতরাং মানুষ মাত্রই ভুল হয়। তবে ভুলকে অবশ্যই সীমার পর্যায়ে থাকতে হবে। এমন ভাবে যদি ভুল করা হয় জেনে বা না জেনে, এবং ভুল বোঝার পরও যদি অনুতপ্ত না হয়, তাকে অবশ্যই এক দিন পরেই হোক বা দুদিন পরেই হোক সে ভুলের মাশুল দিতেই হবে। তবে যাই হোক এবার মূল কথায় আসি ।
বিশিষ্ট কলামিস্ট আঃ গাফফার চৌধুরী ১৩/০৩/১২ ইং তারিখের দৈনিক কালের কণ্ঠ পত্রিকায় লিখেছেন বিএনপির কর্মসূচী আওয়ামী লীগ সরকারই সফল করে দিল । এ ক্ষেত্রে আমি তার সাথে এক মত না। আমার মনে হয় শুধু আমিই না বেশীর ভাগ জনগণই তার মতের সাথে একমত হবেন না। কারণ বিএনপির সফলতা বলব কোন মাপকাঠিতে । তারা তো বলেছিল ১২ই মার্চ হবে টারনিং পয়েন্ট। বিএনপি তো মনে করেছিল ওই দিন কোন না কোন ধরনের দুর্ঘটনা ঘটবেই এবং ওই দুর্ঘটনাকে কেন্দ্র করেই তারা তাদের আন্দোলনকে বেগবান করবে। কিন্তু সরকারের অধিক সচেতনতার কারণে তাদের সে আশা পূর্ণ হয়নি । এখন কোথায় গেল তাদের টারনিং পয়েন্ট। কোন ইস্যু না পেয়ে তত্ত্বাবধায়ক সরকারের দাবিতে ২৯ তারিখ হরতাল ডেকেছেন। সুতরাং আমি বলব সরকেরকে সব সময় সচেতন থাকতে হবে যাতে তারা কোন ইস্যু তৈরী করতে না পারে এবং সরকার এ ক্ষেত্রে যথোপযুক্ত কাজটাই করেছেন।
আমি আর একটি বিষয় উল্লেখ করব, কিছু দিন আগে ঘটে যাওয়া সাগর রুনির হত্যা কান্ড, প্রতিটি বিবেকবান মানুষের হৃদয়কেই নাড়া দিয়েছে। এ হত্যা দেশে বেশ সমালোচনার ঝর তুলে। সাগর রুনির হত্যার বিষয়ে স্বরাষ্ট্র মন্ত্রীর ঘোষণা, প্রধানমন্ত্রীর আশ্বাসে দেশের মানুষ আশ্বস্ত হয়েছিল যে, যাদেরকে আমরা হারিয়েছি তাদেরকে তো আর পাবনা, তবে সরকার দোষীদেরকে বের করে এমন শাস্তির বাবস্থা করবে যেন অন্য অপরাধীরা আর কোন অপরাধে জরিত না হয়। আমরা যারা বুকে কষ্ট ধারন করতেছি অন্তত একটু হলেও যেন আমাদের কষ্টটা হাল্কা হয়। গোয়েন্দা প্রধানও এ বিষয়ে প্রথম দিকে ধীরে সুস্থে বেশ সুন্দর ভাবে কথা বলেছেন, মনে হয়েছে যেন অপরাধীরা ধরা পড়েই গেছে, এখন শুধু আনুষ্ঠানিক ভাবে ঘোষণার পালা। কিন্তু কই আজ এত দিন পার হওয়ার পরও দোষী ব্যক্তিদের বের করা যাচ্ছেনা।
এর পর আরও হত্যা সহ রাজধানীর গুলশানে ১১৭-১২০ নং রোডের মাঝামাঝি এলাকা থেকে গুলিবিদ্ধ হয়ে নিহত হন সৌদি দূতাবাসের একজন কর্মকর্তা। নিহত ব্যক্তির নাম খালাফ আল আলী । সৌদি দূতাবাসের সৌদি নাগরিকদের সুযোগ-সুবিধার বিষয় নিয়ে তিনি কাজ করতেন। সৌদি দূতাবাসের এ কর্মকর্তার হত্যার সংবাদ সামাজিকই বলেন আর রাজনৈতিকই বলেন, যে প্রেক্ষাপটেই বলেন এটি খুবই দুঃখ জনক। সৌদি আরবে অনেক বাঙ্গালী কাজ করছেন । তারা এ সংবাদ পাবার পর উদ্বেগপূর্ণ দিন যাপন করছেন। বিদেশীদের কাছে আমরা হেয় প্রতিপন্ন হচ্ছি । আমি সিংগাপুরে একটি প্রতিষ্ঠানে কাজ করি, আমি যে অফিসে কাজ করি এখানে আরও বেশ কয়েকটি দেশের লোক কাজ করেন। আমার এক বিদেশী কলিগ আমাকে বলল তুমাদের দেশের মানুষের জীবন কি এত সস্তা, যখন তখন হত্যার নিউজ। তাদের কোন সন্তোষ জনক উত্তর আমি দিতে পারিনি। বঙ্গবন্ধুর আদর্শ এবং স্বপ্নে গড়া বাংলাদেশকে রক্ষা করার দায়িত্ব আমাদের সবার, বিশেষ করে আমরা যারা বঙ্গবন্ধুর আদর্শকে বুকে লালন করি তাদের দায়িত্ব একটু বেশী।
তাই মাননীয় প্রধানমন্ত্রীকে আমি বিনীত অনুরোধ করছি, যেকোনো মূল্যেই হোক, আমাদের দেশের স্বার্থে, আমাদের নিজেদের স্বার্থেই এ বিচার করতে হবে। অপরাধী যেই হোক না কেন তাদের বের করে আইনের কাঠগড়ায়, জনগণের কাঠগড়ায় দাড় করান, আইনের শাসন প্রতিষ্ঠা করুন। নইলে কিন্তু আমাদের সকলের অশ্রু জল দিয়ে এ ঋণ শোধ করতে হবে। 
</doc>
<doc>
হঠাত করেই ঠাণ্ডা কাবু করে ফেললো। গলার স্বরে মনে হচ্ছে রাজহাঁসের গোঙানী! নিজে নিজের কন্ঠস্বর চিনতে পারছিনা এই ক’দিন। অবশ্য নিজের কন্ঠস্বর কোন সময়েই উল্লেখ করার মত ভাল ছিল না। এইতো সেদিন অফিসে এক কলিগ আমাকে ফোন করে জিজ্ঞেস করে বললেন, আমি কী ১০৬ তে ফোন দিয়েছি! আমি হ্যাসূচক শব্দ উচ্চারণ করলাম। তিনি খানিকটা আশ্বস্ত হয়ে বললেন কবির ভাইকে চাচ্ছি। আমি জানালাম কবিরই বলছি! তিনি খানিকটা অবাক হয়ে জানতে চাইলেন এমন শোনাচ্ছে কেন গলার স্বর? কি বলব তা ভাবার আগেই জানালাম- আমি মাঝে মাঝে এমনই! যদিও জানি তাঁর প্রশ্নের যথাযথ উত্তর সেটা ছিল না।
আমার এক কলিগ আমাকে জানালেন তাঁর মন খুব খারাপ। আমি তাকে আসতে বললাম আমার বসাস্থানে। আমি চেয়ার ছেড়ে সরে এসে বললাম আমার চেয়ারে বসো। তিনি অবাক হয়ে বললেন- কেন? আমি আবারো তাকে বসতে বলার পরে বসলেন এবং আমি গিয়ে বসলাম সামনের চেয়ারে। তারপর বললাম- আপনার মন খারাপের জন্যে আপনি মোটেও দায়ি ছিলেন না! তিনি জানতে চাইলেন কেন এমন করে বলছি? আমি বলে দিলাম ভেবে দেখুন আপনি কতটুকু দায়ি? তিনি বললেন হয়তো কপালের লিখন! আমি বললাম কপালে কিছুই লিখা থাকেনা। তারপর কিছু কথা বলা। এবং এক সময় আমার চেয়ার ছেড়ে সামনের চেয়ারে গিয়ে বসতে বললাম। তিনি তাই করলেন। আমি বললাম যদি আপনি দায়ি না থাকেন তাহলে মন খারাপের কোন কারণই থাকতে পারেনা। যেখানে নিজের হাত নেই সেখানটার দোষে কেন দোষী ভেবে নিজেকে তুচ্ছ করে নেবেন!
তিনি তারপর আমাকে চেয়ার বদলের কারণ জানতে চাইলে আমি বললাম আমি আসলে আপনার চিন্তার বৈচিত্র্য স্থানগত অবস্থান পার্থক্য দিয়ে বুঝাতে চেয়েছি। দুইটা জায়গায় বসে আপনি একই চিন্তা করতে পারছেন না বলেই তাঁর দিকে উত্তরের আশায় চেয়ে থাকলে জানালেন হয়তো আপনিই ঠিক! আমি আর কোন কথা না বাড়িয়ে বললাম কিছু সময়ের মধ্যে আপনার মন ভাল হতে শুরু করবে! কারণ এখন থেকে আপনি বিশ্বাস করা শুরু করেছেন আপনি আপনার মন খারাপের জন্যে মোটেও দায়ি ছিলেন না। আর মন আর শরীর দুইটা আলাদা আলাদা বিষয় হলেও মন খারাপ হলে এর প্রভাব পড়ে শরীরের উপর। একটা সময়ে এসে শরীর খারাপ হতে শুরু করে।
খানিক বাদে তিনি আমর কাছে জানতে চাইলেন মন খারাপ হলে ঠাণ্ডা এক গ্লাস পানি খাওয়ার আমার এ পরামর্শের কোন ভিত্তি আছে কী না! আমি বললাম আমি জানিনা তবে মনে হয় কোনই ভিত্তি নাই। আর কেনই বা তা বলি তাও জানিনা! তবে অনেকক্ষেত্রেই মন ভাল হয়ে যায়। তিনি আমার অবাক হয়ে তাকালেন! আমি অন্য কথায় ফিরে যেতে বললাম- আজ আমার মন খারাপ হয়ে যেতে পারে। কারণ খুব সর্দি আর ঠাণ্ডায় ভুগছি। মন আর শরীর খারাপ থাকলে আমি সবার কাছে ক্ষমা চাই। আজো চাইছি সেরকম কিছু!
ক্ষমা চাই, ক্ষমা চাই নিজের কাছেও ক্ষমা চাই
ক্ষমা করো, ক্ষমা করো আগে নিজে নিজেকে ক্ষমা করো-
সত্যিকার অর্থে সবার কাছে ক্ষমা চাই
অপরাধী আমি নতজানু হয়েছি ফিরেছি তোমার দ্বারে...
কলিগটি আমার দিকে তাকালেন আশ্চর্য হয়ে এমন করে কেউ কী বলে এমন ভাব দেখিয়ে! আমি কিছু না বলে অন্যদিকে ব্যস্ত হতে শুরু করলাম। খানিকক্ষণ পরেই আমার মন হঠাত করেই খারাপ হয়ে গেল। এটা নাটকীয়ভাবেই। মনে হচ্ছে আমি ডেকে ডেকে মন খারাপ নিয়ে এসেছি। হয়তো এটা ঠিক না। হতে পারে নিজের প্রতি এটা অত্যাচারই! আমি নিজের প্রতি খানিকটা অত্যাচারই করছি আজ! মাঝে মাঝে নিজের প্রতি অত্যাচার করা দোষের কিছু না!
শরীর খারাপ হলে মানুষজন অনেক কিছুই ভাবে। আমিও তা ভাবছি অদ্য!
যমদূতের প্রতীক্ষায়
সামান্য সর্দি-জ্বর অসামান্য রূপ নিলে
আমাকে দেখাতে চায় যমের বাড়ি
যমের বাড়ি অদ্ভুত কী অসামান্য ঢঙ তার
আয়েশি ভঙ্গিমায় ঘুরে ফেরে সে বাড়ি থেকে বাড়ি।

মাঝে মাঝে ভাবি কতদিন হয় দেখিনা তারে
দেখেছি বলেও মন বলেনি কভু, তবু ভাবি
হয়তো কোনকালে দেখা হয়েছিল অচেতনতায়
দেখবো বলে শুরু করেছিলাম যে পথচলা
সেই কবেকায় থেকে-
মাঝখানে সে কানের পাশ দিয়ে সা-ই করে যায়
কিম্ভুত চিহ্ন রাখে মনে রাখার
অথচ পরক্ষণে ভুলে যাই নিজের মত করে
একবার তাকে চাই আর একবার ভুল করে ভুলে যাই
হয়তো ভুলে যাওয়াটাই ধর্ম জেনে
আমি তাকে ভুলে যাই হয়তো ভুলে যেতে চাই বলে!

গতরাত আকাশ ঢেকে রেখেছিল কুয়াশায়
তাই নামতে পারেনি আমার যমদূত
হয়তো পথ ভুলে চলে গেছে সে অন্যের বাড়ি
তাই অদ্য ভোরে পাড়ার কোন বাড়িতে জমেছে কান্নার রোল
বাকিরা ব্যস্ত হয়ে পড়েছে অন্তিমযাত্রার আয়োজনে।

আয়োজন-আয়োজনে আয়োজন ফূরোয়
পথে পথে হয়ে যায় পথের শেষ
আমার জন্যে যে থাকে সতত প্রতীক্ষায়
আমি তাকে ভুলে যেতে বসি আর কারো জন্যে
যম নামে যাকে দিয়েছিল কেউ কোনজন কোন সে উপাধি
আমি একা বসা থাকি তার সতত প্রতীক্ষায়! 
</doc>
<doc>
এশিয়া কাপ ক্রিকেটের গ্রুপ পর্বের ৪র্থ ম্যাচে আগামীকাল শুক্রবার স্বাগতিক বাংলাদেশ বর্তমান চ্যাম্পিয়ন ভারতের মোকাবেলা করবে। বাংলাদেশের জন্য এটি ডু অর ডাই ম্যাচ। শচীন মাইলফলকের সামনে দাঁড়িয়ে থাকলেও স্বাগতিকরা শচীন ও ভারতীয়দের স্বপ্নকে দুঃস্বপ্নে পরিণত করে এ ম্যাচে জয়লাভ করতে চায়। উল্লেখ্য, নিজেদের ১ম ম্যাচে ভারত জিতলেও বাংলাদেশ পরাজিত হয়। দিবারাত্রির এ খেলাটি মিরপুরের শেরে বাংলা জাতীয় স্টেডিয়ামে বাংলাদেশ সময় দুপুর ২:০০ টায় শুরু হবে।
চিরপ্রতিদ্বন্দ্বী পাকিস্তানের বিপক্ষে ম্যাচের আগে বাংলাদেশের বিরুদ্ধে জিতে ভারত ফাইনাল নিশ্চিত করতে চায়। বাংলাদেশকে যথেস্ট সমীহের চোখে দেখা ভারতের চিন্তা তাদের বোলিং ডিপার্টমেন্ট নিয়ে। তবে লঙ্কানদের বিপক্ষে জিতে তারা অনেক নির্ভার। অগণিত ক্রিকেট ভক্তদের প্রত্যাশা লিটল মাস্টার এ ম্যাচে কাঙ্খিত শতক পাবেন। প্রত্যাশার চাপ সাভলাতে পারবেন কী লিটল মাস্টার? এ ম্যাচে ভারতীয় একাদশে রবীন্দ্র জাদেজার পরিবর্তে অলরাউণ্ডার ইউসুফ পাঠান অন্তর্ভূক্ত হতে পারেন।
সম্ভাব্য ভারতীয় দল: ১। শচীন টেণ্ডুলকার ২। গৌতম গাম্ভীর ৩। বিরাট কোহলি ৪। রোহিত শর্মা ৫। সুরেশ রায়না ৬। মহেন্দ্র সিং ধোনি (অধিনায়ক ও উইকেটরক্ষক) ৭। রবীন্দ্র জাদেজা/ইউসুফ পাঠান ৮। ইরফান পাঠান ৯। রবিচন্দ্র আশ্বিন ১০। প্রাভিন কুমার ১১। বিনয় কুমার
স্পটলাইটে: বিরাট কোহলি সাম্প্রতিক ভারতীয় ক্রিকেটের অন্যতম আলোচিত নাম। দূর্দান্ত ব্যাটিং ফর্মে থাকা এ ব্যাটসম্যান এরই মাঝে ওয়ানডেতে নিজেকে প্রমাণ করেছেন। ভারতীয় সহ-অধিনায়ক কী আগামী দিন আরেকটি সেঞ্চুরী করে জহির আব্বাস, সাঈদ আনোয়ার, হার্শেল গিবস, এবি ডি ভিলিয়ার্সের বিশ্বরেকর্ডের পাশে নিজের নাম লেখাবেন?
নজর রাখুন: ক্রিকেট বিশেষজ্ঞদের মতে রোহিত শর্মা বিশ্বের সবচেয়ে প্রতিভাবান তরুণ ব্যাটসম্যান। ৩৩.১৪ ক্যারিয়ার গড়ের বিপরীতে বাংলাদেশের বিপক্ষে তার গড় মাত্র ১৬.০০। বড় ইনিংস খেলে তিনি চাইবেন দলে স্থায়ী জায়গা করে নিতে।
তারকা খেলোয়াড়: একসময় কিংবদন্তী পেস বোলার ওয়াসিম আকরাম ইরফান পাঠানের মধ্যে তার ছায়া দেখতে পেয়েছিলেন। কিন্তু বিখ্যাত গ্রেগ চ্যাপেল তত্ত্ব, ফর্মহীনতা ও ইনজুরির কারণে তিনি হারিয়ে যেতে বসেছিলেন। তবে ইরফান সম্প্রতি ওয়ানডেতে ভালো পারফরম্যান্স করে ফর্মে ফিরার ইঙ্গিত দিচ্ছেন। প্রতিশ্রুতিশীল এই অলরাউণ্ডার দলের হয়ে দীর্ঘদিন খেলতে চান। কাল কী পারবেন নিজেকে মেলে ধরতে?
ম্যাচ জয়ের সম্ভাবনা জাগিয়েও ক্লোজ ম্যাচে পরিণত ব্যাটিংয়ের অভিজ্ঞতার অভাবে স্বাগতিক বাংলাদেশ পাকিস্তানের নিকট ২১ রানে পরাজিত হয়। টূর্ণামেন্টে টিকে থাকলে হলে স্বাগতিকদের জন্য এ ম্যাচ জয়ের কোন বিকল্প নেই। বাংলাদেশ দলে আছেন সাকিব, তামিম, মাশরাফির মত বিশ্বমানের খেলোয়াড়। এছাড়াও আছেন অধিনায়ক মুশফিক, অভিজ্ঞ রাজ্জাক ও তরুণ নাসিরের মত প্রতিভাবান ক্রিকেটাররা। এদের উপর ক্রিকেটপাগল সমর্থকদের অনেক প্রত্যাশা। পারবে কী তারা এ প্রত্যাশা মিটাতে? এ ম্যাচে বাংলাদেশ দল আগের ম্যাচের একাদশ নিয়েই মাঠে নামতে পারে। তবে দলে শফিউলের পরিবর্তে নাজমুলকে দেখা গেলে অবাক হওয়ার কিছুই নেই।
সম্ভাব্য বাংলাদেশ দল: ১। তামিম ইকবাল ২। নাজিম উদ্দিন ৩। মাহমুদউল্লাহ ৪। সাকিব আল হাসান ৫। মুশফিকুর রহিম (অধিনায়ক ও উইকেটরক্ষক) ৬। জহুরুল ইসলাম ৭। নাসির হোসেন ৮। মাশরাফি বিন মুর্তজা ৯। আবদুর রাজ্জাক ১০। শফিউল ইসলাম/নাজমুল হোসেন ১১। শাহাদাত হোসেন।
স্পটলাইটে: ভারতের বিপক্ষে বাংলাদেশের পাওয়া ২ টি জয়ী ম্যাচেরই নায়ক ও ম্যান অব দ্যা ম্যাচ হলেন সদ্যই ইনজুরি থেকে ফেরা মাশরাফি বিন মুর্তজা। ২০০৪ সালে ঢাকার বঙ্গবন্ধু স্টেডিয়ামের জয়ী ম্যাচে তার অবদান ছিল ৩১ রান ও ২ উইকেট। ২০০৭ সালে স্মরণীয় বিশ্বকাপের বি গ্রুপের ১ম ম্যাচে প্রিয় প্রতিপক্ষের বিরুদ্ধে মাত্র ৩৮ রানে ৪ উইকেট লাভ করে তথাকথিত বিশ্বসেরা ব্যাটিং লাইন আপ গুঁড়িয়ে দিয়ে দলের জয়ে মূখ্য অবদান রাখেন। ক্যরিয়ারে তিনি ১২১ ম্যাচে ১৫.২৯ গড়ে ১১৭৮ রান এবং ৩১.০১ গড়ে ১৫২ উইকেট লাভ করেন। এর মধ্যে ভারতের বিপক্ষে ৭ ম্যাচে ৪১.৬৬ গড়ে ১২৫ রান ও ৩৫.১১ গড়ে ৯ উইকেট লাভ করেন। এবারের এশিয়া কাপের ১ম ম্যাচে পাকিস্তানের বিপক্ষে স্বরুপে ফেরার ইঙ্গিত দেন দেশসেরা এ পেসার। এ ম্যাচে কী তিনি প্রিয় প্রতিপক্ষকে সামনে পেয়ে ঝলসে উঠবেন?
নজর রাখুন: বাংলাদেশ দলের সহ-অধিনায়ক মাহমুদ উল্লাহ একজন ভালো ব্যাটসম্যান, কার্যকরী অফ স্পিনার ও ক্ষীপ্রগতির ফিল্ডার। পাকিস্তানের বিপক্ষে সম্পূর্ণ ব্যর্থ রিয়াদ নিজেকে প্রমাণ করার অপেক্ষায় আছেন।
তারকা খেলোয়াড়: মুশফিকুর রহিম বর্তমানে দলের অধিনায়ক। তিনি ৫৬ রানে অপরাজিত থেকে বিশ্বকাপের ম্যাচে ভারতের বিপক্ষে দলের বিজয় নিশ্চিত করেন। দলকে সামনে থেকে নেতৃত্ব দেওয়ার এটি এক বিরাট সুযোগ তরুণ মুশফিকের সামনে।
টসজয়ী দল রান চেজ করতে চাইবে। এ ম্যাচের উইকেটে টার্ণ থাকতে পারে। মিরপুরের আদর্শ ক্রিকেটীয় উইকেটে ২৪৫-২৬৫ হল চ্যালেন্জিং স্কোর।
হেড টু হেডে এ দু দল ২৩ টি ম্যাচ খেলেছে। ভারতের জয় ২১ বাংলাদেশের ২। বাংলাদেশ ২০০৪ সালের ২৬ ডিসম্বরে বঙ্গবন্ধু জাতীয় স্টেডিয়ামে অনুষ্ঠিত হওয়া দু দলের মধ্যকার ওয়ানডে সিরিজের ২য় ম্যাচে ১৫ রানে এবং ১৭ ই মার্চে বিশ্বকাপে কইন্স পার্ক ওভাল, পোর্ট অব স্পেনে গ্রুপ বি এর ম্যাচে ৫ উইকেটে ভারতকে পরাজিত করে। উল্লেখ্য, ২০০৭ সালের বিশ্বকাপে ভারত গ্রুপ পর্ব থেকে বিদায় নেয় ও বাংলাদেশ সুপার এইটে উঠে। সব দিক দিয়ে ভারত এগিয়ে। তবে নিজেদের পরিচিত মাঠ ও স্টেডিয়াম ভর্তি দর্শকদের বিপুল সমর্থনে টাইগাররাও তাদের মরণ কামড় লড়াই করবে এমন আশায় স্বাগতিক সমর্থকেরা। হবে কী তবে পোর্ট অব স্পেনের পুনরাবৃত্তি?
</doc>
<doc>
কেমন আছেন সুধীজন?
আমি জানি আপনারা খুব ব্যস্ত মানুষ।আমার মত তুচ্ছ মানুষের অর্থহীন কথা শোনার সময় বের করা হয়তো আপনাদের জন্য খুব কঠিন বিষয় হয়ে বসতে পারে।তবুও সুধীজন,আপনাদের মূল্যবান সময় থেকে দশটি মিনিট চেয়ে নিচ্ছি।আপনাদের মহানুভবতার কথা ভূবনবিদিত।ক্ষমাসুন্দর দৃষ্টিতে দেখবেন আশা করি।
বীরাঙ্গনাদের কথা মনে আছে সুধীজন?না না,বিরক্ত হবেন না,আমি বেশি সময় নেব না।জামালপুরের মালেকার গল্পটা একটু বলব শুধু।সে আমাকে কী বলেছিল জানেন?
    বাইরে থাকা মিলিটারি ও রাজাকারদের এক রাজাকার বলে,স্যার,বকাবকি,মারামারি করে কি লাভ।তার চেয়ে ভাল স্যার শুরু করেন আনন্দ।আমরা তো আর অপেক্ষা করতে পারছি না।এসব ব্যাপারে কি তর সয়,শুরু করেন।এসব বাজে বাজে কথা বলতে বলতে আরো দুই জন ঘরে ঢুকে।তাদের একজন আমাকে শুইয়ে দেয়।এক মিলিটারির উপর আমি পড়ি।তখন সে হু হু করে হাসছে আর বলছে,ভাল হয়েছে,খুব ভাল,চল একসঙ্গে শুরু করা যাক।আমি নিচে আর আরেকজনকে উদ্দেশ্য করে বলছে,তুমি উপরে শুরু কর,জমবে খুব।তারা এইসব বলছে,করছে আর আমি বারবার পড়ে যাচ্ছি।তখন আরো দুই জন এসে আমার দু'টি পা দুই দিকে টেনে ধরে।আর বাকি দুইজন আমাকে ধর্ষণ করছে।এইভাবে পালটিয়ে আমাকে ধর্ষণ করছে।তাদের আনন্দ তাদের মজা দেখে কে?যে দুই জনের শেষ হয় তারা বাইরে গিয়ে পাহারা দেয়।বাকি দুই জন আসে আর দুই জন পা ধরে রাখে।
    এইভাবে আমাকে প্রায় দুই তিন ঘন্টা একটানা ধর্ষণ করে।যারা রাজাকার ছিল তারা একবার ধর্ষণ করেছে।কিন্তু মিলিটারিরা করেছে দুই-তিনবার করে।
তারপরেই শুনুন রেশমীর গল্প
    সে ধরা পড়ে আমার আগে।একদিন রাতে সে বলছে,তার শরীরটা নাকি খারাপ লাগছে।তারপরও সারারাত ধরে চলেছে অত্যাচার।সকালে বলেছে,তার খুব খারাপ লাগছে।তারপর আবার একসঙ্গে এসেছে কয়েকজন তার কাছে।সে দেখেই কাঁপতে লাগছে,তার কাপুনি দেখ এঐ কুত্তাগুলো হা হা করে হাসছে।আর শুরু করলো তাদের কাজ।এক জন তো নয়,একসঙ্গে সকলে খাম খাম শুরু করল।কার আগে কে।এক জন আসলে আরেক জন টানাটানি শুরু করছে।এক পর্যায়ে একজন এসে তার মুখের মধেয় শুরু করল।সে তখন সহ্য করতে না পেরে দিয়েছে কামড় বসিয়ে।তারপর,তারপর মনে হয়েছে জ্বলতি আগুনের মধ্যে ঘি ঢেলে দিয়েছে।ঐ কুত্তাটা তো চিল্লাচিল্লি শুরু করল।তারা সকলেই ছুটে চলে আসছে।ঐ ক্যাম্পে অন্তত তিনশ জন ছিল।পালা করে একজনের পর আরেক জন আসছে আর তাদের ইচ্ছামতো খায়েশ মিটাচ্ছে।কিছুক্ষণ পর্যন্ত তার উ আস শব্দ শুনেছি মাঝে মাঝে।তারপর কোন এক সময় যে সে চুপ হয়ে পড়েছে কে জানে।ওদের কাজ শেষ হওয়ার পরে দেখি,তার চারপাশে তাজা লাল টকটকে রক্ত,মনে হয় গরু জবাই করেছে।কি জানি একটা ছিড়ে গিয়েছিল তার,আল্লাহ জানে।এই যে রক্ত পড়া শুরু হয়েছে আর থামে না।মানুষের শরীরে যে এত রক্ত থাকে আমার জানা ছিল না।তাও আবার মেয়ে মানুষ।তার পর তাকে বাহির করে ফেলে দিয়েছে।
বিরক্ত হচ্ছে সুধীজন?আর একটু ধৈর্য্য ধরুন।আমি আর বেশি সময় নেব না।কষ্ট করে চুমকির গল্পটা একটু শুনুন
    একজন তার কাছে গিয়ে লাথি মেরে ফেলে দেয়।আরেক জন বাইরে যায়।বাহির থেকে একটা চাকু নিয়া চুমকির কাছে যায়।তখন একজন তার বুকের উপর মানে দুই দুধের উপর দুই পা দিয়া দাঁড়ায়।আরেকজন তার জিহ্বাটা টান মাইরা বাহির করে কেটে ফেলে।তারপর কাটে তার দুধ দুটা ,তারপর গোপন অঙ্গ।সব কাটছে আর আনন্দ করছে যেন কত মজা পাচ্ছে।কাটা দুধ দুটা দুজনে নিয়ে খাচ্ছে,আর এমন ভাব করছে যেন কত মজা পাচ্ছে।আর গোপনাঙ্গটা কেটে তাদের শরীরে মাখাচ্ছে।এদিকে রকের বন্যা বয়ে যাচ্ছে। ... যাবার সময় এক শয়তান মনে করেছে চুমকি মারা যাচ্ছে।তখন তার মুখে পানির বদলে প্রস্রাব করে দিল। ... তাও চুমকির মরণ হলো না,বেঁচে আছে।যতদিন বেঁচেছিল ততদিন আর কোন কথা বলতে পারেনি।আমরা মাঝে মাঝে পানি দিতাম মুখে।শুধু দু'চোখে টগবগ করে তাকিয়ে থাকত,আর দু'চোখ দিয়া পানি পড়ত।দুই-তিন দিন এভাবে থাকতে থাকতে একদিন রাতে কখন যেন মারা গেল মেয়েটা।মারা গেছে শুধু রক্ত যাইতে যাইতে।
আপনি উস খুস করছে কেন?গরম লাগছে?
    একদিন খুব সকালে এল দুই কুত্তা,এসেই যে মেয়েটা শুয়েছিল তার কাছে যায়।গিয়েই তার কাপড় টান মেরে ফেলে দিল তাদের বন্দুকের মাথা দিয়ে। ... ঐ মেয়ের বুকে এবং শরীরের অন্যান্য জায়গায় তাদের জুতা দিয়ে লাথি মারে।এক সময় তার বুকের উপরে এক দুধের উপর,দুই দুধের উপর দুই পা দিয়ে দাঁড়িতে রইল।অন্যজন শুরু করল ধর্ষণ।ঐটা দেখে যে দাঁড়িয়েছিল সেও উত্তেজিত হয়ে পড়ে সে তখন বেদিশা হয়ে মুখের ভিতর শুরু করল।দুইজন মুখোমুখি হয়ে এইসব করছে।আর উল্লাসে বাঁচে না।একজনকে দেখে অন্যজন যেত দিশেহারা হয়ে।মেয়েটি একটি বস্তুর মত পড়ে আছে।একটু টু শব্দ করার সাহস নেই।
    ...তার পর একদিন যে মেয়েটি মাটিতে পড়ে ছিল তার কাছে এল তিন জন।তারা তাদের কাজ করছে।তার কিছুক্ষণ পর এল আবার কয়েকজন ঐ মেয়েটীর কাছে।ঐ মেয়েটির কাছে এমন ভাবে সবাই পড়ল যে মনে হচ্ছে গরু মরে পড়ে থাকলে যেভাবে শকুনগুলো চারপাশে বসে বসে মরা গরুর মাংস টেনে ছিড়ে খায়,ঠিক তেমনি করছে তাকে নিয়ে।একসময় তাদের মাঝে লেগে গেল ঝগড়া ঐ মেয়েকে নিয়ে।তারপর একজন উঠে চলে গেল,আবার সঙ্গে সঙ্গে ফিরে এল।এসে তার একটা বুক কেটে নিল।তা দিয়ে আনন্দ করছে।আহারে মেয়ে,তার মরণও হচ্ছে না।এত কষ্ট দিয়ে তাদের ইচ্ছামতো আনন্দ উল্লাস করে চলেছে।আরো কয়েকজন আসে।তারা যাবার বেলায় মেয়েটিকে তুলে নিয়ে গেল।দুই দিন পর আবার তারে নিয়ে আসে এবং আল্লাহর অশেষ মেহেরবানীতে মেয়েটি পৃথিবী ছেড়ে চলে যায়।
সুধীজন,আমার গল্প প্রায় শেষ।এই গল্পটি বলে আমি চলে যাব,আর কখনো হয়তো দেখা হবে না আপনার সাথে।আমার এই ছেলেমানুষিকে ক্ষমা করে দেবেন।আমি জানি আপনারা মহানুভব।
    কাপাসিয়ার মনোয়ারা বেগম। তিনি এখন অর্ধপাগল অবস্থায় আছেন। মাঝে মাঝে আবার খুব ভালো কথা বলেন। তার বিয়ে হয় শামছুর সাথে, ১৯৭০ সালের প্রথম দিকে। '৭১ এ স্বামী সহ ধরা পড়ে। তার চোখের সামনেই একদিন তার স্বামীকে মেরে ফেলে। তারপর এক সিপাহী তাকে সঙ্গে সঙ্গে-ক্যাম্পে ক্যাম্পে রাখতো, আর গণহারে ধর্ষণ করতো। শুধু তাই করেই ক্ষান্ত হয়নি। দেশ স্বাধীন হ...বার পর মনোয়ারাকে নিয়ে যায় পাকিস্তানের করাচি। করাচি আয়েশা কলোনীতে রেখে সেই সিপাহী মনোয়ারাকে বিয়ে করে। বিয়ের পর প্রতি রাতেই বড় বড় অফিসারদের কাছে নিয়ে যেত। আস্তে আস্তে আরো বড় বড় জায়গায় নিয়ে যেত আর সারাদিন থাকতো বন্দী। এক সময় তাকে বিক্রি করে দুবাই, দুবাই থেকে ফ্রান্স, তারপর সৌদি আরবে, তারপর আবার ফ্রান্স, এভাবেই চলেছে তার উপর নির্যাতন ধর্ষণ। এক সময় যখন সে অচল হয়ে পড়ে, তাকে দিয়ে আর এই সব কাজ চলে না, তখন ফেলে দেয় রাস্তায়। সেই মনোয়ারা এক সময় সাত সমুদ্র তের নদী পার হয়ে অর্ধ পাগল অবস্থায় বাংলাদেশে আসে। যখন সে পাকিস্তানের রাস্তায় রাস্তায় ঘুরে ঘুরে কাঁদছে, তখন এক বাঙালির সঙ্গে তার পরিচয় হয়। তার কাছে মনোয়ারা চেয়েছিল তার জীবনের একটা ইচ্ছের কথা। সে মরার আগে যেন তার জন্মভূমি, প্রিয়দেশ, প্রিয়জনদের দেখতে পায়। তার এই আকুল আবদারটুকু সেই বাঙালি রেখেছিল। বহু চেষ্টা করে তার জীবনের এই একটা ইচ্ছা পূরণ করলেন সেই মনোয়ারাকে উদ্ধারকারী সাইফুল ইসলাম, দুই দেশের রাষ্ট্রদূতের সাথে যোগাযোগ করে। ১৯৯১ কি ১৯৯২ সালের দিকে মনোয়ারা দেশে ফিরে আসেন। দেশে এসে এখন সে ভিক্ষা করে খায়। থাকার কোন জায়গা - জমি, ভিটা বাড়ি কিছু নেই।
সে কী ! আপনার চোয়াল শক্ত হয়ে আসছে কেন?আপনি কি রেগে যাচ্ছেন?কেন?চল্লিশ বছর ধরে কোথায় ছিল আপনার এই ক্রোধ?আপনার চোখে জল কেন?এতদিন এই জল কোথায় জমিয়ে রেখেছিলেন?না জনাব,আজ আপনার কোন অধিকার নেই কাঁদার,অধিকার নেই ক্রোধান্বিত হবার।
শুধু একটু ভাবুন।একবার ভাবুন,দুইবার ভাবুন,প্রয়োজন হলে আরো একবার ভাবুন।তারপর আপনার বিবেচনা।নির্দ্বিধায় ভুলে যেতে পারেন সব।পাশের মাঠেই ক্রিকেট খেলা চলছে।আপনার পুত্রের সাথে বুকে-মুখে চাঁদ তারা এঁকে নাচতে নাচতে চলে যেতে পারেন খেলা দেখতে ... আমি আপনাদের বাধা দেব না।আপনার ঘরের দরজায় শহীদ আফ্রিদির একটি ফুল ফিগার ছবি ঝুলিয়ে রেখে দেবেন আপনার কন্যার আবদারে... আমি আপনাকে দেশপ্রেমের পাঠ দিতে আসবো না।
</doc>
<doc>
ওটা না, এটা নিন। সব্জিঅলার ডালায় উবু হয়ে ঝুঁকে পড়ছিলেন ভদ্রমহিলা; ডালা থেকে আমার অপটু সব নির্বাচন দেখে উৎকণ্ঠিত হলেন- কিন্তু মাথা তুললেন না- নিজের কাজে ব্যস্ত থেকেই বল্লেন, এটা যেমন কচি তেমনি সরেস। আজ বাজারে চিংড়ি সস্তা; পোয়া খানেক নিয়ে নিন, ভালো একটা তরকারি হবে-। পুরনো কোন শুভাকাঙ্খীর মতো এক নিঃশ্বাসে কথাগুলো ঝেড়ে গেলেন।
ওমেন কলেজের দেয়াল হাতড়ে যে সরু গলিটা সোজা উত্তরে চলে গেছে, তার শীর্ণ ফুটপাত ধরে এই বৈকালিক বাজার। ত্রিসন্ধ্যায় এসে সারি সারি কুপির আলো আর ক্রেতার শোরগোলে পরিণত রূপ নিয়ে দাঁড়িয়েছে। চালু বারবণিতার মতো চারদিকের সব ক্রেতাকে কান ধরে হিড়হিড় করে নিয়ে আসে এদিকে, যতক্ষণ না পর্যন্ত এদের পকেটটা চুপসানো বেলুনের মতো নেতিয়ে পড়ে- ততক্ষণ দরাদরির বগলে ফেলে এক অদ্ভূত খেলায় মেতে থাকে- তারপর এক টোকাতেই উড়িয়ে দিচ্ছে বাতিল ঘুঁটিটাকে। প্রতিদিনের এই একই মজা দেখে চোখে জং ধরে যায়। তবুও সন্ধ্যের আগেই আমি এসে হাজির হই এখানে। তারপর ঠা-া মতো কোন একটা কোণা বেছে নিয়ে গোল্ডলিফের শলাটা ধরাই। সাদা পাতলা ধোঁয়াগুলো স্বচ্ছ রেশমী কাপড়ের মতো ঝুলে থাকে আমার সামনে। হুট করে তাই কেউ দেখে ফেলবে- সে সুযোগটা হয়ে ওঠে না। বরং আমি কোন প্রাসাদের জানালায় দাঁড়িয়ে দৃষ্টির অন্তরাল থেকে সবাইকে দেখি। মাঝে মাঝে এসব বোকা-বোকা লোকগুলোর সঙ্গে মিশে যেতে খারাপ লাগে না। কিন্তু এই অদ্ভুত মহিলাকে এর আগে কখনো দেখেছি বলে মনে পড়ে না। প্রতিদিন কত মানুষই তো দেখছি, সবার মুখ কি থানার ওয়ান্টেড বোর্ডের মতো ঝুলে থাকে চোখের ওপর! তাই দেখতেও পারি, মনে নেই হয়ত।
সওদাপাতি করতে এসে কেউ কাউকে এভাবে আদেশ করে কথা বলে, জীবনে এই প্রথম দেখলাম। একটু আগেকার আড়চোখের দেখাকে বিশ্বস্ত মনে না হওয়ায় ঘাড় ফিরে তাকালাম। কুপির হলদে আলোয় চারদিক কেমন ঘোলাটে, ঘোরলাগা। তাই স্পষ্ট করে দেখা বড়ো দুরূহ। একপাশ থেকে দেখলাম, মাঝবয়সী ছিপছিপে গড়নের এক মহিলা। ক্লান্তি আর অবসাদে মুখের রেখাগুলো সব ঝুলে গেছে। তারপরও কী প্রদীপ্ত তার কণ্ঠস্বর, এ্যাই আস্তে, মানুষ দ্যাখো না। পাশের ডালার পটলঅলা বালতি থেকে নোংরা পানিগুলো ছিটাচ্ছিল সব্জিতে, চুপসে যাওয়া মুখগুলো টাটকা করে তোলবার মতলবে। তার কিছুটা ছিট্কুড়ি এসে পড়ছিল এদিকে। মহিলার ঝনঝনে গলা শুনে টেকো মাথার দোকানিটি নিজেকে গুটিয়ে নিল। এবার ঘাড় ঘুরিয়ে আমার দিকে শো-কোস যাওয়ার ভঙিতে, কী থেমে গেলেন যে? কথাটা শেষ করে একটা শুকনো হাসি ছড়িয়ে দিলেন মুখে। আর চিনতে বাকি রইল না: আরে অণুদি-?
নামটা শুনতেই বিদ্যুৎস্পৃস্টের মতো লাফিয়ে উঠলেন তিনি। সটান হয়ে দাঁড়িয়ে চিবুক তুললেন, যেন পুরনো কোন শত্রুর মুখোমুখি হওয়ার মোক্ষম সুযোগ পেয়েছেন এবার। অণুদি তোমার চেহারাটা কত পাল্টে গেছে, এই পঁচা-মোটা ফ্রেমের চশমাটাতে তোমাকে না একেবারে ইলা মিত্রের মতো দেখায়। আমার সামনে এক লাজুক কিশোরী মাথা নুয়ালো।
... আচ্ছা আপনাকে তো চিনতে পারলাম না...
আমি চারদিকে যেন কোন অচেনা সাগরের আওয়াজ পাচ্ছি। আরে অণুদি, আমি টুনু। সাড়ে-বারো নম্বর লাইনের মাথামোটা টুনু! এই দ্যাখো সেই দাগ, তুমি আমাকে কোলে নিয়ে হাঁটতে গিয়ে পড়ে গিয়েছিলে টিকলুদের বেড়ার ওপর। কাঁচা ট্যাংরার ধারালো কঞ্চিতে তোমার সারা শরীর ক্ষত-বিক্ষত হয়ে গিয়েছিল, আমার শুধু কপালের বাঁ-পাশে এতোটুকুন। তাতেই তোমার সেকি উদ্বেগ! সেকি কান্না! রক্তভেজা শরীরে আমাকে আঁকড়ে ধরে ছুটে গিয়েছিলে গৌরীপদ ডাক্তারের বাসায়। গৌরীপদ? হ্যাঁ গৌরীপদ, যার ভা-ারে প্যারাসিটামল আর মেট্রানিডাজল ছাড়া কিছুই থাকে না, অনেক পড়ে জেনেছি তিনি আসলে ডাক্তার নন প্যারামেডিকস। সেদিন এই উন্মাদিনী চামুন্ডাকে ও কী করে তুষ্ট করেছিল কে জানে! অবশ্য সুই-সুতো ছোঁয়াতে দাও নি তুমি।
এই তো তোমার নাকের নীচে সেই ভুবনভোলানো তিলটা, আমি মনে মনে বহুবার চুমু খেয়েছি ঐ জায়গায়, আমি যে মেয়েটার সঙ্গে প্রেম করি তারও একটা তিল আছে নাকের গোড়ায়, মাঝে মাঝে তাকে আদর করতে গেলে তোমাকে মনে পড়ে। আমি খুব খারাপ হয়ে গেছি, তাই না! মুখের কোন লাগাম নেই। বিশ্বাস করো দিদি, তোমার ভগবানের কিরা, তোমাকে একদিনের জন্য ভুলে থাকতে পারিনি আমি। আমার ছাত্রী নার্গিস সেদিন দৌড়ে আসছিল কী একটা কথা বলার জন্য, হাতে চায়ের কাপ, পাশ থেকে ঠিক তোমার মতোই দেখাচ্ছিল। আমি আনমনে তাকে অণুদি বলে ডেকে উঠলাম। তারপর তার সেকি বিদ্রুপ ছড়ানো হাসি। লজ্জ্বায় মাথা হেট হয়ে আসছিল। এ অপমান তো শুধু তোমার জন্যই, দিদি।
তোমার বাসায় কি বাজার করার কেউ নেই? ও, অফিস সেরে টুকটাক বাজার করে ফিরছিলে বুঝি। ভালো, মেয়েরা সেলফ সাফিশিয়েন্ট হওয়া দরকার। আজ থেকে বছর পনের আগে তুমি যদি এভাবে নিজের ওপর ভর করে দাঁড়াতে পারতে, তাহলে তোমাদের হয়ত বেড়ালের মতো মাথা নুইয়ে পাড়া ছেড়ে পালাতে হতো না। আমি অবশ্য চৈতীকে বলে দিয়েছি, বিয়ের পর চাকরি-বাকরি হবে না বাপু, প্রয়োজনে একবেলা কম খাব। আমার বউ অফিসের আর দশটা বদমাইশ লোকের সঙ্গে নেচে নেচে কথা বলবে, দুলে দুলে হাসবে, আর সে সুযোগে সবাই তাকে লাঞ্চের দাওয়াত দিয়ে যাবে- ওসব আমি সহ্য করতে পারব না। আচ্ছা দিদি, আমি যদি তোমার কথায় সেদিন ঠিক ঠিক রাজি হয়ে যেতাম, তুমি কী আমার বউ হতে? তুমি ক্যানো মিছে মিছে ‘তুই আমাকে বিয়ে করবি’ বলে ক্ষ্যাপাতে। আর কখনো নয়, ওই সময়টায় তোমাকে আমরা খুব ঘেন্না হতো। এখনো আমার সেই রোগটা রয়ে গেছে। কোন মেয়ে যদি নিজের বিয়ে-শাদীর ব্যাপারে আগ বাড়িয়ে কথা বলে, আমার কাছে মেয়েটাকে খুব নোংরা মনে হয়। মনে হয় মনুষত্বহীন নোংরা-নির্লজ্জ একটা প্রাণী। কী ক্ষ্যাপানো-টা না ক্ষ্যাপাতেই তুমি! পরে জেনেছি সেই সময়টাই নাকি ছিল ক্ষ্যাপানোর আর ক্ষ্যাপে ওঠার। এক কথায় যাকে বলে ক্ষ্যাপাটে সময়।
কখন কি হয়ে যায় কেউ কিস্সু বলতে পারে না। এই মেঘ তো, এই বৃষ্টি। আবার হঠাৎ করেই কড়া রোদ। আমাদের পাড়ায় নতুন নতুন মোটরসাইকেল আসতে লাগল। আমরা বলতাম হুন্ডা। গুন্ডার সঙ্গে অন্ত্যমিলের কারণে হুন্ডা শব্দটা তখন দারুণ জনপ্রিয়। যে বাড়িতে জোয়ান-মর্দ একটা ছেলে আছে, সে বাড়িরই চেহারা পাল্টাতে লাগল দ্রুত। কী সব গরম গরম কথায় উত্তপ্ত হয়ে থাকে পাড়ার দেয়ালগুলো। তখনো আমি যুক্তাক্ষর পড়তে শিখিনি। তাই প্রতিটি চিকার একটা শব্দে এসে থমকে যেতে হয় আমাকে। স-এ ব-এ দীর্ঘ-ঐকার দিয়ে শুরু শব্দটা পড়তে পারি না বলে চিকাগুলোর আর ভাবোদ্ধার করা হয় না। কিন্তু এদের দীপ্তি, এদের তেজ ঠিকই আমাকে স্পর্শ করত কেন জানি। তখন হঠাৎ করে শুনি কুড়াল মার্কা- দেয়ালগুলো রাতারাতি ওদের দখলে চলে যায়। ধাওয়া খাওয়া নেড়ি কুকুরের মতো কেউ কেউ পালাতে থাকে রাতের অন্ধকারে। ধুপধাপ তাদের পায়ের আওয়াজ শুধু পাই। আমাদের বাইরে যাওয়া বারণ। বাবারা গুটিসুঁটি মেরে বসে থাকেন রেডিওর সামনে। ভুলেও রাতে ঘর থেকে বের হয় না কেউ। কোন কোন রাতে বৃষ্টির মতো গুলি ফুটে কোথাও। হয়ত রাধতে গিয়ে মা’র মনে পড়ল তেল নেই, দিনের আলোয় ভুতুর দোকান তো এক দৌড়ের পথ, কিন্তু রাত হলে সে সরে যায় যোজন যোজন দূরে- বাবা ঘর থেকে বেরুবেন না, তাই তেল ছাড়াই হয়ে গেল ইলিশ মাছের ঝোল। কুড়াল যে মানুষ মারার এমন চমৎকার হাতিয়ার হতে পারে এর আগে কারো জানা ছিল না। একদিন ভোরে ঘুম ভেঙে দেখি রক্তে ডুব-সাঁতার দিয়ে ওঠা সিদ্দিক মামাকে। সবাই তাকে নিয়ে ছোটাছুটি করছে। মুখটা তার নীল হয়ে গেছে। পরে শুনলাম কুড়ালের কোপে কাঁধের একটা অংশ ভ্যানিশ। সেই হাস্যোজ্জ্বল মানুষটাকে আর বাদাম গাছের নিচে দাঁড়িয়ে লুকিয়ে লুকিয়ে সিগারেট খেতে দেখতে পাব না ভেবে মনটা বড়ো খারাপ হয়ে গিয়েছিল।
‘ধুর বোকা, মন খারাপের কী আছে, সিদ্দিক মামা তো বাজে ছেলেদের সঙ্গে ঘুরত, পলিটিক্স করত, ওসব করলে এমনটি হয়। শোন ভোলা, তুই বড়ো হলে কিন্তু ওসবে যাবি না, খবরদার।’ গনগনে মুখ করে তাকিয়ে থাকো তুমি। তোমার মুখে বড়ো হওয়ার কথা শুনতে খুব ভালো লাগে আমার। তুমি তো তখন আমাকে ভোলাই ডাকতে- তাই না! ভোলা। আলাভোলা... হো হো।
আমরা রাতে সাপ-ভুতের নাম নিতাম না। ওরা নাকি শুনে ফেললে ঘরের কোণে এসে হাজির হয়। পলিটিক্স-টাকেও তেমনি একটা ভয়ংকর কিছু বলেই জানতাম। ওসব ভালো ছেলেদের কাজ নয়। যারা ওসবে যায়, নষ্ট হয়ে যায়। সিদ্দিক মামার মতো বাদাম গাছের নীচে দাঁড়িয়ে যারা সিগেরেট খায়, তারাই এসব ছাইপাশ করে মরে। আমাদের ওসব নিয়ে কোন মাথাব্যথা নেই। বরং বিকেল ৫টার জন্য সারাদিন ধরে চলে অখ- প্রস্তুতি। ৫টা বাজলে টিভি দেখার ছোটাছুটি। পাড়ায় তখন তো ওই একটা বাসায় টিভি। সেন্টুদের বাসা। সেই সেন্টু, যার নাকে সারা বছর সিনকির দড়ি ঝুলে থাকত, আর জিহ্বা দিয়ে তাই চেটে খেত। সেই সেন্টু এখন জাহাজের ফার্স্ট ইঞ্জিনিয়ার। সেবার নিউমার্কেটে দেখা, তার বউটাকে দোকানের ম্যানিকুইন ভেবে একটু হলে ছুঁয়েই ফেলছিলাম, বেশ আছে ওরা। জানতে চাইল মাসুম ভাইয়ের কথা, যোগাযোগ আছে কিনা। নেই বলতে আর কথা না বাড়িয়ে এগিয়ে গেল। মাসুম ভাই এখন কোন মিনিস্টারের পিএস; বলেছিলÑ মনে নেই। হঠাৎ হঠাৎ আকাশের রঙধনু দেখার মতো টিভির পর্দায় তখন কার্টুন দেখা যেত। আমরা বলতাম কাটুন। টিভি দেখা শেষে তোমার গানের ক্লাস, আয় তবে সহচরী ...। এই একটা গান একটানা কতদিন ধরে শিখেছিলে মনে আছে? বৃহস্পতিবার হলেই খুটখুটে বুড়োটা ভাঙা একটা সাইকেল হাতে করে ল্যাংচাতে ল্যাংচাতে আসত। আমরা বলতাম বাক্স স্যার। তোমাকে গান শেখাতে শেখাতে ঘুমিয়ে পড়ত প্রতিদিন। কিন্তু চায়ের আওয়াজ পেলেই শিকারী কুকুরের মতো কান খাড়া করে তাকাত। ভীষণ লোভ ছিল তার চায়ে। তোমাদের বাসায় চায়ের কেটলি কখনো চুলো থেকে নামতো না। চা আসত ঘন ঘন। একদিন না স্বপন ভাই তার চা খেয়ে ফেলেছিল! বুড়োটা একদম বুঝতে পারেনি। আমাদের সবচেয়ে মজার সময়টা ছিল দুপুর বেলা। ঘুমোনোর ভান করে পড়ে থাকতাম বিছানায়। মার চোখটা একটু লাগতেই তিড়িং করে ফাল মেরে- দে’ ছুট। মাঝে মাঝে চুপটি করে শুয়ে থাকা থেকে কখন যে ঘুম এসে যেত ঠিকঠাকÑ। সন্ধ্যায় ঘুম ভাঙলে মনটা একটা পাঁকানো দুখ্খে ভরে যেত। কিন্তু ছুট্ দিতে পারলেই যত মজা- আমরা একেকটা সার্বভৌম মানুষ হয়ে যেতাম কিছুক্ষণের জন্য। এই কিছুক্ষণ কারো ভ্রুকুটি নেই, এইচ. ডাব্লু’র তাড়া নেই, চোখে ঘুমের উটকো উপদ্রবও। সূর্য মামা শুধু চোখ মটাকায়- এতো বাড় বাড়িস নে’, বলতে বলতে সে-ই ধাম করে পড়ে যায় দিগন্তের ওই কালচে শিরীষ গাছটার ওপর। কত কিসিমের খেলাই না জানতে তোমরা। একেকদিন একেকটা নতুন খেলা চাপিয়ে দিতে আমাদের ওপর। আমরা কি এতো কিছু বুঝি, কুমিরের ফাঁদে পড়ে বেঘোরেই শুধু মারা পড়ি। কখনো রুমালটা কি বুঝে আমার মতো একটা বুদ্ধুর পেছনে ফেলে যেতে। যখন সব খেলা ফুরিয়ে যেত তখন ছিল গোল্লাছুট।
এভাবে আমরা বড়ো হতে লাগলাম। তুমি ফ্রক ছেড়ে থ্রি-পিস, স্বপন ভাই লুকিয়ে সেলুনে যায়। শেভ শেষে ফিটকারির চাকটা শুধু গালে ঘষে। একদিন তার সঙ্গে গিয়ে খুব ঝামেলায় পড়েছিলাম। আমাকেও শেভ করিয়ে দিতে চেয়েছিল। আমি হ্যাঁ-না কিছু না বলেই ভ্যাঁ করে কেঁদে ফেলেছিলাম। তখনই নারী ও পুরুষের সম্পর্কের জটিল বিষয়গুলো একটু একটু করে খোলসা হতে থাকে আমার চোখে। বিশেষ করে তোমার হঠাৎ হঠাৎ সব পরিবর্তন, অকাল-ঝড়ের ঝটকায় যেন সমূলে নাড়িয়ে যায় আমাকে। আমার চোখের সামনে তুমি একটু করে কী চমৎকার এক নারী হয়ে গেলে। তোমার বুকে যৌবন এসে ঢেউ তুলল। তোমাদের নিজেদের কিছু কথা তৈরি হতে লাগল। তোমরা যখন নিচু গলায় আলাপ কর, আমাদের পাশ ঘেঁষতে দাও না। ছিঁচকে কাঁদুনে রেহানা-নার্গিস এরাই বেশি ঘুরঘুর করে তোমার পাশে।
বড়ো হলেই গাছগুলোতে পোকা ধরে। রনি ভাই, স্বপন ভাই, মাসুম ভাই এরা সবাই বড়ো হয়ে গেছে। টুনার্মেন্ট হলে বড়োদের দলে খেলে। দপদপিয়ে মাটি কাঁপিয়ে দৌড়ায়। ওদের ইয়া ইয়া থাইগুলো তখন প্রবল আক্রোশে বাড়ে-কমে। সন্ধ্যা হলে এরা দলবেঁধে হাঁটে। মাঠের অন্ধকার কোণায় গোল হয়ে বসে। ওদের মাথার ওপরে হালকা সাদা ধোঁয়ার সুতো ওড়ে। পাড়াটা উচ্ছন্নে গেলো। আমাদের বাবা-মা’রা শুধু হাহুতাশ করেন। হুট করে মাসুম ভাই একদিন কোত্থেকে লকঝকে একটা মোটরসাইকেল চেপে ফিরল। তারপর সেকি হৈচৈ। সেই পুরনোটা বদলে নতুন একটা আনতে বেশি সময় লাগল না। পরের বছর দেশজুড়ে বাণের পানি নামল। আমাদের এদিকে হুন্ডা। কী দ্রুত পাল্টে যেতে লাগল এদিককার দৃশ্যপট। কথায় কথায় হাতাহাতি। ফাঁকাগুলি। দেয়ালে লাল কালির ছোপ। এদিকে শুনি ঢাকায় নাকি শুধু লাশ পড়ছে। এতোদিন আমাদের কাছে রাজনীতি ছিল দূরের অস্পষ্ট কোন স্বরধ্বনি। তাকে দেখা যায় না, কান পাতালে মৃদু প্রতিধ্বনি কেবল শোনা যায়। কিন্তু একটু একটু করে সেই অপরিচিত জগৎটা আমাদের দিকে এগিয়ে আসতে লাগল। স্বপন ভাই ডিগ্রি কলেজের এজিএস হয়ে গেল। সেদিন বিকেলবেলা আমাদের সেকি আনন্দ, শ্যাম্পেইনের ছিপি উড়িয়ে দেয়া উচ্ছ্বাস। এর আগে একবারই এমনটি হয়েছিল, যেবার আর্জেন্টিনা ওয়ার্ল্ড কাপ পেলো। আমাদের সবাইকে প্যারামাউন্টস-এর রসগোল্লা খাওয়ালো স্বপন ভাই। ফাউ মিষ্টির স্বাদই আলাদা। তারপর ধীরে ধীরে স্বপন ভাইয়ের বাসাটা হয়ে গেলো আমাদের পাড়ার মধুচক্র। এখান থেকে সারা পাড়ার সব সিদ্ধান্ত আসে। কে হবে ওয়েলফেয়ারের নেক্সেট সেক্রেটারি, ঝলকের কালচারাল ফাংশন কবে হবে, অমুকের ভাড়াটিয়া কবে বাসা ছাড়বে ইত্যাদি ইত্যাদি। এবার রাজনীতি নেকাব খুলে প্রকাশ্য রূপ পেল। কেউ নাঙ্গল, কেউ কাস্তে, কেউ নৌকা, কেউ ধানের শীষ, কেউ মশাল। কিন্তু ছোটরা সবাই স্বপন ভাইদের দল। এদিকে কার্ফিউ আর কার্ফিউ-তে আমাদের মধুর সময়গুলো কাটছে। পুলিশ এলে হৈ হৈ করে ছুটে যাই। আড়াল থেকে ঢিল ছুঁড়ো তোমরা। তুমি, শান্তাদি, নাসরিন আপু ...। কোমরে ওড়না পেঁচিয়ে, চুল খোপা করে...। এখনো ছবিগুলো চোখের ওপর ভাসে। রাতে কুড়িয়ে রাখা পাথর-বোল্ডারগুলো এগিয়ে দিচ্ছ রানা ভাই- মাসুম ভাইদের হাতে। ছোটরা পাম্প হাউজের আড়ালে দাঁড়িয়ে উত্তেজনায় কাঁপছে। ওই যে রোগা মাথামোটা ছেলেটা, সেই তো আমি। দুপুরে বাসায় ফিরলে বাবার হাতে আচ্ছাসে ধোলাই। এমন দিনে বাইরে থাকতে আছে! আমাদের ঘরে আটকে রাখার জন্য শেষের দিকে হরতাল-অবরোধের সময় টিভিতে দেখানো হত অঘোষিত অনুষ্ঠান। ইংরেজি সিরিয়াল, কার্টুন কিংবা মনের মুকুরে নাটক। বড়োরা কিন্তু সব তলে তলে সরকারের পক্ষেই। আমরা তো এতো কিছু বুঝি না, কেবল আন্দাজ করি। তারা পে-স্কেল আর বোনাস পাওয়ার খুশিতে ডগমগ। কিন্তু স্বপন ভাই তো আমাদের চোখে হিরো। তিনি যাকে খারাপ বলেন, তা নির্ঘাৎ খারাপ, সারা দুনিয়া ভালো বললেও খারাপ। তিনি বোঝাতেন, এদেশটাকে নাকি ওরা বিদেশীদের হাতে তুলে দিচ্ছে। খয়রাত করে করে দেশ চালাচ্ছে। একদিন যখন বিদেশীরা তাদের সব টাকা চেয়ে বসবে তখন কী করব আমরা। আমাদের তো আয় বাড়ছে না। প্রবৃদ্ধির হার নিম্নমুখি। তখন ‘প্রবৃদ্ধি’ শব্দটা খুব বলত স্বপন ভাই। এসবের মাথামু-ু না বুঝেও আমরা ধরেই নিয়েছিলাম দেশটার সামনে একটা বিরাট বিপদ। আমরা স্বপন ভাইদের জন্য রাতের বেলা রেল লাইন থেকে বোল্ডার কুড়িয়ে না আনলে এই বিপদ থেকে দেশকে বাঁচানো যাবে না।
বয়সটা তখন কতই বা, মাঠে নামলে মিডফিল্ড ডিফেন্স একাকার হয়ে যায়, কিন্তু রাজনীতি সম্পর্কে আমাদের ধারণা একেবারে টনটনে। পোড়-খাওয়া কোন বৃদ্ধের মতন। রাতে প্রতিটি বাড়িতে রেডিও শোনার আসর বসে। তখন রাস্তায় কেউ নামে না। বাসার পিচ্চিগুলোও ঘুনঘুনে কান্না থামিয়ে একটু দম নেয়। সিরাজুল ইসলামের কাঁপা কাঁপা গলায় কত রোমহর্ষক ঘটনার বর্ণনা শুনি। এর মাঝে হয়ত দুয়েকটা পটকা ফোটার আওয়াজ আসে। এতে ভয় পাওয়ার কিছু নেই। কোন গ-গোল বাধেনি। পাহাড়ের ঢালের বস্তিতে বোমা বানানো হয়। হয়ত বানাতে বানাতে একটা টেস্ট করে দেখা হচ্ছে। কোন ঘটনার পর কোন রাজনৈতিক সিদ্ধান্ত আসতে পারে ক্লাবের রেলিঙে পা ঝুলিয়েই আমরা বলে দিতে পারি। এদিকে নতুন নতুন পার্টি নামছে শহরে। নতুন বাংলা, রগ কাটা, এনডিএফ। জাতীয় ঘটনাগুলোর সঙ্গে পাল্লা দিয়ে এদের জন্ম হচ্ছে আর বিভেদ বাড়ছে স্বপন ভাই- রানা ভাইদের মাঝে। কত ঘটনা। রাষ্ট্রধর্ম, ছাত্রের লাশের ওপর পুলিশের ট্রাক, সচিবালয়ে ওপেন ফায়ার, ময়েজউদ্দিন খুন, জীবন্ত পোস্টার হয়ে নূর হোসেনের আত্মাহুতি ...। আমাদের মতো ইঁচড়েপাকা ছেলেগুলো বুঝে না বুঝে শুধু তেঁতেই ওঠে। এদিকে সংহতি দিবসের পোস্টার ছিঁড়া নিয়ে একটা বড়োসড়ো গ-গোল বেঁধে গেল পাড়ায়। অন্ধকারের মধ্যেই তো আলোর রেখাটা আরো তীব্র হয়। তোমার আর স্বপন ভাইয়ের ব্যাপারটা একেবারে খোলামেলা হয়ে গেল সকলের কাছে। ধর্মের দেয়াল টপকে তোমরা উঁকি মারছ একে ওপরের হৃদয়ে। তোমার ছাপাষো কেরানি বাবার কিই বা সাধ্যিÑ যে, স্বপন ভাইয়ের মতো পাড়াকাঁপুনে ছেলের মুখোমুখি হয়। দু-বাড়ির মৌন সম্মতিতে তোমাদের গুটিগুটি পাগুলো আরো চপল হয়ে ওঠে। তোমার লেখার হাতটা ছিল দারুণ। সন্ধ্যে থেকে মাঝরাত পর্যন্ত ক্লাবে বসে তুমি পোস্টার লেখো। রাতে সে পোস্টারগুলো সারা শহরে ছড়িয়ে পড়ে। ১লা ফেব্রুয়ারি সকাল-সন্ধ্যা হরতাল, ... লালদিঘির সমাবেশে, শহীদের রক্ত ...। দীর্ঘশ্বাসের সমান ভারী ভারী সব কথা। আইকা গামের সঙ্গে লাল-কালো রঙের গুঁড়ো গুলিয়ে রঙ আর দেশলাই’র বাক্স ভেঙে তুলি। এর ঠ্যালায় নাকি হনুমানের মসনদ কাঁপবে একদিন। কথাটা তোমার ছিল দিদি; মনে আছে! তোমাদের কা-কীর্তি নিয়ে পাড়ার মা-খালারা সারাদিন ফিসফিস করে। আমাদের দেখলে কথা থামিয়ে মোরব্বার রেসিপি নিয়ে আলাপ হয়। আমরা সব বুঝি। সেই আড়ালের ফিসফিসগুলোই একদিন শব্দদানব হয়ে ঘিরে ধরল তোমাকে। তখন তুমি একা। স্বপন ভাইও নেই যে তোমার পাশে এসে দাঁড়াবে। কারণ ততদিনে স্বপন ভাই লাল একটা স্মৃতিফলক হয়ে দাঁড়িয়ে গেছে আমাদের মাঠের কোণায়। এমন অনেক স্মৃতিফলক রক্ত ফোঁটার মতো ছড়িয়ে ছিটিয়ে আছে আমাদের পাড়ায়। গণতন্ত্রের রক্তক্ষরণ।
পাড়াটা তখন ঠা-া। ভিখারি-ফেরিঅলার বেশে গোয়েন্দা ঘুরে বেড়াচ্ছে চারপাশে। বড়োরা বারাবার সাবধান করে আমাদের। ঘরের চৌহদ্দিতে আটকে রাখতে তাড়াহুড়ো করে ক্যারাম বোর্ড কেনা হল। আমরা সকাল-সন্ধ্যা এই একই খেলায় মেতে থাকি। একদিন খেলতে খেলতে কে যেন নিচু গলায় বলল, আমি একটা গোপন কথা জানি, তোদের বলব না। ওমনি সবাই চেপে ধরল তাকে। আমাদের চাপের মুখে রহস্যের ছিপিটা উড়ে গেল। সেদিন শুনলাম, তোমার পেটে নাকি বাচ্চা এসেছে। তখনো আমি জানি না মেয়েদের পেটে কীভাবে বাচ্চা আসে। তবে ব্যাপারটা যে খুব লজ্জ্বার, তা আমার কাছে স্পষ্ট। তুমি আর ঘর থেকে বের হও না। আমিও লজ্জ্বায় তোমাদের বাসায় যাই না। একদিন সকাল বেলা শোনা গেল তোমরা নেই। কোথায় গেলে তোমরা একরাতের মধ্যে? কেউ বলল তোমার বাবা নাকি কয়েকদিন ধরে ট্রান্সফারের চেষ্টা করছিলেন, বোধহয় তা হয়ে গেছে। কিন্তু পারসনাল অফিসের ইউডি আজিম সাহেব তীব্র মাথা নাড়িয়ে বললেন, তা হতেই পারে না। এরকম একটা ফাইল আগে আমার কাছে আসবে। কেউ বলল তোমরা নাকি ইন্ডিয়া চলে গেছো। এতো দিন কোথায় ছিলে দিদি!
সরি, আপনি বোধ হয় ভুল করছেন।
চোখটা নামিয়ে ঘাড় ফেরালে তুমি।
কিসের ভুল। ভুলের গুল্লি মারি। তোমাকে পেয়ে গেছি দিদি। ১৫ বছর ধরে আমি তোমাকে খুঁজেছি। বাসে, স্টেশনে, পার্কে, ব্যস্ত অফিসে, বাচ্চাদের স্কুলে, নায়িকার মুখের আদরায়, পত্রিকার হারানো বিজ্ঞপ্তিতে ...। আর এখন এতো কাছে পেয়ে চিনব না তোমাকে?
ছোট্ট বাজারের পোটলাটা সামলাতে সামলাতে তুমি এগিয়ে যাচ্ছো। নির্লিপ্ত অথচ তেজোদীপ্ত পদক্ষেপ। যেন পুরনো কোন শেকল পায়ে দ’লে এগিয়ে যাচ্ছো সামনে। তোমার ছড়ানো আঁচলটা উড়ে এসে লাগল আমার মুখে।
২০০৫-এ লেখা
</doc>
<doc>
বহুযুগ আগে বান্দরবান সদর হতে প্রায় সত্তর কিলোমিটার দুরে কেওকারাডং পর্বতের গা ঘেষে গহীন সবুজ অরণ্য এবং পাহাড় ঘেরা একটা জনপদ যাকে আজকে সবাই রুমা উপজেলা নামে চিনে। যে সময়ের কথা বলা হচ্ছে সেই সময়টা এই দুর্গম এলাকার যাওয়ার জন্য গাড়ির রাস্তা ছিল না, জঙ্গলের ভিতরের পায়ে হাটা পথ অথবা জলপথই ছিল বড় নগরে যাওয়ার একমাত্র অবলম্বন।
রুমা এলাকায় বম, মুরং , ম্রো, তঞ্চংগ্যা এবং ত্রিপুরাসহ অন্যান্য আদিবাসীর বসবাস তবে বসতিগুলা ছড়িয়ে ছিটিয়ে ফাঁকা ফাঁকা করে গড়ে উঠছে । জুম চাষ এবং পশুপালন তাদের জীবিকা নির্বাহের মূল উৎস , পার্বত্য অঞ্চলের বাকি দশটা দুর্গম অঞ্চলের বসবাসকারি লোক জনের মতো এখানকার আদিবাসিরাও পরিশ্রমি কিন্তু নির্ঝঞ্ঝাট জীবন যাপন করছিল । কিন্তু বিঁধিবাম তাদের এই উত্তেজনাহীন একঘেয়ে জীবন যাপনকে পণ্ড করতে আকাশ হতে হঠাৎ করে
উদয় হয় এক বহিরাগত , এই বহিরাগতের দেহগঠনের সাথে মানব অপেক্ষা সরীসৃপ প্রাণীর সাথে কিছু কিছু মিল পাওয়া যায়, এই সরীসৃপ আগুন্তকের নানারকম অলৌকিক কাণ্ডকারখানা দেখে আদিবাসিরা নিশ্চিত হয় যে এই আগুন্তক নিশ্চয় স্বর্গ হতে নেমে আসা কোন দেবতা ফলে আদিবাসিরা তাকে বগা বাংলায় যার অর্থ দাঁড়ায় সরীসৃপ দেবতা বলে আখ্যায়িত করতে থাকে ।
দেবতা বগা স্বর্গ হতে মর্ত্যে এসেই রুমা এলাকার একটা পাহাড়ের গুহাকে নিজের আস্তানায় রূপান্তরিত করে , সহজ সরল আদিবাসীরা বগা দেবতাকে খুশি করতে নিয়মিত তাকে নানা ধরনের জীবজন্তু উপহার দিতে থাকে তাদের সাধ্যমতো
এইভাবে কিছুদিন ভালোই যাচ্ছিল। কিন্তু হঠাৎ করেই রুমা জনপদের গ্রামগুলা হতে ছোট বাচ্চারা হাওয়ায় মিলিয়ে যেতে থাকল, চারিদিকে থেকে সন্তানহারা পরিবারগুলা থেকে বিলাপ মাতম শুনা যেতে লাগল ।
বম, মুরং বা ম্রো, তঞ্চংগ্যা এবং ত্রিপুরাসহ অন্যান্য আদিবাসী সম্প্রদায়ের উদ্বিগ্ন কারবারিরা ( নেতারা) ছোট ছোট বাচচাদের নিখোঁজ হওয়ার কারণ বের করতে জরুরী বৈঠকে বসলেন একসাথে । সন্দেহের তীর তল্লাটে নয়া আগত বগা দেবতার দিকে ঘুরতে খুব একটা সময় নিল না । ঠিক হলো সকল সম্প্রদায় হইতে বেছে বেছে সাহসী শক্তপোক্ত নওজোয়ানদের একটা দল গঠন করা হবে এবং তারা তীর ধনুক বল্লম লাঠি মশাল নিয়ে গভীর রাতের বেলা বগা দেবতার পাহাড়ের গুহায় হানা দিবে ।
আদিবাসী তরুনদের দল বগা দেবতার আস্তানায় চুপি চুপি গিয়ে মানুসের হাড্ডি রক্ত মাংস মেঝেতে ছড়িয়ে থাকতে দেখে তাদের বুঝতে বাকি থাকে না বগা দেবতাই মূল কালপ্রিট ক্ষিপ্ত প্রতিশোধ উন্মত্ত তরুনের দল বগা দেবতাকে সর্বশক্তি দিয়ে আক্রমণ করে বসে বগা দেবতা তার জাদুশক্তি দিয়ে তাদের রুখতে চেষ্টা করে কিন্তু সংঘবদ্ধ শক্তির কাছে তাকে হার মানতেই হয় একটা সময় অবস্থা বেগতিক দেখে বগা তার রথে চরে পলায়ন করতে উদ্যত হয় কিন্তু আদিবাসী তরুনেরা তার আগেই তাকে হত্যা করতে সক্ষম, বগার মৃত্যুর পর তার রথে আগুন ধরিয়ে দেওয়া হয় প্রচণ্ড বিস্ফোরণে পুরা গুহা কেঁপে উঠে, এবং পাহাড়ের মাঝে একটা হ্রদের সৃষ্টির করে ।
চাকমা রাজা ব্যারিস্টার দেবাশিষ রায়ের বাবা ত্রিদিব রায় পঞ্চাশের দশকের দিকে পার্বত্য অঞ্চলের জনপদগুলার ঘুরে সেখানকার লোক কাহিনীগুলা লিপিবদ্ধ করবার চেষ্টা করেছেন বগা লেককে সর্বপ্রথম আবিষ্কার করি তার এইরকম একটা লেখার মধ্য দিয়ে ।
নগর কেন্দ্রিক ফেসবুক ব্লগ ইউটিউবে মজে থাকা আধুনিক জেনারেশন বগা লেক সৃষ্টি সম্পর্কিত লোক কাহিনী গাঁজাখুরি বলে আদিবাসীদের অলীক কল্পনা বলে হেসে উড়িয়ে দিবেই সেটাই স্বাভাবিক ।
বাংলাদেশ এশিয়াটিক সোসাইটি র বাংলাপিডিয়ায় বগা লেকের সৃষ্টির পিছনে মহাকাশ হতে পতিত উল্কাপিণ্ডকে দায়ি করা হয়েছে ।
বর্তমানের বম, মুরং , ম্রো, তঞ্চংগ্যাদের পূর্ব পুরুষদের লোক কাহিনীর বগা দেবতা কি তাহলে ভিনগ্রহ হতে আগত কোন প্রাণ যে ধরণীতে এসেছিল মুখের রুচি পরিবর্তন করতে ? যেরকমটা আমরা করি বাসার রান্না খেয়ে খেয়ে বিরক্ত হলে গুলাশান ধানমণ্ডির কোন দামি চাইনিজ কিংবা তন্দুরি রেস্টুরেন্ট এ ঢুকে পয়সা খসিয়ে ?
পশ্চিমা সভ্যতায় ইতিহাসকে সংরক্ষণ করবার তাকে লিপিবদ্ধ করবার একটা চমৎকার ট্রাডিসান যুগ যুগ ধরে চলে আসছে দক্ষিণ এশীয়ায় মানুষেরা ইতিহাস সংরক্ষণ করতে বরাবরই উদাসীন, কাজেই বগা দেবতার প্রকৃত ওরিজিন সম্পর্কে , ওই সময়ে আসলে কি ঘটেছিল তা অনুসন্ধান করতে চাইলে খড়ের গাদার মধ্যে ছুঁচ খুঁজার অভিযানে বের হওয়ারই সামিল হবে ।
বগা দেবতার সমাধি সন্ধান করবার চিন্তা ছাড়াও বগা লেকে যাওয়াটা আমার জন্য ফরজ হয়ে পড়ছিল বেশ কয়েকটা কারনে কিছুদিন যাবৎ লক্ষ্য করছিলাম ঢাকায় যাদের আদি নিবাস অথবা ফরিপুদ রংপুরে যাদের বাড়ি তারাও যখন আমাকে বগা লেক ট্রেকিংয়ের গল্প সেইখানে হাতি ঘোড়া মারার গল্প শুনায় এবং আমি যখন তাদের বলি চট্টগ্রাম অঞ্চলের লোক হয়েও বগালেক কেন বান্দরবান শহরেও যাইনি জীবনে তখন তারা আমার দিকে যেভাবে করুনার দৃষ্টিতে তাকায় তখন মনে মনে রামের পত্নী সিতার মতো বলই হে মা ধরণী তুমি দ্বিধা হও লুকানোর একটা জায়গা করে দাও আমায় !
অবশেষে সম্ভবত বগা দেবতার কৃপায় নিজের কলংক ঘুচানোর সেই মাহেণ্ড্রক্ষন উপস্থিত হল আমার সামনে পার্বত্য মন্ত্রনালয় হতে সরকারি কর্মকর্তাদের দল তিন পার্বত্য জেলায় ইউএনডিপি ইউনিসেফ সহ নানা এনজিও সংস্থার উন্নয়ন কার্যক্রম স্থানীয় সরকারের নানা প্রকল্প সরজমিনে পরিদর্শন করবে আমিও কিভাবে কিভাবে যেনো তাদের কাফেলায় ঢুকে গেলাম লাষ্ট সময়ে । খাগড়াছড়ি থেকে এই সফর আরম্ভ হয়ে চন্দ্রঘোনা হয়ে বান্দরবানে বগা লেকে তা সমাপ্ত হবে।
পুরা সফর খানাই নিয়ে লিখতে বসলে একটা আস্ত বই হয়ে যাবে তাই আজকে খালি বান্দরবান জেলা হয়ে বগা লেক ভ্রমণখানাই সবিস্তারে বর্ণনা করি ।
বান্দরবানে জেলা সদর আয়তনে খুবই ছোট বলা যায় তবে যোগযোগ ব্যবস্থার উন্নতি কক্সবাজারে যাওয়ার পথে পড়ে বলে পর্যটন সেক্টর খুব দ্রুত সেইখানে বিকাশ লাভ করছে এই কারনে শহরে মধ্যে প্রচুর হোটেল মোটেল কটেজের সাইনবোর্ড চোখে পড়বে। একজন স্থানিয় লোক জানালেন গত শীত মৌসুমে নাকি হাজারে হাজারে পর্যটক এসেছেন তাদের মধ্যে অর্ধেকই রাতে ঘুমানোর জায়গা করতে না পেরে মানুষের ঘরে ঘরে গিয়ে একটু আশ্রয় চেয়ে রাতের বেলা দরজায় কড়া নেড়েছেন আমাকে অবশ্য এই হ্যাপায় পড়তে হয় নাই সরকারি লোকদের সাথে টুরে থাকায় জেলার সরকারি সারকিট হাউজেই থাকার রুম পেয়ে যাই ।
চন্দ্রগোনা থেকে বান্দরবান জেলায় সকাল এগারোটার মধ্যেই পৌঁছে যাই কাজেই হাতে অনেক সময় সকলের সাথে কথা বলে ঠিক হল আজকের দিনটা বান্দরবান জেলা শহরটা ঘুরে দেখে পরের দিন রুমা উদ্দেশ্যে রওনা দিব । বান্দরবান জেলায় শহরের মধ্যেও দেখার মতো অনেক দর্শনীয় স্থান আছে স্বর্ণ মন্দিরের কথা তো সকলেই শুনেছেন মোটামুটি নতুন আরেকটা মন্দিরও হয়েছে এর নাম রাম জাদি মন্দির তবে লোকে মুখে তা শট ফর্মে হয়ে গেছে রাম মন্দির যদিও এইটা বৌদ্বদের উপাসনালয় ! এছাড়া শহরের কাছাকাছি নীলাচল পাহাড়ের চূরাও টুরিষ্টদের আখড়াতে পরিণত হয়েছে , আমার কাছে জেলা পরিষদের অফিসখানার সামনে যে চমৎকার উদ্যান খানা আছে সেটাও ভালো লাগল দেখে । সরকারি অফিসগুলা সাধারণ বিশ্রীরকম শ্রী সৌন্দর্য বিহীন হয় বান্দরবান জেলা পরিষদের অফিসখানা এর ব্যতিক্রম মনে হল ।
ঘুরতে ঘুরতে ক্লান্ত হয়ে রাতের বেলা সারকিট হাউজে প্রবেশ করলাম তাড়াতাড়ি ডিনার সেরে বিছানায় গেলাম পরের দিন একটা দীর্ঘ ভ্রমনের মধ্যে থাকতে হবে ।
পরের দিন সকাল বেলায় তাড়াতাড়ি বিছানা সেরে উঠে এলাম আমার বাকি সহযাত্রীরাও দেখি বগা লেকের অভিযানের উত্তেজনায় সকলেই তাড়াতাড়ি বিছানা ছেড়েছে
নাশতা সম্পন্ন করে আমাদের দল সকাল ৮ টার মধ্যেই বের হয়ে গেল সারকিট হাউজ থেকে
বান্দরবান জেলা সদরের বাইরে পা রাখলে যে জিনিসটা সবচেয়ে বেশি আপনার নজর কেড়ে সেইটা হচ্ছে পাহাড়ি রাস্তার আশেপাশে জায়গায় প্রচুর লজ রিসোর্ট গড়ে উঠেছে, ট্রেকিং করার প্রশিক্ষণ কেন্দ্রেরও সাইনবোর্ডও দেখলাম এক জায়গায় ।
গাড়ির ড্রাইভার স্থানিয় লোক তিনি জানালেন যে বান্দরবান জেলায় জমির দাম হু হু করে ঊর্ধ্বমুখি ঢাকা হতে অনেকেই নানা কায়দায় স্থানীয় হেডম্যানদের ঘুষ দিয়ে স্থানিয় হওয়ার সার্টিফিকেট নিয়ে জায়গা কিনছে, প্রভাব খাটিয়ে অন্যের জমিও জবর দখল করে নিচ্ছে অনেক দরিদ্র পাহাড়ীদের নিজ জায়গা হতেই উচ্ছেদ হতে হচ্ছে। বুঝা যাচ্ছে টুরিজম শিল্পের বিকাশে স্থানিয়রা খুব একটা লাভ পাচ্ছে না ।
এইভাবে নানা কথা বলতে বলতে পাহাড়ের দুদিকের সৌন্দর্য উপভোগ করতে করতে একটা সময় আমরা শংক নদীর একটা শাখার কাছে এসে পৌঁছলাম। নদী ওপর পারে রুমা উপজেলা সদরে গাড়ি যাওয়ার কাজ রাস্তা নেই , তাই নৌকা দিয়ে নদী পার হয়ে অপর পারে গিয়ে স্থানীয় গাড়ি নিয়ে আরো ১৬ কিলোমিটার গেলেই বগা লেকের দেখা পাব তাই আমাদের দল গাড়ি থেকে নেমে পড়ল , পাশেই দেখি একটা ব্রিজ নির্মাণের কাজ পুরোদমে চলছে মোটামুটি কাজ কমপ্লিটই বলা যায় ।
খেয়া পারাপার হওয়ার সময় স্থানীয় এমপি বীর বাহাদুর সাহেবের সাথে দেখা হয়ে গেল ইলেকশনের আসতে আর মাত্র দুই বছর বাকি তাই তিনি এখন হতেই জন সম্পর্ক অভিযান আরম্ভ করেছেন ।
নদীর পানি খুব একটা বেশি না কিছুক্ষনের মধ্যেই আমরা অপর পারে চলে গেলাম সেখানে যে গাড়িগুলো অপেক্ষা করছে আমাদের জন্য সেগুলার লক্কর ঝক্কর অবস্থা অথচ রুমা পাহাড়ী রাস্তা খুবই খাড়া কিন্তু সুরু এবং গাড়ির জানালা দিয়ে বাইরে তাকলে খাদ দেখা যায় আমি যে গাড়িতে উঠলাম সেইটাতে আবার ড্রাইভারের পাশে জসিম নামে এক পিচ্চি ছেলে বসা পাহাড়ের সুরু খাড়া রাস্তা দিয়ে যাওয়ার মধ্যিখানে মাঝে মাঝে গাড়ির ইঞ্জিন বিকল হয়ে যাচ্ছিল সেই সময় পিচ্চি জসিম গাড়ি থেকে নেমে গাড়ির বনেট খুলে নানা কেরামতি করে গাড়ির ইঞ্জিন সচল করছিল
চলার পথে আমরা কয়েকটা জায়গায় থেমে কয়েকটা পাহাড়ী গ্রামে গেলাম ইউনিসেফ ও ইউএনডিপি কিছু স্বাস্থ্য শিক্ষা প্রকল্প আছে যা দেখার জন্য গ্রামিবাসিদের অনেক অভিযোগ আমাদের কাছে , কিন্তু মনে হল আমাদের মধ্যে কমিউনিকেশন ঠিক মতো হচ্ছিল না কারন বম মুরং অধ্যুষিত এই সব গ্রামের লোকেরা বাংলায় কথা বলতে পারে না বেশির ভাগ মানুষ তবে এলাকার হেডম্যান অষ্টম শ্রেণী পর্যন্ত পড়াশুনা করেছেন তিনি জানালেন বন বিভাগের জমি অধিগৃহন কর্মসূচী করার কারনে তাদের চাষ বাসের জমি ধীরে ধীরে সংকুচিত হয়ে আসছে যা তাদের জীবিকা নির্বাহের একমাত্র অবলম্বন ।
সাময়িক টুরিষ্টদের কাছে পাহাড়ের নৈসর্গিক রুপ ছবির মতো লাগবে পাহাড়ের ট্রেকিংয়ের মধ্য দিয়ে হয়তো থ্রিলিংয়ের নেশাও পেতে পারে কিন্তু যারা এইখানে যুগ যুগ ধরে আছে তাদের কাছে প্রত্যেকদিন বেঁচে থাকার জন্য করতে হয় অমানুষিক
পরিশ্রম । জীবন ধারনের জন্য সবচেয়ে জরুরী যে জিনিসটা সেটা হলো সুপেয় পানি সেইটা এই অঞ্চলে অনেক কষ্ট করে সংগ্রহ করতে হয় এছাড়া ম্যালেরিয়া জণ্ডীসের এবং সীমান্তের অপর পাশ হতে ইন্দুর এবং শুঁয়োর বন্যার ফসলের উপর আক্রমনের উপদ্রুপ তো আছেই ।
এইভাবে নানা সেইখানকার আর্থ সামাজিক অবস্থার নিরক্ষন করতে করতে একটা সময় আমাদের গাড়ি এক জায়গায় এসে ঘ্যাঁচ করে ব্রেক কষল ইটের খোয়া বিছানো পুরা রাস্তায় ঝাকুনি এবং ধুলোয় হাঁসফাঁস করতে অবশেষে গন্তব্য স্থলে এসে গেলাম তাহলে বলে স্বস্তির নিঃশ্বাস ফেললাম ।
কিন্তু ড্রাইভার দেখি মাথা ঘুরিয়ে আমাদের দিকে তাকিয়ে একটা রহস্যময় হাসি দেয় না বগা দেবতার দর্শন এতো সোজা নয় তার জন্য আমাদের এখন পায়ে হেঁটে পাহাড় বেয়ে অর্ধ কিলোমিটারের পথ পাড়ি দিতে হবে। কারন সামনের সুরু রাস্তা যাত্রী নিয়ে যাওয়া অত্যন্ত বিপদজনক কয়েকদিন আগেই নাকি একটা গাড়ি উল্টে পড়ে গিয়ে ব্যাপক প্রানহানি ঘটিয়েছে ।
অগত্যা পদুকাই ভরসা বলে গাড়ি থেকে নেমে গেলাম মাথায় ক্যাপ এবং হাতে পানির বোতল নিয়ে পাহাড়ের পথে দিয়ে হাটা আরম্ভ করলাম কিন্তু কিছুক্ষণ হাটার পরেই উপলব্ধি করলাম দুপুর বেলার ঝা ঝা তীব্র গায়ের চামড়া পুরানো রোদ এবং বাতাস বিহীন ঘুমোট আবহাওয়া এক কিলোমিটারের এই পথকে যেনো প্রচণ্ড কণ্টকাকীর্ণ করে তুলছে ।
কিছুক্ষনের মধ্যেই আমার জামা ঘামে ভিজে জবেজবে হয়ে গেল , গলা হয়ে গেল শুকিয়ে কাঠ , নিজেদের হৃদ পিণ্ডের ধুকধুঁকানির আওয়াজ নিজেই শ্রবন করতে লাগলাম ফলে বিশ্রাম নেওয়ার জন্য পাহাড়ের একটা কোনায় আমাকে বসতেই হল
আমাদের দলের বয়স্ক একজন ব্যক্তির তো আরো খারাপ অবস্থা তিনি হাঁসফাঁস করতে করতে বলা যায় শুয়েই পড়লেন তার গায়ে মুখে পানি ছিটিয়ে তাকে সতেজ করতে উদ্যত করল বাকিরা ।
এইভাবে একটু একটু হেঁটে একটু বিশ্রাম নিয়ে অবশেষে আমাদের সবার যখন জম্বীর মতো অবস্থা তখনই একটু দূরে চিক চিক স্বচ্ছ পানির একটা লেক দৃষ্টিগ্রাহ্য হলো তা দেখে আমাদের হাঁটার গতি আপনাতেই বৃদ্ধি পেল কিছুক্ষণের মধ্যেই আমারা লেকের কিনারায় চলে গেলাম
পাহাড়ের মাঝখানে লেকের চারিদিকে শীতল বাতাসের সমাহার অল্প কিছুক্ষনের মধ্যেই আমাদের ঘমাক্ত অবসন্ন দেহতে নতুন করে প্রাণ সঞ্চার করল ।
বগা লেকের কিনার ধরেই ছব্বিশখানা বোম পরিবারের নিবাস তারা সেখানে একটা দোকান এবং ভাতের হোটেল খুলছে যদিও সেইখানে বিদুৎ এখনও যায়নি কিন্তু সৌর শক্তির কল্যাণে বিদুৎ এখন তাদের ঘরে ঘরে চলে গেছে তাই ঠাণ্ডা পানি পাওয়া যাবে কিনা জিজ্ঞেস করতেই হিম শীতল এক বোতল পানি একজন ফ্রিজ থেকে বের করে দিল পানির অপর নাম যে জীবন তা আরেক বার নতুন করে উপলব্ধি করলাম ।
একটু জিরিয়ে গ্রাম ও লেকখানা ঘুরে ঘুরে দেখতে লাগলাম লেকের ধারের বাড়িরগুলা বেশিরভাগই একতলা কিন্তু কিছু কিছু দো তলা ঘরও আছে রুমে আসবাব পত্রের কোন বালাই নেই সবাই মেঝেতে ফ্লোরিং করে রাতে ঘুমিয়ে যায়
একটু পড়ে খাবারের জন্য ডাক পড়ল দুপুরের খাবারের মেনু ছিল অত্যন্ত সাধারন আলুর তরকারি আর বুনো মুরগির ঝোল দিয়ে ভাত কিন্তু বনজঙ্গল পাহাড় ডিঙানোর ফলে সেই খাবারই অমৃতের মতো লাগছিল ।
খাবার দাবার পর্ব চুকে গেলে স্থানীয় লোকদের সাথে বৈঠকে বসলাম তারা তাদের এই এলাকায় একটা ইস্কুল চায় কিন্তু সমস্যা হচ্ছে কোন শিক্ষকই এই দুর্গম জায়গায় আসতে চায় না বর্তমানে একটা ইস্কুল ঘর আছে বটে কিন্তু সেইটা গরু ছাগল রাখার কাজে ব্যবহার করা হচ্ছে।
বিকেলের দিকে আবহাওয়া মনোরম হয়ে গেল রাতের দিকে ক্যাম্পফায়ার করে গানবাজনার আয়োজন করা হল ।
তা দেখতে দেখতে হারিয়ে গেলাম যেনো অন্য এক দুনিয়ায় ।
সকাল , বিকাল বেলা এবং রাতের বেলা রজনীর পরিবর্তনের সাথে সাথে বগালেকের চারপাশেরও যেনো রূপান্তর ঘটে দিনের বেলা লেকের পানিতে যদি আকাশের নীল মেঘের প্রতিফলন দেখা যায় তাহলে রাতের বেলা চাঁদের আলো চারিদিকে যেনো অন্যরকম আপার্থিব পরিবেশে তৈরি করে । ঢাকার মতো কলকারখানার কালো ধোঁয়াতে আকাশ ঢাকা থাকে না বলে যতোদূর চোখ যায় তারাদের ঝিকিমিকি দেখা যায় বগা লেকের রুপ অবলোকনের এই অভিজ্ঞতা আসলে লিখে ব্যক্ত করা সম্ভব নয় যদি কেউ নিজের চোখে প্রত্যক্ষ না করে। গান শুনতে শুনতে তন্ময় হয়ে যখন এই সবই ভাবছি তখন সহযাত্রীরা আমাকে গুতা দিয়ে বাস্তব দুনিয়ায় নিয়ে আসল , কালকে যে সকালের দিকে আমাদেরকে জেলা সদরে ফিরে যেতে হবে সেই কথা স্মরণ করিয়ে দিল । দীর্ঘ যাত্রার ক্লান্তি হঠাৎ করে শরীরকে অবসন্ন করে দিল কিন্তু চমৎকার একটা ভ্রমণ করতে পারার জন্য এই অবসন্নতাকে তেমন একটা পাত্তা দিলাম না । 
</doc>
<doc>
1976 সালের 19 শে সেপ্টেম্বর মধ্য রাতে ইরানিয়ান এয়ার ফোর্সের কমান্ড পোস্ট থেকে আকাশে এক অদ্ভুত জিনিস দেখা যায়,এটি হেলিকপ্টারের মত উজ্জল আলোকিত বস্তু।এ্যাসিস্ট্যান্ট ডেপুটি কমান্ডার বি.জি.ইউ সেফিড এই জিনিসটাকে পর্যবেক্ষনের জন্য এবং আটক করার জন্য একটি এফ-4 বিমান পাঠালেন।কিন্ত বিমানটি 40 মাইল অতিক্রম করতেই বস্তুটিকে হারিয়ে ফেললো,এবং বিমানটি ফিরে আসলো।সাথে সাথে আরো একটি এফ-4 বিমান পাঠানো হলো।
বিতীয় বিমানটি UFO র কাছে যেতে সক্ষম হলো,কিন্ত হঠাৎ করে UFO টির গতি এত দ্রূত হয়ে গেল যে,পাইলটের পক্ষে তার কাছাকাছি পৌছানো সম্ভব হলো না,যদিও পাইলট তার বিমান দ্রুতগতিতে চালাচ্ছিল।এই অবস্হায় পাইলট রিপোর্ট করলো যে,UFO টি আয়তক্ষেত্রকার বা উপবৃত্তাকার এবং এর কেন্দ্র থেকে উজ্জল আলো বিচ্ছুরিত হচ্ছিল,এবং এটি উজ্জল আলোয় আলোকিত ছিল।পাইলট UFO টিকে ধাওয়া করতে লাগলো এবং UFO টির কাছাকাছি হবার জন্য মিসাইল ছুড়ল। এরপর সে UFO টিকে সম্পূর্ন হারিয়ে ফেলে এবং কিছুক্ষন পর এটি বৃহাদাকার রুপে উদয় হয়,এবং UFO থেকে বিমানকে লক্ষ্য করে অনুরুপ বস্তু ছোড়া হয়।পাইলট এই বস্তু থেকে নিজেকে ও বিমানকে রক্ষা করার জন্য বিমান নিয়ে নিচের দিকে ডাইভ দেয়।হঠাৎ দ্বিতীয় আরেকটি জিনিস UFO র পাশ দিয়ে ছুটে যেতে দেখা যায়,এবং এটি দুরবর্তী একটি পাহাড়ে অবতরন করে। এরপর বড় UFO টির গতি খুব বেড়ে যায় এবং এটি অদৃশ্য হয়ে যায়।UFO দর্শনের ঘটনায় এটি নিঃসন্দেহে একটি ব্যাতিক্রমর্ধমী ঘটনা।
6 ই জানুয়ারী 1969,জর্জিয়ার লিয়ারি,সময় সন্ধ্যা 7:15 মিনিট, প্রান্তন প্রেসিডেন্ট জিমি কার্টার তখন জর্জিয়ার গভর্নর।কার্টার ও তার সাথে প্রায় এক ডজন লোক ছিল,স্হানীয় লায়ন ক্লাবকে অভ্যর্থনা জানানোর জন্য।
নিম্নে কার্টারের ভাষ্যে তখনকার ঘটনার বর্ননা দেয়া হল।
অস্তিত আছে কিনা,এ ব্যাপারে আমি দ্বিধাম্বিত, কারন এরকম একটা জিনিস দেখেছিলাম...এটা খুবই অদ্ভুত ঘটনা,কিন্ত প্রায় 20 জন মানুষ এটা দেখেছিল।এটা ছিল খুব বড় এবং উজ্জল,এটার রং পরিবর্তন হচ্ছিল,প্রথমে এটা ছিল নীল রংয়ের পরে লাল রং-এ পরিবর্তিত হয় এবং এটার আকার ছিল পূর্নিমার চাঁদের সমান।আমরা দশ মিনিট ধরে এটাকে দেখছিলাম।1973 সালের অক্টোবর মাসে গভর্নর কার্টার ন্যাশনাল ইনভেস্টিগেশন কমিটি অন এ্যারিয়াল ফেনোমেনা (NICAP) র জন্য UFO দর্শনের বিস্তারিত রিপোর্ট প্রেরন করেন। এই জিনিসটা প্রায় 3 ডিগ্রী দিগন্ত জুড়ে দেখা গিয়েছিল।কার্টার বলেন, এটা অদৃশ্য হবার পূর্বে বেশ কিছু সময় ধরে কাছে এবং দুরে ঘুরছিল।
1950 সালের 18ই মার্চ নিউ মেক্সিকোর ফার্মিংটনের মেয়রসহ 5000 জন অধিবাসী আকাশে এক অদ্ভুত জিনিস অবলোকন করে। জিনিসটি সকালে প্রায় 1 ঘন্টা ধরে আকাশে দেখা যায়।এই জিনিস সংখ্যায় ছিল প্রায় 100 র মত।এর মধ্যে কিছু ছিল স্পেস শীপের মত,এগুলো দুপরের আগেই অদৃশ্য হয়ে যায়।আবার বিকেল বেলা উদয় হয়।
1948 সালে লন্ডন টাইম এ এরকম একটি অদ্ভুত রকেট কিছু স্ক্যান্ডিনেভিয়ান দেশে দেখতে পাওয়ার কথা রিপোর্ট করে।
1901 সালের 10ই এপ্রিল পারসিয়ান উপসাগরে এস.এস.সিলভা নামের জাহাজ এই রকম বৃহাদাকার ঘূর্নায়মান চাকা অবলোকনের কথা রিপোর্ট করে।
1906 সালে ওমান উপসাগরে ব্রিটিশ জাহাজ অনুরুপ চাকা দেখেছিল।
1909 সালে চায়না সাগরে ড্যানিশ ক্যাপ্টেন এ রকম দৃশ্য দেখেছিলেন,তার ভাষ্য মতে পানির কিছু উপরে বায়ুমন্ডলে চাকাটি ঘূর্নায়মান ছিল।এটি ছিল উজ্জল আলোয় আলোকিত এবং এর চক্রকেন্দ্র ছিল
1879 সালের 15 ই মে, পারসিয়ান উপসাগরে ভালচার নামক একটি জাহাজের নাবিক দল প্রায় 930 মিটার ব্যাসের বৃহদাকার আলোকিত চাকা বায়ুমন্ডলের উপর ঘুরতে দেখে এবং এই চাকাটি ঘুরতে ঘুরতে ধীরে ধীরে পানিতে নেমে আসে।
1978 সালের 24 শে জানুয়ারী টেক্সাসের ডেনিসন শহরের জন মার্টিন নামে এক কৃষক অন্ধকার রাতে বলয় আকৃতির একটি জিনিস আকাশে দেখেছিল।আকাশের এই যানটি খুব আশ্চর্যজনক গতিতে ছুটছিলো।এই ঘটনাটি পরেরদিন ডেনিসনের একটি দৈনিকে ছাপা হয়েছিল।
1820 সালের 7 ই সেপ্টেম্বর,ফ্রান্সের এমব্রান শহরের বহুসংখ্যক মানুষ চন্দ্রগ্রহনের সময় আকাশে একটি অদ্ভুত জিনিস দেখতে পেয়েছিল।অদ্ভুত এই জিনিসটি সোজা একটি লাইন টেনে চলে গেছে।যখন এই অদ্ভুত যানটি বাঁক ঘুরলো তখন লাইনটিও সমান ব্যাবধান রেখে বিদ্যমান ছিল। অদ্ভুত এই যানটি খুবই স্পস্টরুপে দেখা দিয়েছিল।
1950 সালে পল ট্রেন্ট নামক আমেরিকার একজন ফটোগ্রাফার সবচেয়ে কাছ থেকে UFO র দুটি ছবি তুলেন,এবং পরবর্তীতে এই ছবি দুটির নেগেটিভ পরীক্ষা করে দেখা গেছে,সে কোন প্রতারনার আশ্রয় নেয়নি। এই ঘটনা গুলো সব 18 এবং 19 শতকের ঘটনা।
চলবে।।।।
</doc>
<doc>
খাইল রাইত জরিনার এক্কেবারে গুম অইছে না। হারা রাইত ছিত অইয়া খাইত অইয়া খাটছে। খয় দিন দরি বউত ফেরেশানির মাজে আছে তাই। মনর লগে জুদ্ধ খরি খরি ছলের। ছন্দনী রাইত- মনর মাজে কিতার লাগি জানি আনছান আনছান খরে তাইর। বড় বেছাইন বেছাইন লাগে। এর মাজে জদি খেউ বাশি বাজায়- তাইলে তো খইলজাত দরি টান দেয় জেলা লাগে। রাখাল বন্দুয়ে কিতা আর বুজরানি, জরিনার মনো খতো জালা জলের। হে তো মনর সুকে বাশিত দেয় টান আর গরো বইয়া জরিনার খাড়িয়া নেয় জান। জরিনায় মনে মনে খয়, কিতার লাগি জে রাখালরে আমার মন-প্রান সপিয়া দিছলাম। আইজ খলঙ্কিনি অইলাম। আর বন্দে আমার কোন খবরউ রাখইন না। তাই এখলা এখলা মাতে আর খান্দে। মনরে তো আর বুজাইতো ফারে না।
রাখাল, মা-বাফ মরা ফুয়া। আগেফিছে খেউ নাই তার। এখ দাদী আছলা, কোন মনতে খাওয়াই-ফরাই বড় খরছইন তারে। দাদীও গতবার দুনিয়া ছাড়ি গেলা গিয়া। অখন আর খেউ নাই রাখালর। দাদীয়ে নাম রাখছিলা রাখাল। হুরুখালো মক্তব পর্যন্ত খয়দিন গেছিল। আর ফড়ালেখা অইছে না। ছদরিসাবর বাড়িত তারে জায়গা দিছইন। তারার বাড়ির খামখাজ খরিয়া দেয়, আর গরু রাখে। নামর লগে তার জীবন এখেবারে মিলি গেছে। রাখাল শ্যামলা, তবুতরি চেহারার মাজে মায়া আছে। তার বায়দি ছাইলে মায়া ল্গাই দেয়। খালিয়ানা রূপে কি জাদু ইকান প্রেমিক ছাড়া খেউ বুজতো নায়। বড় বালা ফুয়া হে। তার নামে কেউরর মুখো কুনু নালিশ নাই। হকলে বালা ফাইন তারে।
ফরতেক দিন রাখাল জরিনার বাড়ির ফত দিয়া গরু ডাখাইয়া ডাখাইয়া লইয়া জায়। জরিনা হেতুবালা গরর আগলা থাকি দেখে। না অইলে কুনু এখ কামর বায়না দরি গর থাকি ফতো বাইর অইয়া আয়। রাখালরে এখ নজর দেখার লাগি জরিনার মনে জানি উতাল-পাতাল খরে। গাঙর দারো বটগাছর তলে বইয়া রাখাল জেবালা বাশিত টান দেয়, জরিনার মনো অয় বাশিয়ে জরিনা জরিনা খইয়া ডাখের। জরিনা না কুনু খামো মন লাগাইতো ফারে। না বালাটিকে কিচ্ছু খরতো ফারে। বারবার খালি বুল খরে আর গাইল খায়।
এখদিন অইছে কিতা, ছুলাত তারখারি বয়াইছে। এর মাজে বাশির সুর হুনিয়া এমন দিওয়ানা অইছে, ছুলাত ছালন ফুড়ি গেলেও খবর খইতো ফারছে না। আনাজ খাটাত লাগিয়া খতদিন জে আঙ্গুল খাটছে ইতার হিসাব নাই। যে বন্দুর লাগি ইলাখান ফাগল অইলো জরিনা, বন্দুয়ে তো আর কুনতা জানইন না। আর রাখাল জীবনেও ইতা মনো আনতো নায়।
মোড়ল বাড়ির ফুড়ি জরিনা, হে ছউখ তুলিয়াও ছায় না। ফিরিতি তো বউত দুরইর, রাখালর মনো ইতা চিন্তাউ আয় না। আর জরিনায় মনে মনে মনখলা খাইন। এখলা এখলা ফুড়িয়া আঙ্গার অইন। তাই নিজেও জানে না তাইর খপালো কিতা আছে। তবুতরি জেতা অইবার অইবো অউ ছিন্তা খরি ভবিষ্যতর ছিন্তা খরে না। মাজে মাজে ছিন্তা খরে, বাড়িত তো আর খেউ মানিয়া নিতা নায়। রাখালরে লইয়া গাউ ছাড়িয়া তারা বাগিয়া যাইবোগি। বউত দূরই কোন জেগাত গিয়া গর বানাইবো। সংসার খরবো। অতো বেশি আউস-আল্লাদ নাই জরিনার। এখান সুকর সংসার অইলেই অইলো। তাই বাড়িত থাখবো। রান্দা-বাড়া খরবো। আর রাখাল হারা দিন খাম খরি বাজার লইয়া আইবো। রাখালরে আদর খরি খাওয়াইবো। গরম লাগলে বিছইন দিয়া বাতাস খরি দিবো। তাইও এখলগে ছাইট্টা খাইবো। খাওয়ার বাদে জামাই-বউ মিলিয়া ফান-শুপারি-জর্দ্দা মুকো দিয়া উটানো বইয়া গফ খরবো।
ইলা খতো স্বপ্ন জে জরিনায় দেখে, আর এখলা এখলা খালি আসে। জরিনার মার চোখুত ফড়ছে ফুড়ির ইলাখান অবস্থা। এখদিন তাইন জিকাইলাইছইন, কিতা বেটি তুই কিতা ফাগল অইছত নি না কিতা। এখলা এখলা আসছ। আনাজ খাটাত বইয়া আত কাটিলাছ। ছালন রান্দাত বইয়া উন্দালো ছালন ফুড়িলাছ। তোর কিতা অইছে গো মাই। মাইনষেনু তোর বদনাম খরবা। মান-ইজ্জত কিচ্ছু নু আর রইতো নায়।
বাদে জরিনার মায় মৌলবিছাবর গেছে এখটা তাবিজ আনার লাগি ফাটাইছলা। তাইন মনো খরছিলা জোয়ান ফুড়িরে জিনে আছর করছে। নায় কোন ফুয়া-ফাংড়ায় তাবিজ খরছে।
লাগা বাড়ির বড় ছাছিয়ে এখদিন দেখছইন জরিনা রাখালর বায় ছাই রইছে ঘরর আগলা থাকি। উগি দিয়া ছার। হাইঞ্জাবালা জরিনার বাড়িত আইলা তাইন। আইয়া-উ ডাক ফালাইছইন। খই গো বুয়াই খই গেলায়? জরিনার মা বার অইতেই খইলা, বুয়াই তুমার তো সাড়েসব্বনাশ অই জার। কুনু খবরো আছনি তুমিতাইন। ফুড়ি জে নষ্ট অইজার ইতা দেখছনি। গরু রাখাল ফুয়ার লগে ফুড়িয়ে দেকি লাইন মারের। মুই আইজ জেতা দেখলাম, দুনিয়াই তো আমার উল্টি গেছে। বাইছাবরে খইয়া হলে ফুড়ির বিয়া দেও। নায় ইজ্জত বাছতো নায় খইয়া থইলাম। জরিনা হেতুবালা বারা আছিল। বাড়িত হামাইয়া-উ মনে মনে খর আইজ তাল লাগাউরি আইছে তাল লাগাইতো খরি। মরকিনাউরির আর কুনু খামখাজ নাই। কিন্তু কিতা আর খরবো, মুরব্বি মানুস। কিচ্ছু তো আর খওয়া জায় না মুক কুলিয়া। জরিনার মায় তাইরে ডাকিয়ে কইলা, ও বেটি তোর ছাছিরে ফানদান খান আনি দে। মুক বরি ফান-শুপারি খাইয়া ছাছি গেলা গিয়া। আগেউ তো তান তাল লাগানি অই গেছে।
মোড়লছাব রাইত বাড়িত আইলে জরিনার মায় খইলা, হুনচোনি, বড় ছিন্তাত আছি। ফুড়ির লাগি ছিন্তায় আমার জানো ফানি নাই। তুমি হলে বিয়ার মাত লাগাও। ফুড়িরে এখ সাফতার মাজে বিয়া দেওয়া লাগবো। নায় ইজ্জত আর থাখতো নায়। ইতা হুনিয়া মোড়ল সাবও বাক্কা ছিন্তাত ফড়ি গেলা। খইলা, অয় তুমি হাছা খইরায়। হেদিন খানো ফুড়ি অইল, দেখতে দেখতে বড় অই গেছে। বিয়া দেওয়া লাগবো। দেখতে দেখতে কিলাখান জে অত বছর গেল গিয়া। আইজ তুমি না খইলে তো আমি কিয়ালউ খরছি না। আমার গেছে তো আমার হুরু জরিনাউ আছিল।
মাতিয়া মাতিয়া মোড়লছাবর ছোকুত ফানি আইলো। জরিনার মায় খইলা, ইতা কিতা খররায় তে। তুমি দেকি এখনউ খান্দাখাটিত লাগি গেছ। ফুড়িরে কিতা হারা জিবন গরো রাকিদিবায়নি। বালা গর ছাইয়া বিয়া দেই। ফুড়ি বালা থাখৌকো। তাইর সংসার অউক। তুমি খাইল সকালেউ টেলিফোন লাগাও লণ্ডন। রইছুদ্দিনর লগে মাতো। আর তারে খও টেখা ফাটাইতো। আমার লগেও মাতাইও। বউত দিন অই গেছে আমার ছাওয়ালগুতার লগে মাতছিনা। অইছে অখন ঘুমাও। হারাদিনে বউত ফেরেশান অইয়া আইছো।
বাদর হকলতা বউত জলদি জলদি অই গেল। জরিনারে দেখাত আইলা। বিয়া টিক অই গেলো। দেখতে দেখতে বিয়ার দিন আই গেলো। রাখাল বন্দুরে আর প্রেমর খতা খওয়া অইলো না। বিয়ার দিন খান্দিতে খান্দিতে ফিট অইলো জরিনা। মাইনষে মাতিলা, মা-বাফর লাগি বড় মায়া ফুড়ির। খেউ আর জানলা না, তাই মা-বাফর লগে লগে রাখাল বন্দুর লাগিও খান্দের। খাজিসাবে বিয়া ফড়াইলা। খাওয়া-দাওয়া অইলো। আর বিদায়র সময় অই গেলো। খান্দিয়া খান্দিয়া গাড়িত উটানি অইলো জরিনারে। হকল বরজাত্রি গাড়ীত গিয়া বইলা। গাড়ি হাইর বান্দিয়া রাস্তা দিয়া জাইতে লাগলো। জরিনায় হেতুবালাও আস্তে আস্তে খান্দের।
দুরই গাঙ্গর ফারো বটগাছর তলে রাখাল বন্দুয়ে হিবালা বাশিত টান দিয়া জাইরা। জরিনায় হুনলো, খে তাইরে ‘জরিনা জরিনা’ খইয়া ডাখের। 
</doc>
<doc>
হেমন্ত মুখোপাধ্যায়ের 'আয় খুকু আয়' গানটা শুনলেই আমার বাবার কথা মনে পড়ে। কতদিন দেখিনা বাবাকে! আজ থেকে এক যুগ আগে আমাদের সবার প্রিয় এই মানুষটা তার দেহটাকে নিয়ে ওপাড়ে চলে গেছেন। কিছুদিন আগে 'আমার দেখা একজন অসাধারণ মানুষ' শিরোনামে একটা ব্লগ লিখেছিলাম। সেটা ছিল 'স্মৃতিকথা' ক্যাটেগরির। সেখানে আমার দেখা অসাধারণ মানুষটি ছিলেন আমার মা। আর বাবার কথাও টুকটাক উঠে এসেছিল সেখানে। আমি আমার শশুড় আর শ্বাশুড়িকে যথাক্রমে বাবা এবং মা ডাকি। আজকের স্মৃতিকথা আমার সেই বাবাকে ঘিরেই।
বাবার শ্রবণক্ষমতা একটু কম ছিল। সবাই বেশ উচু স্বরেই তার সাথে কথা বলতেন। খুবই সহজসরল মানুষ ছিলেন তিনি। যেকোন কিছুতে বাহ্বা পেতে পছন্দ করতেন। তিনি কখনো হারতে জানেন না এই বিশ্বাসটা প্রকট রুপে ছিল তার ভেতরে। আমরা তাকে বুঝতাম বলেই কষ্ট বিষয়টা তৈরীই হতনা। একধরনের শিশুসুলভ আচরণ তার মাঝে সবসময়ই পেতাম আমি এবং আমরা। বাজার থেকে একবার ছোট সাইজের বেশ কিছু মুরগীর বাচ্চা কিনে আনলেন তিনি। আমাকে দেখে দু'গাল হেসে জিজ্ঞেস করলেন- 'কী রে মা, কেমন হল?' দাম শুনে আমি সত্য কথাটা বলে ফেললাম। 'এত টাকা! আপনি তো ঠকলেন বাবা।' এখানে বলা বাহুল্য যে তার বৈশিষ্ট্যগুলোর সাথে আমি তখনও পুরনো হয়ে উঠিনি। তাকে দেখার বয়স হয়েছে মাত্র দু'দিন। আমার পাশে দাঁড়িয়ে থাকা একজন প্রিয়জন আমার করণীয় বিষয়টা তুলে ধরলেন। বাবা বললেন- 'কী বললি? আমি জিতেছি?' আমি বললাম- 'অবশ্যই। আপনি না জিতলে জিতবেটা কে!' এভাবেই আমার নতুন জীবনের নতুন পরিবেশে, কোন এক সকালে আমার বাবার সাথে প্রথম হার জিতের গপ্প শুরু হয়। শুনে এত খুশি হয়েছিলেন তিনি! মাথায় হাত বুলিয়ে কপালে চুমু খেলেন আর বললেন - 'দেখ, আমার যুথীমনি আমাকে ঠিকই চেনে। আমার মত এমন সস্তায় কেউ পারবে কিনতে? আমাকে ঠকানোর সাহস আছে নাকি কারোর!' আমি লক্ষ্য করলাম, বাবার চোখের কোনে চিকমিক করছে পানি। এটা নিঃসন্দেহে আনন্দের পানি। ঠিক সেদিন থেকেই এই মানুষটাকে আমি যেন ভালবাসতে শুরু করলাম। এত সরল মানুষ!
পুরো দুটো বছর বাবা-মা'র সাথে থেকেছি। কী দুর্দান্ত সময় কেটেছে আমার! প্রতি ভোরেই দেখতাম-ধবধবে ফতুয়া আর লুঙ্গি পড়ে জানালার ধারে দেয়ালে হেলান দিয়ে ডায়েরী লিখছেন বাবা। চোখে গাড় খয়েরী ফ্রেমের চশমা। বাবা, যেখানে বসে লেখালেখি করতেন, ঠিক তার পাশের ছোট্র টেবিলে থাকত ল্যান্ডফোন আর ছোট্র নোটবুক। নোটবুকে তার প্রিয়জনদের ফোন নাম্বার। উনি ডায়েরী লেখার আগেই তার প্রথম সারির প্রিয়জনদের সাথে কথোপকথন হয়ে যেত। প্রতিদিন একভাবে কথা বলতেন তিনি। তার ছয় ছেলের বড় দু'জন সাংবাদিক। 'দৈনিক জনকন্ঠে' আছেন মেঝজন। হাতে পেপারটা পাওয়ার সাথে সাথেই মেঝ ছেলেকে ফোন- 'হ্যালো, কামাল বাবা কেমন আছ? তোমার আজকের লেখাটা পড়ে আমি মুগ্ধ হয়েছি।' এভাবে গড়গড় করে নানান আলাপ সারতেন লম্বা সময় নিয়ে। এটা শুধু একজনের সাথে না। তার মেয়ের শ্বশুরবাড়ি থেকে শুরু করে মোটামুটি সবার সাথেই। ফলশ্রুতিতে দেখা গেল মাসশেষে মোটা অংকের বিল আসতো। আমাদের 'মা' বেশ হৈচৈ করতেন এটা নিয়ে। বাবা হাসতেন আর বলতেন- 'টাকা দিয়ে কি হবে! আজ মরলে সব শেষ। প্রিয়জনদের খবর রাখতে হবেনা!'
আমি তখন পড়াশুনার মাঝ পর্যায়ে। আমার জন্য উনি যেটা করতেন তা হচ্ছে- ডজন ডজন কলম আর মোটা মোটা সব খাতা কিনে আনতেন। হাসিমুখে বলতেন- 'আমি তোর ভাল ফলাফল দেখতে চাই'। সকালে নাস্তার টেবিলে হাত ধুয়ে আমার জন্য বসে থাকতেন। আমাকে কাছে পেয়ে হাত বাড়িয়ে করমর্দন করতেন। বলতেন- 'শুভ সকাল।' এতেই শেষ হতনা। হাতে একটা চুমুও খেতেন। আমি হতাম আনন্দে আত্মহারা। দুপুরে আমি যখন ক্লাশ শেষে বাসায় ফিরি তখন উনি উন্মুখ হয়ে রাস্তার ধারে দাঁড়িয়ে থাকতেন, আমি আসব বলে। দুপুরের নামাজ শেষে ফেরার সময় আমার জন্য আনা হজমি, বাদাম আমার হাতে দিয়ে বলতেন- 'তোর জন্য।' সেসময় তার চোখে মুখে ফুটে থাকতো একধরনের স্নিগ্ধ হাসি। আমার ক্লান্ত শরীর সতেজতায় ভরে যেত ওমন ব্যবহার আর পরিপূর্ণ হাসি দেখে। দুপুরের আহারের পর পাশাপাশি শুয়ে গল্প করতাম আমরা। বিষয় থাকত নানান ধরনের। বাবার জীবনের প্রথম প্রেম থেকে শুরু করে সব কিছু উঠে আসতো এখানে। শুধু মনে হত, আমার জীবনের সেরা বন্ধু আমার বাবা। এমন কিছু নেই যেটা তার সাথে শেয়ার করিনি। অকপটে বলতে পারতাম তাকে। একবার বাথরুমে যাব, দরজার সামনে যেয়ে দেখি বাবাও যাবেন। আমি তার হাত টেনে সরিয়ে বললাম -' আগে আমি যাব, আমার ছোট কাজ। সময় লাগবেনা। একটু ধৈর্য ছোট্র বন্ধু।' উনি বললেন- 'আমারও তো ছোট্র কাজ ছিল। ঠিক আছে, আমি কিন্তু ধৈর্য ধরলাম। দ্রুত করবি।'
আমার স্পষ্ট মনে আছে, একবার আমার সহযাত্রী তার বিশেষ কাজে ঢাকার বাইরে যাবেন। পনেরদিন থাকতে হবে সেখানে। এতটা লম্বা সময় এই প্রথম থাকা হবে ভেবে মনটা বেশ বিষণ্ন হল। নির্দিষ্ট দিনে যথারীতি চলে গেলেন তিনি তার গন্তব্যে। আমার বিষয়টা টের পেলেন বাবা। কাছে টেনে জিজ্ঞেস করলেন- 'মাত্রতো কয়েকদিন। মন খারাপ করিস না। টেলিফোন আছেনা! পোস্ট অফিস আছেনা! আমি নিজে তোর চিঠি পোস্ট করব। আমি নিজে দাঁড়িয়ে থেকে ওর সাথে কথা বলিয়ে দেব। বিল নিয়ে ভাববিনা। তোর মায়ের কথায় আমি কিচ্ছু মনে করিনা। দেখিস না, প্রতিদিনতো চলছে ধারাবাহিক আলাপ। বন্ধ হল!!' এরপর যথারীতি সাতদিনের মাথায় পোস্ট অফিস থেকে একটা চিঠি বহন করে আনলেন আমাদের বাবা। আমার ধারনা, উনি প্রতিদিন পোস্ট অফিসে যেতেন চিঠির খোঁজে। মুখে ফুল ফোটানো হাসি। আমার হাতে হলুদ খামখানা দিয়েই বললেন- 'পড়, পড়ে দেখ।' আমি অন্যরুমে চিঠিটা নিয়ে গেলাম। দেখি চিঠিটা একবার খোলা হয়েছিল। কাঁচা হাতে সেটা আবার বন্ধ করার চেষ্টা চালানো হয়েছে। যা বোঝার সবই বুঝলাম। একাকী হাসলাম অনেকক্ষণ। এরপর ফিরে এলাম আর একখানা হাসিমুখের দিকে। বললাম- 'আপনার পুত্রধন যথেষ্ট ভাল আছেন। পনেরদিন হয়তো লাগবেনা। আর মাত্র তিনদিন পরই উনি আসছেন। বাবার মুখের হাসিটা প্রসারিত হল। আর সেটা সংক্রামিত হল আমার দিকেও।'
আমাদের মা যখন কোন বিশেষ আলোচনায় অংশ নিতে বাড়ির বাইরে যেতেন তখন বাবা আর আমি মিলে বাবার প্রিয় রেসিপি তৈরী করার চেষ্টা করতাম। সেটা ছিল 'লোনা ইলিশের বড়া।' বাবা আমাকে হাত ধরে ধরে শেখালেন কিভাবে কি করতে হয়। সেই তরকারী দিয়ে ভাত খেয়ে বাবা কি যে পরিতৃপ্ত হয়েছিলেন! উনার খাবারের তালিকায় আরো অনেক মজাদার খাবার ছিল। কবুতরের বাচ্চা খুব বেশী পেঁয়াজ দিয়ে ভুনা করলে উনি এত খুশি হতেন যে বলার না। একবার সেইরকম এক তরকারিতে আমাদের মা কিছু আলু ছেড়ে দিয়েছিলেন। উনি কটমট করে চেয়ে বলেছিলেন- 'এতো দেখি আলুক্ষেতে কবুতর ছাড়া হয়েছে।' তার একটু শ্বাসকষ্টের সমস্যা ছিল। খাবারের তালিকায় কিছু কিছু বিষয় পরিবর্তন আনা হল। যেমন: দুধের সর খাওয়া যাবেনা। ডিমের কুসুম, গরুর মাংস, চিংড়ি, কলিজা এসব একদম ছোঁয়া যাবেনা। তিনি এতে বেশ বিষণ্ন হলেন। তার কোন অসুখ নেই এটা তিনি গর্ব করে বলতেন। শীতের ভোরেও তিনি ঠান্ডা পানিতে গোসল করতেন। সবাইকে বলতেন যে, ঠান্ডা তাকে কোনদিন কাবু করতে পারবেনা।
কেউ একটু ছুটির অবসর পেলেই দলবেধে সবাই চলে আসতো বাড়িতে। বাড়ির নাম ছিল 'শখের কুটির'। বাড়িটা সবার উপস্থিতিতে হয়ে যেত যেন 'সুখের কুটির'! নাতি-নাতনিরা সবাই মিলে বাবাকে ঘিরে 'তাস' খেলায় মেতে উঠতো। এই খেলাটা আমি একদম বুঝতাম না বা বোঝার চেষ্টাই করতাম না। বাবার বেশ মন খারাপ হত এ নিয়ে। এই সাধারণ একটা খেলা আমি কেন খেলতে জানিনা সেটা নিয়েও কঠিন করে কথা বলতেন, যেমন: 'জীবনে তাহলে কি শিখলি? এই খেলাই পারিস না।' তবে আমাদের বাবা এই খেলাটাতেও প্রতিবারই হেরে যেতেন। তার চোখের চশমায় তিনি কি কার্ড পেলেন তার ছবিটা ভাসতো যেটা তিনি বুঝতেন না। প্রতিবার সবাই কিভাবে বুঝে যায় যে তিনি ওমুকটা পেয়েছেন! এ নিয়ে তার বিস্ময়ের শেষ ছিলনা। মনটা তার খারাপ হত আবার এটাও বলতেন যে, তার নাতি-নাতনিরা কত দারুণ বোঝে খেলাটা! আর এই আনন্দ উপভোগ করতেন সবাই।
বছর দুয়েক পরে আমার তখন নতুন সংসার। ফিরে আসি অন্যরকম জীবনে। দু বেডের ছোট্র বাসা। পড়াশুনার চাপ নেই। বাবার চিঠি পেতাম প্রতি সপ্তাহে। চিঠির ভেতরে লালটকটকে গোলাপ, আর হজমি থাকতো। মাসে দু- তিনবার বাবাকে দেখতে যেতাম। গভীর মমতায় জড়িয়ে ধরে আদর করতেন আমাকে। উনার লেখার জবাব দিতে কেন দেরী হল সেটার কারণ দর্শাতে বলতেন। এভাবে সময় গড়িয়ে যায়। আমি আমার সময়ের সাথে হুড়মুড় করে চলতে থাকি। একটা সময় আমার শরীরে আর একজন মানুষের অস্তিত্ব অনুভব করি। কী যে অদ্ভূত এক অনুভূতি! আনন্দে আত্মহারা আমি। সময় কাটছে কত কি ভেবে। বাবার চিঠি পাইনা অনেকদিন হল। উনি ঠান্ডার সমস্যায় ভুগছেন। একটু শ্বাসকষ্ট হচ্ছে। ডাক্তার বলেছেন বিশ্রামে থাকতে। কথা বলাও নাকি ঠিক না। আমি তার সুস্থতা কামনা করে দিন পাড়ি দেই। মনে মনে ভাবি সামনেই সময়। আমাদের এই ক্ষুদেকে দেখে বাবা কত খুশিই না হবেন!
ফেব্রুয়ারির ১৭ তারিখ। হরতাল চলছে সারাদেশব্যাপি। আমার স্বপ্নের দিন ঘনিয়ে এসেছে সামনেই। ২০শে মার্চ সময় বেঁধে দিয়েছে ডাক্তার। এমন সময় খবর এল সবাইকে ছুটতে হবে 'শখের কুটিরে'। সন্ধ্যার পর সবাই বড় একটা মাইক্রো করে ছুটলো সেখানে। আমার যাওয়া হলনা। ভ্রমণ করা একদম নিষেধ এই সময়টাতে। আমি বারান্দায় দাঁড়িয়ে থাকলাম। তাদের যাওয়া দেখলাম। আমার সহযাত্রী বললেন- 'আব্বার শরীরটা বেশী ভালোনা, অবস্থা যদি বেশী খারাপ হয় তবে উনাকে ঢাকায় নিয়ে আসবো। তুমি সাবধানে থেকো।' আমি তার চোখের দিকে তাকালাম। লাল টকটকে চোখজোড়ায় কী যেন ছিল! কোন কষ্টের কথা লুকানো ছিল তাতে। আমি সেটা একবারের জন্যও ভাবিনি। মনেও আসেনি। আমি শুধু ভেবেছি, উনি নিশ্চয়ই খুব বেশী কষ্টের মাঝে আছেন। দ্রুত ফিরে আসবেন আমাদের মাঝে।
কিন্তু নাহ্, আমার বাবা আর ফিরে আসেন নি। 'ঠান্ডা'র কাছে তিনি হেরে গেছেন। আজ এতগুলো বছর পেরিয়ে আমার শুধু মনে হয় পৃথিবীতে ভালবাসা পাওয়া এবং তাকে ধরে রাখাটা অনেক জরুরী একটা বিষয়। সবাই সেটা পায়না বা ধরে রাখতেও পারেনা। আমি যেটা পেয়েছি আমার বাবার কাছ থেকে সেটার যত্ন করতে কোনদিন কার্পণ্য করিনি। আমাদের কন্যা 'আনমনা'র একটাই আক্ষেপ - 'দাদাভাই কেন আমার জন্মের তেত্রিশদিন আগে মারা গেলেন! কেন আমি তাকে দাদা ডাকতে পারলাম না!' আর এই আক্ষেপ আমারও। শেষ মুখটাও আমি দেখিনি তার। কতদিন হলুদ খাম পাইনা! কতদিন বাবার আদর পাইনা! কতদিন হজমি আর বাদাম ভাজা পাইনা! আরো কত কি না পাওয়া এই ভেতরে! টুকরো টুকরো হাজারো স্মৃতি তাকে ঘিরে। খুউব মনে পড়ছে আজ সেই মানুষটিকে, যাকে আমি ভালবাসি আমার নিজের মত করে। 
</doc>
<doc>
দক্ষিনারঞ্জন মিত্রমজুমদারের ঠাকুরমার ঝুলির কথা আমরা কেনা শুনেছি। ছোট বেলায় এই ঠাকুরমার ঝুলির গল্প গুলি ছিল আমাদের সবচেয়ে প্রিয়। বেশ কিছুদিন ধরে লক্ষ্য করছি ধর্মকারী ওয়েবসাইট থেকে শুরু করে Facebook এর The community of Atheist Group এবং সকল নাস্তিক ভাই ও বোনেরা ইসলামের কোন কথা বললেই রুপকথা বলে উড়িয়ে দিতে চায়। আচ্ছা এখন আমি আপনাদের সামনে এই পৃথিবীর কিছু প্রাচীন ইতিহাসের কথা বলব। এখন হচ্ছে ২০১২ খৃস্টাব্দ। ঈসা আলাইহিস সাল্লাম যাকে খৃস্টানরা যিশু বলে উনার এই পৃথিবীতে আগমন হয়েছিল খৃষ্টানদের ধারনা মতে ১ খৃষ্টাব্দে। এর আগের সময়টাকে বলা হয় খৃষ্টপূর্ব। আর রাসুলুল্লাহ সাল্লাল্লাহু আলাইহি ওয়া সাল্লাম মারা গেছেন ৬৩২ খৃষ্টাব্দে অর্থ্যাৎ আজ থেকে ১৩৮০ বছর আগে। আমরা ৭ম শ্রেনী থেকে ইতিহাসের বইয়ে মৌর্য যুগের ইতিহাস পড়েছি। যেমন ধরেন চন্দ্রগুপ্ত মৌর্য, উনার ছেলে বিন্দুসার এবং অশোক। মৌর্য যুগের সময়টা ছিল খৃষ্টপূর্ব ৩৭৪ অব্দে। চন্দ্রগুপ্ত মৌর্যের সময়ে পূরো ভারতবর্ষ থেকে শুরু করে কাবুল কান্দাহারও উনার শাসনে আসে। রাজা অশোকের সময়টা ছিল খৃষ্টপূর্ব ২৭৩ অব্দে। রাজা অশোক কে নিয়ে কিন্তু বলিউঠে একটা সিনেমাও হয়েছিল। অশোকের কলিঙ্গ যুদ্ধের কথা আমরা সবাই জানি। তারপর ধরেন গুপ্ত সাম্রাজ্য যেটার ব্যপ্তিকাল ছিল ৩৪০ থেকে ৪২০ খৃষ্টাব্দ। সমুদ্র গুপ্ত উনার ছেলে ২য় চন্দ্রগুপ্ত যার শাসনামলে(৩৮০-৪১৩ খৃষ্টাব্দ) চৈনিক পরিব্রাজক ফাহিয়েন ভারত বর্ষে আগমন ঘটেছিল। উনি ভারত বর্ষকে নিয়ে একটি বই লিখেছিলেন যে বইটি চীনা সরকারের মহাফেজখানায় এখন সংরক্ষিত আছে। এই মৌর্য যুগ, গুপ্ত সাম্রাজ্য এই সময়গুলি কিন্তু রাসুলুল্লাহ সাল্লাল্লাহু আলাইহি ওয়া সাল্লামের জন্মের অনেক আগে। কিন্তু আপনারা কি এই ইতিহাস গুলিকে ঠাকুরমার ঝুলি বলতে পারবেন ? কখন পারবেন না। কারন Archeology বা প্রত্নতত্ত্ব শাস্ত্রমতে এই ইতিহাস গুলি জলজ্যান্ত সত্য। আচ্ছা রাসুলুল্লাহ সাল্লাল্লাহু আলাইহি ওয়া সাল্লামের সময়ে এই বাংলার রাজা ছিল হর্ষবর্ধন। হর্ষবর্ধনের সাথে রাজা শশাঙ্কের যুদ্ধের কাহিনীও আমরা জানি। হর্ষবর্ধনের বোন রাজশ্রীকে রাজা শশাঙ্ক অপহরণ করেছিল এটার ইতিহাসও আপনারা ৭ম, ৮ম শ্রেণীর ইতিহাস বইতে পড়েছেন। রাজা হর্ষবর্ধন ও রাজা শশাঙ্কের যুদ্ধ গুলি তাইলে কখনই রুপকথার ঝুলি হতে পারে না। এখন রাসুলুল্লাহ সাল্লাল্লাহু আলাইহি ওয়া সাল্লাম উনার জীবনে যে যুদ্ধ গুলি করেছেন এর মাঝে বদরের যুদ্ধ, ওহুদের যুদ্ধ, খন্দকের যুদ্ধ এরকম বহু যুদ্ধে রাসুলুল্লাহ সাল্লাল্লাহু আলাইহি ওয়া সাল্লামের বহু মোজেজা প্রকাশ পেয়েছে। আর মোজেজা বলা হয়তো তাকেই যেটা অস্বাভাবিক, সাধারন মানুষের পক্ষে যেটা করা সম্ভব নয়। যেমন ওহুদ যুদ্ধকালে সাহাবী কাতাদা ইবনে নুমান রাঃ এর চোখের মনি কাফেরদের আঘাতে বের হয়ে গিয়েছিল। তখন সাহাবী কাতাদা ইবনে নুমান রাঃ উনার চোখের মনি হাতে নিয়ে রাসুলুল্লাহ সাল্লাল্লাহু আলাইহি ওয়া সাল্লামের কাছে আসলে রাসুলুল্লাহ সাল্লাল্লাহু আলাইহি ওয়া সাল্লাম উনার নিজ হাতে তা আবার কাতাদা ইবনে নুমান রাঃ এর চোখে লাগিয়ে দেন। এরপর দুই সুস্থ চোখ নিয়ে কাতাদা ইবনে নুমান রাঃ আরো ৪০ বছর বেচে ছিলেন। সবাই বলতো উনার চোখ ছিল এই পৃথিবীর মাঝে সবচেয়ে সুন্দর। শত শত কাফের ও সাহাবীরা রাসুলুল্লাহ সাল্লাল্লাহু আলাইহি ওয়া সাল্লামের এই মুজেজার সাক্ষী। বুখারী ও মুসলিম শরীফেও ঘটনাটা আছে। এরকম রাসুলুল্লাহ সাল্লাল্লাহু আলাইহি ওয়া সাল্লামের অনেক মুজেজার কথা বললে নাস্তিকরা বলে এগুলি নাকি আমাদের বানান কথা। আচ্ছা বুখারি শরীফ, মুসলিম শরীফের কথা যদি বানান হয় তাইলে তোমরা এখান থেকে বিভিন্ন হাদীস নিয়ে মুসলমানদের সমালোচনা কর কেন ? যেমন ধরেন হযরত আয়েশা রাঃ এর বিয়ের বয়স, জয়নবের সাথে রাসুলুল্লাহ সাল্লাল্লাহু আলাইহি ওয়া সাল্লামের এর বিয়ে এরকম বহু ক্ষেত্রে নাস্তিকরা কিন্তু তখন বুখারি শরীফ, মুসলিম শরীফের হাদিস গুলি নিজেদের মত করে ব্যবহার করে। একই বইয়ের কিছু হাদিসকে তুমি বলবা ঠাকুরমার ঝুলি আবার ঐ বইয়ের কিছু হাদীস গুলি তুমি নিজের মত ব্যবহার করবা এটা তো কোন সুস্থ মানুষের কাজ হতে পারে না। তারপর নাস্তিকরা বলে কোরআন নাকি রাসুলুল্লাহ সাল্লাল্লাহু আলাইহি ওয়া সাল্লামের এর নিজ হাতে বানান গ্রন্থ এবং এটা নাকি একটা আদর্শ রুপকথার কাহিনী (নাঊযুবিল্লাহ) তো কোরআন যদি বানান হয়ে থাকি তাইলে তোমরা কোরানের বিভিন্ন আয়াত নিজেদের মত কেন ব্যবহার কর ? যখন নাস্তিকদের সাথে ডারউইনের বিবর্তন বাদ নিয়ে কথা বলবেন তখন তারা প্রথমেই বলে দিবে প্রানের উৎপত্তি নিয়ে ডারউইন কোন কথা বলে নাই। প্রানের উৎপত্তি সম্পর্কে তাদের যে ধারনা শুধুমাত্র বাম হাতি এমাইনো এসিড গুলি নিজেরা নিজেরা একসাথে মিলিত হয়ে প্রোটিন গঠন হয়ে গেছে, তারপর সেখান থেকে এককোষী প্রানের উৎপত্তি হয়েছে। এই সব কিছু আজগুবি কথা বার্তা কি রুপকথার কাহিনী কে হার মানায় না ? যেখানে আমরা প্রাচীন রোমান সভ্যতা, গ্রীক সভ্যতা, মৌর্য্য যুগ, গুপ্ত যুগের ইতিহাস গুলি পড়ছি এগুলির কোনটাকেই রূপকথার কাহিনী বলছি না, সেখানে আজ থেকে মাত্র ১৪০০ বছর আগে রাসুলুল্লাহ সাল্লাল্লাহু আলাইহি ওয়া সাল্লাম এই পৃথিবীতে এসেছিলেন, হাজার হাজার মানুষ উনার মুজেজা দেখেছিলেন, রাসুলুল্লাহ সাল্লাল্লাহু আলাইহি ওয়া সাল্লামের মৃত্যুর পরে সাহাবীরা সামান্য কিছু সৈন্য নিয়ে ইরাক, ইরান। মিশর, সিরিয়া এরকম অনেক দেশ জয় করেছেন যেটার সাক্ষী ইতিহাস তাইলে আপনারা কিভাবে এটাকে ঠাকুরমার রূপকথার ঝুলি বলবেন ? 
</doc>
<doc>
অনার্সে ভর্তী হয়েই এটা সেটার সাথে যুক্ত হতে থাকি। বছর খানেক হলো শিল্পকলায় আবৃত্তি শিখছি।নতুন নতুন কবিতা পড়ি। নতুন কবিতা শুনি, মাঝে মাঝে কবিতা লেখার চেষ্টাও করি। কি লিখি তা নিজেও ভাল জানতাম না। এই আবোল তাবোল, যখন যা মনে আসে তাই লিখি, সবাই লিখে আমি না লিখলে প্রেসটিজ থাকে না। সবাইকে দেখাবার জন্য মাঝে মাঝে আবৃত্তির ডাইরিতেও লিখতে হতো।রবীন্দ্রনাথ বা নজরুলের কবিতা পড়ার জন্য যখন আমার ডাইরিটা কেউ চাইতো, আমি সাগ্রহে এগিয়ে দিতাম।
আবৃত্তি ক্লাসে কবিতা রচনার মোটামোটি একটা ধুম পরে যেত। আমি এই বিষয়ের বাইরেও অনেক আওল-ফাওল কাজের সাথে যুক্ত থাকার কারনে কবিতাকে খুব বেশি সময় দিতে পারতাম না।আর দিলেই কি হতো? আমি তো আর কবি নই। কিন্তু অন্যরা যখন খাতা ভরে কবিতা দেখাত আমার কিছুটা হিংসে হতো। এত কবিতা!
আমাদের আবৃত্তি ক্লাসে অনেকের মাঝে একজন ছিলেন ফ.রহমান।আমাদের সবার চেয়ে সিনিয়র। তিনি তখন মাস্টার্স পড়ছেন তাও আবার বাংলায়। মুখ ভর্তী জামাতী কায়দার দাঁড়ি। সব সময় সাদা শার্ট কাল প্যান্টের ভেতরে ঢুকিয়ে ক্লাসে আসতেন। তিনি কেবল জামাতীদের মতো দাঁড়িই রাখেন নি তাদের সমর্থনও করতেন। জামাতিদের একটা প্রতিষ্ঠানের প্রন্সিপাল হিসেবেও দ্বায়িত্ব পালন করেছেন অনেক দিন।অতএব সকল বিবেচনায় তিনিই সবচেয়ে জ্ঞানী ব্যক্তি।
একটা ব্যপার আমার ভালই জানা ছিল। বাংলাতে যারা পড়েন তাদের বেশির ভাগই অন্য বিষয়ে চেষ্টা করে ব্যর্থ হয়ে বাংলায় ভর্তি হয়েছেন। এতএব তারা এই বিষয়ে পড়লেও তাদের বাংলার প্রতি আগ্রহ থকতো কম। সিলেবাসের মধ্যে আছে,পরীক্ষায় আসতে পারে এমন দু একটা বই এর বাইরে তাদের পড়াশোনা নাই বল্লেই চলে। তিনিও এর ব্যতিক্রম নন। বই নিয়ে যখন কোন আলোচনা আসতো তিনি তখন থাকতে প্রায় নিরব। কখনো তার পড়ার বইয়ের প্রসঙ্গ আসলে আর কারো কথা বলার সুযোগ থাকতো না।
তো সেই জ্ঞানী যখন কবিতা লিখতেন, কথা বলার সাহস খুব কম মানুষেরই হতো। তার কবিতা সব সময় আমাদের পড়তে দিত। অন্যদের কবিতাও সে পড়তো। শুধু পড়তো নয়। কলম হাতে কাটাকাটিও করতো। এখানে ছন্দ ঠিক হয়নি, এখানের শব্দের ব্যবহারটা হয়নি,এই উপমাটা ভাল নয় ইত্যাদি ইত্যাদি। কেউ পাঁচ লাইন কবিতা লিখেছেন তিনি তার মাঝে দশটা ভুল ধরতেন। যে যত যত্ন করেই কবিতা লিখুক না কেন ভুল তিনি ধরবেনই ধরবেন।
এটা আমার মোটেও পছন্দ হতো না। প্রত্যাকেই তার নিজস্ব ভাবনা চিন্তা,নিজস্ব ছন্দ, নিজস্ব ভাল লাগা নিয়েই কবিতা লিখবে এটাই তো স্বাভাবিক। সব কবিতা ফ.রহমানের পছন্দ মতো হতে হবে এটা কেন? আর তার পছন্দ হলেই যে তা যথার্থ কবিতা তাই কি ভাবে নিশ্চিত হই?
হোস্টেলে থাকি, জমিয়ে আড্ডা দেই। রাত জেগে বই পড়ি,একাডেমিক বই ছাড়া। সালমা প্রকাশনীর সঞ্চয়ীতা কিনে খুবই ফূর্তিতে আছি। রাত জেগে কবিতা পড়ি। কখনো মনে মনে, কখনো উচ্চ স্বরে। জীবনানন্দ শুরো করেছি। টাকার সমস্যা আছে কিন্তু পুরাতন বই এর দোকান তো আছে। নিজের পছন্দ মতো নয় দোকানে যা পাওয়া যায় তার মধ্য থেকে বেছে বেছে কিনি।
সেদিন ক্লাসে সবাই বসে আড্ডা দিচ্ছি। কবিতার আলাপ শুরো হলো। আমি আমার ডাইরিটা এগিয়ে দিয়ে জানতে চাইলাম দেখেন তো কবিতাটা কেমন? প্রথমেই ফ.রহমান নিলেন, পড়তে শুরো করেই কলম চালালেন। এই খানে শব্দটা ব্যবহার করা ঠিক হয়নি। এই লাইনের কথাটা ভুল এই খানে এমন, এই খানে তেমন ইত্যাদি ইত্যাদি। মোটা মোটি আগের চেয়ে আজকের কর্তন অনেক বেশি। তার কথা মতো সংশোধন করতে চাইলে পুরো কবিতাটাই পরিবর্তন করতে হয়। আমি চুপ করে বসে আছি। সবাই ডাইরিটা হাতে নিচ্ছে, আর হাসছে, আমাকে নিয়ে অল্প বিস্তর সবাই ঠাট্টা করছে, হাসা হাসি করছে। তবু কিছু বললাম না, আমি ভাল করেই জানি শেষ হাসিটা আমিই হাসবো।
স্যার আসার পরে কবিতা পড়া শুরো হলো। আমি সেই কবিতাটাই পড়তে শুরো করলাম। কবির নামের জায়গাটা রবীন্দ্রনাথকে ফিরিয়ে দিলাম।আমার নামের পরিবর্তে রবীন্দ্রনাথের নাম হা হা হা...। সবাই বুঝতে পারছে এতক্ষন , রবীন্দ্রনাথের কবিতাই কাটাকাটি করেছে।
সেদিন রবীন্দ্র নাথের একটা কবিতা পড়তে পড়তে বেশি ভাল লেগে যায়। পরদিন ক্লাসে পড়বো বলে ডাইরিতে লিখেফেলি।রবীন্দ্রনাথের কবিতার ভাষা শুদ্ধ করার ব্যপারটা সবাইকে আবার দেখতে দিলাম।পরে আর কোন দিন তিনি অন্যের কবিতা নিয়ে নাক গালাতে দেখি নাই।
কয়েক মাস আগে এক বিয়ের অনুষ্ঠানে গিয়ে সেই ফ.রহমানের সাথে দেখা। তিনি নতুন একটি কলেজে জয়েন করেছেন। আওয়ামীলীগ ক্ষমতায় আসার পরে বঙ্গবন্ধু নামে অনেক কলেজ হয়েছে,এই নামের কলেজ এমপিও ভুক্ত হতেও সময় লাগেনা। অতএব সেই বঙ্গবন্ধুর নামে কলেজের তিনি এখন বাংলা পড়ান।
মুক্তিযুদ্ধের মহানাকয়ের নামে কলেজ। আওয়ামীলীগ এখন ক্ষমতায়। সেই কলেজে জামাতে ইসলাম শিক্ষা দান করেন। সেই শিক্ষাটা আবার বাংলা । যারা বাংলাকে হিন্দুয়ানী ভাষা বলে গালী দিয়েছে, যারা বাংলা ভাষার বিরুদ্ধে অবস্থান করেছে। এখনো জামাতীদের অনেক নেতাই নাকি বাড়িতে উর্দুতে কথা বলেন। আমরা জামাতীদের কাছে থেকে বাংলা শিখছি! এই আমাদের বাংলা
</doc>
<doc>
অনেকেই জানেন না মিয়ানমারের সাথে বাংলাদেশের এই বিরোধ বেশ পুরোনো। গত ত্রিশ বছর মিয়ানমার বাংলাদেশের সমুদ্রসীমায় মৎস ও সামুদ্রিক সম্পদ আহরন করেছে কিন্তু পাকিস্তানের তাবেদার খালেদা সরকার মিয়ানমারকে নিষেধ করা থাক দুরের কথা, বেরিস্টার নজমুল হুদা ওদের সামরিক সরকারকে খুশী করতে বাংলাদেশের টাকায় মিয়ানমারের রাস্তা বানিয়ে দিয়েছিল। টেকনাফের মাত্র কয়েকমাইল দুরে মায়ানমার বিশাল সামরিক বিমান বন্দর তৈরী করেছে, ৭০-৮০ হাজার সৈন্যের ক্যান্টনমেন্ট তৈরী করেছে বিএনপির লেজ কাটা মন্ত্রীরা টু শব্দ করে নি। কারন মিয়ানমারের পেছনে রয়েছে বিএনপির রাজনৈতিক মিত্র নাস্তিক চীন। বিএনপি প্রতিষ্ঠার পর যত মহাসচিব হয়েছে প্রায় সবাই চীনপন্থী বাম, বর্তমান ফখরুল (নাস্তিক!) সহ। এমনকি বিএনপি আমলে ইন্ডিয়ার বিএসএফ ১৫০০ বাংলাদেশীকে হত্যা করলো, কিন্তু কোনদিন সরকারী প্রতিবাদ যায় নি, উল্টো নিজামী ভারতের টাটাকে কাজ পাইয়ে দেয়ার জন্য ঘুষ নিয়েছিল। যাহোক ধন্যবাদ ডাঃ দীপুমনি এবং ধন্যবাদ আওয়ামী লীগ যারা শত বাধা এবং দেশী বিদেশী চাপের মধ্যে দেশের জন্য যা ভাল সেটা করে যাচ্ছেন। তবে মিয়ানমার এত সহজে পিছু হটবে ভাবার কোন কারন নেই, খবরে দেখেছি মিয়ানমার অলরেডী সীমান্তে সৈন্যসমাবেশ করছে। সেনাবাহিনী এবং নৌবাহিনীকে সজাগ থাকতে হবে।
<doc>
খালেদার বিদ্যুৎ বিতরণের প্রহসন বিষয়ক একটি লেখায় ইনভিকটাস ভাই এর এক প্রশ্নের জবাবে এটি মন্তব্য আকারে লিখেছিলাম। কিন্তু আমার মনে হচ্ছে সবার বিষয়টা একটু ধারনা থাকা দরকার। এজন্যই হালকা সম্পাদিত করে পোস্ট আকারে দিলাম। যদি কোন ভুল থাকে, জানালে বাধিত হব।
প্রতি মাসে আমাদের যে বিল পরিশোধ করতে হয় তার মধ্যে মোটামুটি ৩ টি অংশ থাকে, যেগুলা সময়ে সময়ে এবং দেশে দেশে আলাদা হয়ে থাকতেও পারে, অনেক দেশে ৪/৫ টি অংশও থাকতে পারে। মোটামুটি এই ৩টি অংশের ১টি হচ্ছে লাইন চার্জ যেটা বর্তমান যন্ত্রপাতির রক্ষণাবেক্ষণের জন্য নেয়া হয়, ১টি ফিক্সড চার্জ যা এর পরবর্তী পাওয়ার প্ল্যান্ট নির্মাণের জন্য ডিপোসিট বলতে পারেন। কারণ এক একটা পাওয়ার প্ল্যান্টের মেয়াদ ২০/২৫ বছর হয়ে থাকে। এই ২টি অংশ আপনি বিদ্যুৎ সংযোগ নেবার পর বিদ্যুৎ ব্যবহার করেন আর নাই করেন, দিতে হবেই। ৩ নম্বর টি হচ্ছে ইউনিট হিসেবে খরচ। এখানেও ইউনিটের ব্যবহারের রেঞ্জ আছে, যেটার উপর ইউনিটের দাম আলাদা হয়ে থাকে।
এখন আপনি দেখুন এতদিন ধরে আমরা যে টাকা দিয়েছি, সেগুলা কোথায়? বোঝার আর বাকি নেই, সেগুলো চলে গেছে দুর্নীতির মাধ্যমে। আপনি বিদ্যুৎ বিল দেন কত টাকা? ধরুন, আনুমানিক ১০০০ টাকা। বাসায় আপনার কি চলে? ৩/৪ টি ফ্যান (৮৫ ওয়াট), সম্ভব হলে ১টি এসি (১৯০০ ওয়াট), ১ টা টিভি (২০০ ওয়াট), একটা বা দুইটা ল্যাপটপ ( ২৪০ ওয়াট) , আর কয়েকটা বাল্ব (৪০ ওয়াট) , ১ টি ফ্রিজ (৭০০ ওয়াট), ১ টি পানির পাম্প (২২০০ ওয়াট) এই তো মোটামুটি। সব গুলা যদি একসাথে চলে তাহলে সেকেন্ডে ৬ কিলোওয়াট লাগবে, যদি ১ ঘণ্টা ধরে সবগুলো চলে, তাহলে খরচ হবে ৬ কিলোওয়াট- ঘণ্টা বা ৬ ইউনিট। কিন্তু সবগুলো কখনই একসাথে চলে না। আপনি নিজেও হিসেব করতে পারেন। ধরে নিলাম গড়ে সবসময় যদি বিদ্যুৎ থাকে তাহলে প্রতিদিন ২-২.৫কিলোওয়াট-ঘণ্টা বা ইউনিট লাগবে। এখন দেখুন, বসুন্ধরা সিটি একাই বিদ্যুৎ টানে প্রায় ৪০০০ ইউনিট। তাহলে এক বসুন্ধরা সিটি বন্ধ করলে ১৫০০/২০০০ বাসায় ২৪ ঘণ্টা বিদ্যুৎ দেয়া সম্ভব, গ্রামে প্রায় ৮০০০/৯০০০ বাড়িতে। কতগুলো শপিং কমপ্লেক্স আছে ঢাকা শহরে, এবার হিসাব করুন। যুক্তরাষ্ট্রেও মনে হয় একটা শহরে এত শপিং কমপ্লেক্স নাই। গ্রামের মানুষজন এর চেয়ে অনেক কম বিদ্যুৎ ব্যবহার করে, গড়ে প্রতিদিন আধা ইউনিট হবে, তাও তারা রাত্রি ৮/৯ টার মধ্যেই ঘুমিয়ে পড়ে।
একটা মোটামুটি মাঝারি ধরনের কারখানায় হাজারো রকমের যন্ত্র থাকে। গড়ে ২০০০/৩০০০ ইউনিট লাগার কথা। সেই হিসেবে তাদের বিদ্যুৎ বিল আসার কথা আপনার বাসা বাড়ির থেকে ১০০০ গুণ বা তারও বেশি, আপনার কি মনে হয় ওরা ঐটা দেয়? পিছনে বড় কারণ সহজে অনুমেয়- সবাই টাকা খায়। যারা ঝামেলা কম পছন্দ করে, তারা সরকারের কাছ থেকে গ্যাস কিনে নিজেরাই ছোট পাওয়ার প্ল্যান্ট দেয়।
এখন দেখেন রাস্তার ধারে কৌটি কৌটি অবৈধ দোকান পাট, এরা কোথা থেকে বিদ্যুৎ পায়, অধিকাংশই কোন সরকারী অফিস থেকে লাইন টেনে নেয়- এদের হিসাবে ধরেন।
একটা বেসরকারি ১১০,০০০ ইউনিটের পাওয়ার প্ল্যান্টের কর্মী সংখ্যা মোটামুটি ১০০-১৫০ জন। কিন্তু একই ক্যাপাসিটির সরকারী পাওয়ার প্ল্যান্টের কর্মী সংখ্যা ১০০০ জনেরও বেশী, সেখানে মসজিদ, স্কুল, কোয়ার্টার আরো কত কি। এতগুলো লোক কি করে তাহলে বুঝুন, তারপর আরেকটা বিষয়, নির্দিষ্ট সময় পর পর মেশিনগুলো খুলে আবার ধোয়া মোছা করা দরকার হয়, যেটাকে অভারহোলিং বলে। সব প্রাইভেট পাওয়ার প্ল্যান্টেই এটা করা হয়। এতে মেশিনের লাইফ বাড়ে, হঠাৎ করে ব্রেক ডাউন হয় না। কিন্তু আমাদের সরকারীগুলোতে মনে হয়, একবার স্টার্ট দিলে, যতক্ষণ না নষ্ট হয় ততক্ষণ ধরে চলে। এতে ২ ধরনের লাভ- নতুন যন্ত্রপাতি কিনলে অনেক টাকা মারার সুবিধা থাকে, আর যদি মেরামতের প্রয়োজন হয়, তাইলেও বিদেশ থেকে ইঞ্জিনিয়ার আনা, নেওয়া সাথে আমলাদের বিদেশ ভ্রমণ ইত্যাদি আর কি।
বুঝতেই পারছেন, উত্তরণের জন্য দুর্নীতি বন্ধ করা ছাড়া যতই চিল্লাচিল্লি করুক, ঘাটতি থাকবেই।
আমি চিন্তা করছি, সরকার নিউক্লিয়ার পাওয়ার প্ল্যান্ট করার ব্যাপারে চুক্তি করেছে। এর disposal গুলা যদিও রাসিয়া ফেরত নিবে বলেছে, কিন্তু আমি সন্দিহান এই ব্যাপারে। এর আগে নাইকো কোন ক্ষতিপূরণ দেয় নি। বর্জ্য থেকে তেজস্ক্রিয় রশ্মি বের হতেই থাকে। এতে সাধারণ মানুষের না জানি কত যে ক্যান্সার ধরা পড়বে, বিকলাঙ্গ বাচ্চা জন্ম নিবে। চেরনোবিলের ১৯৮৬ সালের দুর্ঘটনার পর এখনও সেখানে বিকলাঙ্গ শিশু জন্ম নেয়।
উন্নত দেশগুলোতে যাদের কাছে নিউক্লিয়ার পাওয়ার প্ল্যান্ট করা ডালভাত তারা কিন্তু ধীরে ধীরে বন্ধ করে দিচ্ছে আবার ফসিল ফুয়েল যেমন- কয়লা, সয়াবিন ইত্যাদির দিকে ঝুকছে। 
</doc>
<doc>
রাত প্রায় বারটা বাজে। টিভি রুমে উত্তেজিত অবস্থায় বসে আছে তুহিন। হাতে রিমোট। পাকিস্থান আর শ্রীলঙ্কার মধ্যবর্তী খেলা চলছে। যতবার টিভি স্ক্রিনে আফ্রিদিকে দেখা যাচ্ছে ততবারই তুহিনের চেহারা উজ্জ্বল হয়ে উঠছে এবং মনের অজান্তেই বিড় বিড় করছে বুম বুম আফ্রিদি ! এমনিতে একা টিভি দেখতে তুহিনের মোটেই ভাল লাগে না। কিন্তু মাকে শত টানাটানি করেও সে টিভির সামনে বসাতে পারেনি। বাবা অফিসের কাজে বাইরে আর নানী তো সেই নয়টার সময়ই ঘুমিয়ে কাদা ! তাই নিরুপায় হয়েই একা একা খেলা দেখতে হচ্ছে।
মা কেন যে পাকিস্থানের মত একটা দলকে পছন্দ করেনা তা কিছুতেই বুঝতে পারে না তুহিন। মা বলে ৭১ এর কথা, পাকিস্থানের নির্যাতনের কথা। কিন্তু এসব পুরুনো ক্যাচাল শুনতে তুহিনের মোটেই ভাল লাগেনা। এমনকি তুহিনের কিছু বন্ধুর সাথেও তার অনেকদিন এই বিষয় নিয়ে তর্ক হয়েছে। কিন্তু তুহিনের যুক্তি একটাই, খেলার সাথে রাজনীতি মেশানো মোটেই উচিৎ না। খেলা হচ্ছে খেলা, নির্মল বিনোদন, এখানে এসব প্যাচাল না ঢুকালেই কি নয় ? যত্তসব ! অবশ্য মা কোনদিন তাকে খেলা দেখতে নিষেধ করেননি। শুধু পাকিস্থানের খেলা শুরু হলেই মা নিঃশব্দে উঠে চলে যান। বাসায় শুধু তুহিন ,তুহিনের মা, বাবা আর নানী থাকেন। তুহিন তার দাদা দাদি কে কখনো দেখেনি, নানাকেও না। দাদা দাদি তুহিনের জন্মের আগেই মারা যান। আর নানা নাকি বিদেশে ছিলেন, সেখানেই মারা যান। তুহিনের শৈশব জুড়ে আছেন তার নানী। কত সৃতি কত গল্প ! নানীর মুখে ভুতের গল্প শুনলে আজও তার গায়ের রোম দাড়িয়ে যায় ! নানী সবার গল্পই করে কিন্তু আজকে পর্যন্ত নানীর মুখে তুহিন নানার কথা একবারও শুনেনি। ছোটবেলায় সে বায়না ধরত নানার গল্প শোনার জন্য কিন্তু নানী তাকে অন্য কিছু বলে ভুলিয়ে রাখতেন। এমনকি নানার কোনও ছবিও সে কোনদিন দেখেনি। মার কাছেও নানার সম্পর্কে জানতে চেয়ে বিশেষ সুবিধে করতে পারেনি সে।
খেলা দেখতে দেখতে সে একটু অন্যমনস্ক হয়ে গিয়েছিল, এই ফাকে আফ্রিদির স্টাম্পটা যে কোনদিকে উড়ে গেল টেরই পায়নি তুহিন। সে শুধু হতবাক হয়ে একধরনের অবিশ্বাস ভরা দৃষ্টি নিয়ে টিভির দিকে তাকিয়ে থাকে। ধুর ! আর খেলাই দেখব না বলে টিভি অফ করে রিমোটটা নামিয়ে রাখে তুহিন। এতক্ষণে সে টের পায় চারদিক কতো নির্জন হয়ে গিয়েছে। মা হয়তো ঘুমিয়ে পরেছেন।
পা টিপে টিপে মায়ের ঘরের সামনে যায় তুহিন। মার ঘুম সাঙ্ঘাতিক হালকা। একটু শব্দ হলেই মা জেগে যান। মার ঘরের বাতি নেভানো। ফিরে আসতে গিয়েও হঠাৎ থমকে দাড়ায় তুহিন। একটা কান্নার আওয়াজ আসছেনা ? মনে হচ্ছে কে যেন ফুপিয়ে কাদছে। মা কাদছে ? কেন ?
বাবার সাথে আবার ঝগড়া হল নাকি ? কিন্তু বাবা তো বাসাতেই নেই! অবশ্য ফোনে কথা হয়ে থাকতে পারে। একবার ভাবল যাবেনা কিন্তু তারপরও কি মনে করে সে আস্তে আস্তে মায়ের ঘরে ঢোকে।
অন্ধকার চোখে সয়ে আসতে সুইচবোর্ড হাতড়ে লাইটটা অন করে তুহিন। বিছানায় লম্বা হয়ে শুয়ে আছেন মা। চোখ বোজা। লাইট অন করাতেও মার চেহারায় কোন ভাবান্তর হলনা। চোখের কোনে জল জমে রয়েছে। তুহিনের পৃথিবী অন্ধকার হয়ে আসতে থাকে। মার চোখের জল সে একদম সহ্য করতে পারেনা। হয়ত কোন ছেলেই পারেনা। কিসের এত কষ্ট মার ? তুহিনের হঠাৎ মনে হয় বাবার সাথে ঝগড়া নয় অন্য কোনও কারনে মার মন খারাপ। সে প্রায়ই দেখে মা হঠাৎ করে কেমন যেন অন্যমনস্ক হয়ে যান। মার মনে কি গোপন কোনও কষ্ট আছে ? মনে মনে নিজেকে ধিক্কার দেয় তুহিন। সে কোনও দিন জানার চেষ্টাও করেনি মার মনের কথা, মার দুঃখের কথা। অথচ মা তার জন্য কি না করেন !
ধিরে ধিরে এগিয়ে যায় তুহিন, মার বিছানার পাশে হাটুমুড়ে বসে।
'কি হয়েছে মা ?'
রাহেলা হঠাৎ একটু চমকে উঠেন। কিন্তু তাড়াতাড়ি নিজেকে সামলে নিয়ে বলেন ' কই কি হয়েছে ? কিছু না। ঘুমোসনি এখনো ?'
'না ঘুম আসছে না, মন খারাপ। কিন্তু তোমার কি হয়েছে ?'
রাহেলা প্রশ্নটি এড়িয়ে যান। তুহিনের একটি হাত ধরে জিজ্ঞেস করেন 'কি হয়েছে ? মন খারাপ কেন ?'
'আর বলনা, আফ্রিদিটা আগের মত আর খেলতে পারেনা। কোন দিক দিয়ে যে আউট হয়ে গেল টেরই পেলাম না ! কিন্তু বাদ দাও এসব কথা, তোমার কি হয়েছে ?' তুহিন আবারও একই প্রশ্ন করে মাকে।
ছেলের দিকে অপলক চোখে তাকিয়ে থাকেন রাহেলা। কি বলবেন তিনি এই ছেলেকে ? বলবেন তার সারাজীবনের কষ্টের কথা ? রক্তক্ষরণের কথা ?
পিতৃপরিচয়হিন ভাবে বেড়ে উঠার যন্ত্রণার কথা ? নাকি বরাবরের মত লুকিয়ে রাখবেন ছেলের কাছে নিজের ও নিজের মায়ের জীবনের লাঞ্ছনার ইতিহাস ?
মন ঠিক করতে দীর্ঘক্ষণ লেগে যায় রাহেলার। তুহিন চুপচাপ বসে আছে এখনো সেভাবেই হাটুমুড়ে। তারপর হঠাৎই উঠে দাঁড়ান রাহেলা। না, ছেলেকে তিনি আজ সব খুলে বলবেন। তুহিনের সবকিছু পরিস্কারভাবে জানা প্রয়োজন।
তিনি উঠে আলমিরা খুলে একটি ডায়েরি বের করেন, যার প্রতিটি পাতায় লিখা আছে একটি মেয়ে আর তার মায়ের সংগ্রামের ইতিহাস। ডায়েরিটা তিনি এনে দেন তুহিনের হাতে। তুহিন কিছুটা অবাক হয়ে তাকিয়ে থাকে তার মায়ের দিকে।
‘এটা পড়।‘ রাহেলার গলার স্বর গম্ভীর।
তুহিন কিছুটা অবাক হয়েই ডায়েরির পাতাগুলি উল্টাতে থাকে। হঠাৎ একটি ধাক্কার মত খায় সে। দ্রুত পড়ে চলে ডায়রিটা। চোখের সামনে যেন ভেসে উঠে ছবিগুলি। একজন বীরাঙ্গনা আর তার মেয়ের কাহিনী। পিতৃপরিচয়হীন ভাবে বেড়ে উঠা তার নিজের মায়ের দুঃখের ইতিহাস, তার নির্যাতিত নানীর কষ্টের ইতিহাস। পড়তে পড়তে তুহিন কেমন একটা ঘোরের মধ্যে চলে যায়। সে যেন দেখতে পায় তার নানীকে মিলিটারি ক্যাম্পে নিয়ে গিয়ে বেধে রেখে ধর্ষণ করা হচ্ছে। পড়তে পড়তে হাফিয়ে উঠে তুহিন। ডায়রিটা শেষ করে নিঃশব্দে উঠে দাড়ায় সে। রাহেলা তখনও দাড়িয়ে আছেন। মার মুখের দিকে তাকাতে পারেনা তুহিন। এতদিন না জেনে কত কষ্টই না দিয়েছে তুহিন মাকে ! সে যখন পাকিস্থানের খেলা দেখে ‘পাকিস্থান জিন্দাবাদ’ বলে শ্লোগান দিয়ে ঘুরেছে সারা ঘরে তখন কেমন লেগেছে তার মার ? নিজের উপর ক্রোধে যেন গরম হলকা বের হতে থাকে তুহিনের গা থেকে।
নিজের ঘরে গিয়ে দুহাতে মাথা চেপে ধরে বিছানায় বসে পরে তুহিন। বড্ড অসহায় লাগে নিজেকে! কতক্ষণ এভাবে কেটে যায় বলতে পারবেনা। হঠাৎ কি মনে হতে মাথা তুলে সামনে তাকায় সে।
দেয়ালে লাগানো একটি পোস্টারে জ্বল জ্বল করছে কয়েকটি শব্দ।
‘বুম বুম আফ্রিদি!’
‘পাকিস্থান জিন্দাবাদ!!’ 
</doc>

<doc>
কারো বাড়ি ফেরার ভীষণ তাড়া। কারো বাড়ি নেই। কারো কারো বাড়ি ফেরার তাড়া নেই। আমি তৃতীয় দলে। অনেক দিন বাড়ি যাই না। ঢাকা থেকে আমাদের জেলা শহরের ভাড়া এখন কত জানা নেই। দৃশ্যতঃ ঢাকা অস্থির শহর। সন্ধ্যার এই সময়টায় অস্থিরতা আরো বেড়ে যায়। সবার মুখে বাড়ি ফেরার দাগ।
অফিস থেকে বের হয়ে ফুটপাথ ধরে হাঁটছি। এ সময়টা আমার বেশ ভালো লাগে। সূর্যের দিনেব্যাপী একচ্ছত্রতার পর নানা বর্ণের বৈদ্যুতিক আলো বুঝে নেয় শহরের আধিপত্য। শহরের এই নিজস্ব জেগে ওঠার মধ্যে এক ধরনের যৌনতা টের পাই। হাঁটতে হাঁটতে আমি সেটা উপভোগ করি। মধ্যরাত নিখুঁত সংসারী, কিন্তু গোধূলিশূন্য ঢাকার সন্ধ্যা কামোত্থিত তরুনীর লাস্যে ভরপুর। এটা অবশ্য সহজে ধরা পড়ে না। ঢাকার বিবর্ণ বিকেলের ভাঁজে লুকিয়ে আছে এ ব্যাখ্যাতীত সৌন্দর্য। লিজার কথা মনে পড়ছে। আজ বের হওয়ার সময় ওকে দেখি নাই। ও থাকলে ওকে নিয়ে কিছুক্ষণ ঘুরে বেড়ানো যেতো। মধ্যবাড্ডা থেকে লিঙ্করোড ধরে গুলশানের দিকে রওনা দিলাম। এদিকে ফুটপাথের উপর সবুজ ঝোপের মতো কয়েকটা সবজির দোকান বসে। লিজা প্রায়ই এখান থেকে কেনাকাটা করে। এসব দোকানে খুব মুলোমুলি করতে হয়; এ বিষয়ে রীতিমতো দক্ষ ও। ওর কাছে দোকানদারগুলোকে প্রায়ই পর্যুদস্ত হতে দেখি। দোকানগুলোর পাশে রেলিং এ বসে অনেক্ষণ ধরে ওদের কেনাবেচা দেখছি। নিঃশ্বাস ফেলার সময় পাচ্ছে না তারা। মুহূর্তেই দাম ওঠানামা করায় অপূর্ব দক্ষ ওরা। পরিচিত কস্টমারের সাথে সংক্ষিপ্ত সুখ-দুঃখের আলাপও সেরে নিচ্ছে। লিজা যার কাছ থেকে সবজি কিনে সে এক ফাঁকে ভাবী দেখি আইজকা আসে নাই বলে লিজার খোঁজ নিলো, সাথে আমাকে চায়ের অফার দিয়ে আবার বেচাকেনায় মন দিলো। কিন্তু ওদের ব্যস্ততায় ছেদ এনে হঠাৎ দমকা বাতাসে ওদের বেচাকেনায় ছেদ আসলো। বিকেল থেকেই হালকা বাতাস হচ্ছিলো। এখন বাতাস মোটামুটি তেজি। চটপটি দোকানের প্লাস্টিকের ছাউনি উড়ে যাওয়ায় মাদারচোদ বলে গালি দিতে দিতে সে দোকান গুটিয়ে নিচ্ছে। সবজিওলারাও মুখ বেজার করে দোকান গোছাতে লাগলো। হঠাৎ অস্থির শহরে আরেক ধরনের প্রাণচাঞ্চল্য দেখা দিয়েছে। শঙ্কা গোঁজানো এ চাঞ্চল্যে অংশ নিয়ে আমিও রওনা দিলাম রুমের দিকে।
মেরুলের দিকে আমরা সাতজন মিলে একটা ফ্ল্যাটে মেস করে থাকি। এখন আমাকে আবার উল্টা দিকে যেতে হবে। অবশ্য প্রায়ই এমন হয়। লিজার সাতে হাঁটতে হাঁটতে আমি এ দিকটায় চলে আসি। রুমে ফিরতে ইচ্ছে করছে না। রুমে এখন চলছে তাস খেলার প্রস্তুতি। প্রস্তুতি বলতে গাঁজা তৈরি। রুমের একমাত্র এই জিনিশটার প্রতিই আমার টান প্রবল। তাস না খেললেও এটার ভাগ পাই। নিশ্চিত ভাবেই আজকেও বুয়ার সাথে সফিক সাহেবের একটা ভেজাল লেগে যাবে। ভেজালের কারণ আমাদের অজানা। ঊনত্রিশ কার্ড কেউ সিরিয়াসলি টাকার বাজিতে খেলে এটা আমার জানা ছিলো না। বাতাস বাড়ছে। লিঙ্করোড থেকে বৌদ্ধমন্দির পর্যন্ত দূরত্ব বেশি না। এই সময়টা এদিকে রিক্সা পাওয়া যায় না। হেঁটেই যেতে হবে।
রুমে ঢুকেই জানলাম এখনো রান্না হয়নি। বুয়া রাগারাগি করে চলে গেছে। সবাই মিলে সফিক সাহেবকে চুলার সামনে বসিয়ে দিয়েছে। বুঝলাম আজকে না খেয়েই থাকতে হবে। টেবিলে খামটা রেখেই অরুণদা’র রুমে চলে গেলাম। এই রুমেই তাসের আসর বসে। অরুণদা’ একটা ফার্মার কিউ.সি. অফিসার। তাস খেলার অদ্ভুত দক্ষতা ওনার। আদিরসাত্মক কৌতুকের ঘাঁটি তিনি। গাঁজার ঘোরে ওনার কৌতুক আর তাস মিলেমিশে একাকার হয়ে যায়। আমি ঢুকতেই হাতে একটা সিগারেট ধরিয়ে দিলেন। খেলা শুরু হয়ে গেছে। আমি বসে বসে গাঁজা মেশানো সিগারেট টানছি। ট্রাম-ওভার ট্রামের খেলা জমে উঠেছে। অন্যদিন এর মধ্যে লিজা দুই একবার ফোন করে; আজ এখনো করেনি। আজকেও কি শ্যামের সাথে সে এখন? শ্যাম মানুষ হিসাবে বেশ হিসাবি। কোন কাজ করতে সে বহুবার চিন্তা করবে। সর্বোৎকৃষ্টাই তার চাই। সে কি লিজার সাথে আজো সময় ব্যয় করবে কফি শপে? যদ্দুর জানি শ্যামের বিয়ে ঠিকঠাক হয়ে আছে। ফাল্গুনের কোন এক তারিখে লগ্ন ঠিক করা আছে। ভালো ঘরের মেয়ে, ঢাকা ভার্সিটিতে পড়ে। আমাদের ছবি দেখিয়েছিলো। মেয়েটাকে লিজারও খুব পছন্দ হয়েছিলো। খুব ঝলমল করছিলো ও সেদিন। কেউ একজন রঙ কার্ড গোপন করেছে। এই নিয়ে শুরু হয়েছে তুমুল হৈচৈ। নেশার ঘোর কিনা জানি না, সবাই সবাইকে শাপশাপান্ত করে খেলা ভেঙ্গে দিয়ে নিজের বেডে চলে গেল। আমি আর অরুণ দা’ কিছুক্ষণ চুপচাপ বসে রাইলম। শ্যাম কি কখনো নেশা করে? নাচের মুদ্রার মতো মেয়েলি স্বভাব তার। অরুণ দা’ হঠাৎ জিজ্ঞেস করলেন, মান খারাপ? আমি নিশ্চিত হতে পারছিলাম না মন খারাপ কিনা। বল্লাম, না। তবে মনে হয় খানিকটা উৎকণ্ঠা কাজ করছে। শ্যামের বিয়েটা কি ভেঙ্গে গ্যাছে?
রুমে এসে শুয়ে পড়লাম। কিচেনের সামনে আরেক দফা শাপশাপান্ত চলছে। একটা ব্যপার বুঝতে পারছি না, সকালে শ্যাম আর লিজাকে নিয়ে পুরো অফিসে ছি ছি পড়ার কী আছে? আর রফিক সাহেবও কেন বারবার বিষয়টা আমার কাছে নানা ভাবে উত্থাপন করছিলেন? লিজা আমার প্রেমিকা বলে কি আর কারো সাথে ঘনিষ্ঠ সময় কাটাতে পারবে না? আর আমাকে কেন এই বিষয়ে কোন প্রতিক্রিয়া জানাতে হবে? ঘুম আসছে। তরফদার সাহেবের দেওয়া খামটা খোলা হয়নি। টেবিল থেকে নিয়ে খুলেই দেখি ভেতরে দুইটা চিঠি। একটাতে- অফিস থেকে আমাকে দুই দিনের ছুটি দেওয়া হয়েছে, সেই সংবাদ। কিন্তু আমিতো কোন ছুটি চাইনি। অন্যটায় আমার নতুন চাকরীর অফার লেটার। কর্মস্থল রাজশাহী।
</doc>
<doc>
কলেজে আমাকে নিয়ে একচোট হাসাহাসি হয়ে গেল । গাঁয়ের ছেলে আমি, লুঙি পড়েই স্কুলে যেতাম । গাঁয়ে পেন্টের চল হয়নি তখনো--আমার ছিলও না । সবার উৎসাহে চট্টগ্রাম কলেজে ভর্তি হয়েছি । ওখানে লুঙ্গি চলবেনা । সমস্যা হয়ে গেল ! তো অগতির গতি বড়বু’কে খবর দে’য়া হলো । দূলা ভাই জাহাজী । বাড়ী আসার সময় অনেক জামা-কাপড় নিয়ে আসতেন । ফিরে যাবার সময় ওগুলো আর নিয়ে যেতেন না, সিন্দুকে তোলা থাকতো ।
বুবু ওখান থেকে দু’জোড়া শার্ট-পেন্ট ধরিয়ে দিয়ে বললেন, “ নে -- লম্বায়তো মা’শাল্লা তাল গাছ হয়ে গেছিস, কোমরে ঢিলে হতে পারে –বেল্ট কষে নিস’ । ‘কই পামুনে বেল্ট’! আমি নাকি স্বরে বললাম । বুবু একটু ভাবলেন, তারপর বললেন, ‘ ঈদের পা’জামা তোলা আছেনা তোর ? ওটার নেড় [ফিতা] বের করে নে । তার পর পরে দেখা, কেমুন লাগে দেখি’ ! অগত্যা কি আর করা!
- কলেজে প্রথম দিন । কক্ষ খুঁজে পেতে একটু দেরী হয়ে যায় । সে বেঢপ শার্ট-পেন্ট পরে, ‘May I come in sir’ ? বলে যখন দরজায় উঁকি দিলাম, তখন স্যারের দু’টির সাথে ক্লাসের এক ঝাঁক নয়ন বাণ আমাকে এক সাথে বিদ্ধ করল । রোল কলের সাথে পরিচিতি পর্ব চলছিল, ওটা রেখে দিয়ে স্যার আমার দিকে দৃষ্টিপাত করলেন ।
- ‘ইয়েস, সুস্বাগতম ! দয়া করে ভেতরে আসুন ! Do come please’ । স্যারের চোখে দুষ্টু হাসির ঝিলিক ! আমি এগুতে যাব, স্যার বললেন, ‘তা মশাই’র স্যূট জোড়া কোন ফ্যাশন শপ থেকে নে’য়া হয়েছে জানতে পারি’ ? বিকট হাসিতে ফেটে পড়ে ক্লাস । অপ্রস্তুত আমি জবুস্থবু দাঁড়িয়ে থাকি !
- ‘কি নাম’ ? হাসি একটু স্তিমিত হলে স্যার জিজ্ঞেস করলেন ।
- ‘বুলবুল চৌধুরি’ ।
- ‘রোল নং’ ?
- ‘ফিফটিন’ ।
- ‘বয় অর গার্ল’ ? আবারো দম ফাটা হাসির হিল্লোল ! মুখ নীচু করে দাঁড়িয়ে ছিলাম, পিঠে চাবুক পড়ল যেন ! ক্যাবলা কান্ত ছিলাম না কখনো । প্রাথমিক জড়তা কাটিয়ে শিরদাঁড়া সোজা করে দাঁড়লাম ।
- ‘সরি স্যার’ ! পরিষ্কার গলায় বললাম, ‘ এটা গণিতের ক্লাস – জীব বিজ্ঞানের নয় । গণিতে জেন্ডার বিবেচ্য নয়’ । পরিস্থতি পাল্টে গেল নিমেষে । হাসির কলরোল নিভে গেল মুহূর্তে । পেছনের দিকে হাততালিও পড়ল দু’চারটা । অনুচ্চ কন্ঠে কেউ বলে উঠল, ‘ওয়েল ডান ফ্রেন্ড ! কংগ্রেজুলেশন’ ! স্যারের হাসি হাসি মুখটা ক্ষণিকের জন্য দন্ত্য-স হয়ে গেল ।
- ‘ওয়েল’ স্যার সামলে নিয়ে বললেন, ‘তা গণিতে কত পেয়েছ তুমি’ ?
- ‘নাইনটি সিক্স এন্ড নাইনটি সেভেন’ ।
- ‘গুড ! এনি প্যালেস’ ?
- ‘বলার মতোনা , সেভেনত্’ ।
- ‘ভেরি গুড ! বস গিয়ে’ ।
- মেয়েদের বেঞ্চ পেরিয়ে এগুতে যাব, দেখি একজন হাত বাড়িয়ে আছে ।
- ‘এখানে বন্ধু ! এখানে’ । ‘ও’ অনুচ্চ কন্ঠে বলল । ঠেলেঠুলে ওর পাশে বসে পড়লাম ।
- ‘আমি দেবাশীষ’, ‘ও’ বলল, ‘রোল – ৫১ । তোমার বিপরীত’ ।
- ‘বসতে দেবার জন্য ধন্যবাদ’ ! আমি হেসে বললাম ।
- ‘নো ফর্মালিটি প্লিজ ! আমরা এখন থেকে বন্ধু । দারুণ বলেছ তুমি । স্যার না—অনেককে নাকানি চুবানি খাইয়েছেন । ওই যে মেয়েটা দেখছো, ওর রোল- ১৬ । বেচারী একটু উত্তেজিত ছিল হয়তো ! ফিফটিন কল হতেই ইয়েস স্যার বলে দাঁড়িয়ে গেছিল । ‘বয় অর গার্ল’ ? স্যারের তড়িৎ প্রশ্ন । কিযে অবস্থা হয়েছিল মেয়েটির যদি দেখতে’ ! দুঃখ হল মেয়েটির জন্য ।
- ঘণ্টা পড়লো । ক্লাস শেষ । স্যার মেয়েদের নিয়ে বেড়িয়ে গেলে হুটোহুটি লেগে গেল । এসব আমার পছন্দ না । বসে রইলাম । দেবাশীষ ও । এগিয়ে এসে পরিচিত হলো ক’জন । রিফাত, অনি, মঈন, অলক ; – দারুণ সব ভাল ছাত্র ! আমরা সবাই একসাথে বের হলাম । পরের ক্লাস ফিজিক্সের ।
- বিচিত্র সব অভিজ্ঞতার ভেতর দিয়ে শেষ হল প্রথম দিনের ক্লাস । দেব, অনি রিফাত’ রা সারা্রদিন আমার সাথে রইল । লাইব্রেরি, কেন্টিন, কমন রুম; সব খানে ঢুঁ মারলাম । এবার ফিরব । অলকরা ‘শেরে বাংলায়’ থাকে । ওদের টা টা দিয়ে দেব আর আমি গেটের দিকে এগুলাম । ওখানে ঝটলা করছিল ক’জন । আমাদের দেখে এগিয়ে এসে যে যার পরিচয় দিল । ইশমত, শ্যামা, নাজ আর ‘রূপা’—সেই মেয়েটা যার রোল – সিক্সটিন ।
- ‘আপনাদের সাথে পরিচিত হয়ে খুশি হলাম’ ! আমার বিনয়ী কন্ঠ ।
- ‘ওসব ফালতু লৌ্কিকতা রেখে দাও প্লীজ’ ! রূপা প্রতিবাদ করে, ‘আমরা সবাই ক্লাসমেট, বন্ধু ! তুই, তুমি করে বলবো পরস্পরকে’ !
- ‘আমি গাঁয়ের ছেলে, অত তাড়াতাড়ি পারবোনা ভাই’ !
- ‘ডানার রোদ্রের গন্ধ মুছে ফেল’ ! রূপার কন্ঠে রিনিঝিনি । চোখ তোলে তাকালাম । অপরূপ রূপা ! হায় আল্লা ! মা্নুষ এতো সুন্দর হয় ! নিষ্পলক তাকিয়ে থাকলাম ! কতক্ষণ থাকতাম জানিনা ! দেবের কনুই’র গুতোয় ফিরে এলাম ।
- ‘দারুণ বলছেন আপনি! স্যারের মুখের উপর উত্তর দেননি যে’ ! আমি বললাম ।
- ‘ঘাবড়ে ছিলামতো একটু ! তাছাড়া উত্তরটা যে তোমার পেঠে ডুব মেরে ছিল, আমি পেতাম কই থেইকা’ !
- ‘বা রে কত সুন্দর বলেন আপনি ! থাকগে ! ওই ঘটনাটা মনে রাখবেন না আর !
- অফকোর্স ! তবে তোমাকে মনে রাখবে সবাই । কেমন লাগসই উত্তরটা না দিলে ! স্যারের মুখটা একেবারে লটকে গেছিল’ ! সবাই হেসে উঠলাম একসাথে ।
- সপ্তাহ দু’য়েকের মধ্যে আমার গেঁয়ো গন্ধ মুছে দিল ওরা । ওদের যন্ত্রণায়,বিশেষ করে রূপার, আমার ঢাউস জামা কাপড় গুলো আলনা ছেড়ে পালিয়ে বাঁচল । পরিবর্তে উঠে এল স্কিন টাইট জিনস, বেলবটমরা ।
- প্রথম দিনের ঘটনার জন্য ক্যাম্পাসে বেশ পরিচিতি পেয়ে গেছি । বাংলা ম্যডাম, হোছনা আপাতো আমার নামই দিয়ে দিলেন ব্ল্যাক পেপার - গোল মরিচ । দূলাভাই আমাকে খেপানোর জন্য ডাকতেন ‘টমেটো’ আর এখানে হয়ে গেলাম গোল মরিচ । রূপা কিন্তু জবর প্রতিবাদ করে । বলে, ‘ম্যাডাম আপনার মূল্যায়ন কিন্তু একেবারে ঠিক না । অমন চাঁদপানা মুখ যার তার নাম ব্লাক পেপার হবে কেন ? হওয়াতো উচিৎ ‘মুন’ । রূপা আমাকে ‘মুন’ নামে ডাকতে শুরু করে ।
- আমাদের সাত জনের একটা গ্রুপ তৈ্রী হয়ে যায় । ক্লাস, ক্যান্টিন, লাইব্রেরি, সবুজ হোটেল – সবখানে আমাদের মিলিত উপস্থিতি । যে জন্য আমাদের নামই হয়ে গেল ‘সেভেন ষ্টার’ । আমাদের সবারই অবশ্য কোন না কোন গুণ ছিল । রূপা-অনি-রিফাতের গানের গলা । দেব তবলায় দারুণ, নাজ গীটারে । আর শ্যামা ! ওটা যেন সাক্ষাৎ মায়া হরিণ ! হাঁটে নাতো নাচে ! নবীন বরণ অনুষ্টানে নাচার পর তার নামই হয়ে গেল বেহুলা । কে জানে বেহুলা অমন ভাল নেচেছিল কিনা ! সব শেষে আমি । ছ’জনের সযত্ন মাজা ঘষায় ছ’সপ্তায় একেবারে সতেজ ধনেপাতা হয়ে উঠলাম । এখন সব তাতে ঢালা যায় আমাকে । সবখানে প্রক্সি দিতে পারি । গাইতে পারি, বাজাতে পারি, এমন কি শ্যামার সাথে চরণ মিলিয়ে নাচতেও পারি । কলেজের সব অনুষ্টানে আমরা অপরিহার্য হয়ে উঠলাম ।
- ওদের সহযোগিতায় সকাল সন্ধ্যা দু’টি টুইশন ও জুটে যায় আমার । বিনিময়ে যা পেতাম তা তখনকার দিনে অনেক । সারা মাসের খরচ সামলেও বেঁচে যেতো বেশ কিছু টাকা ! বেশ ভালোই কাটতে লাগলো দিন ।
২- কি দ্রুত দিন যায় ! দিন, মাস, বছর শেষ হয় । পরের বছর ও । আমাদের মঝে একটা কমিটমেন্ট ছিল, যত কিছু করিনা কেন পরীক্ষায় ভাল্ করতেই হবে ! আমরা করিও ! এইচ এস সি ফাইনালে আমাদের গ্রুপ দারুণ ভাল করে । সবাই প্রথম বিভাগে পাশ করি আমরা । মেধা তালিকায় আমি ৩য়, অনি ৯বম এবং সবাইকে অবাক করে দিয়ে রুপা ৫ম । এস এস সি ‘তে কোন সাবজেক্টে ডিস্টিংশন পর্যন্ত ছিলনা তার । কোন মতে টেনে টুনে ১ম বিভাগ । কি দারুণ উত্থান ! আরো অবাক হওয়ার ব্যাপার সারা’খণ দুষ্টুমিতে মেতে থাকা চঞ্চল হরিণীটা বাগিয়েছে চার চারটে লেটার । দিল দরিয়া দেব, যে সব সময় ফেলের করার ভয়ে অস্থির থাকত, পেয়েছে তিনটা আর ‘আমাতু’ [কম কথা বলতো বলে নাজের আরেক নাম] নাজ পেয়েছে দু’টো ।
- সে সন্ধ্যায় আমরা বাকি ছয় জন রূপাকে অভিনন্দন জানাতে ‘সেন কুঞ্জে’ যাই । হল ঘরে আমাদের বসিয়ে বুয়া ভেতরে যায় খবর দিতে । অনেকটা উড়ে আসে রূপা । আমার সামনে এসে হুমড়ি খেয়ে পড়ে যাচ্ছিল, ধরে ফেললাম । বুকের সাথে নিবিড় লেপ্টে গেল ‘ও’ । ধ্যাৎ বলে ছাড়াতে যাবো, সবাইকে অবাক করে দিয়ে রূপা আমার ঠোঁটে চুমু খায় । তারপর বলে উঠে, ‘তোর জন্যই আমার এত ভাল করারে ‘মুন’ ! বুঝলি ? I love you moon, I love you ’--- ! আবারো কিস করে ‘ও’ । তাকে ঠেলে ছাড়িয়ে ধপাস বসে পড়লাম সোপায় । ঘটনার আকস্মিকতায় হতভম্ব দেব হঠাৎ হো হো করে হেসে উঠে ।
- ‘তুই একটা আস্ত গাধা’ ! তার পিঠে গুড়ুম গুড়ুম কিল মারতে মারতে আমি বললাম । কিন্তু দেবের সে প্রাণ খোলা হাসি যেন অনন্তকাল থামবার নয় । অন্য সবাইও যোগ দিল হাসিতে । নাজ কানের কাছে মুখ নিয়ে বলল, ‘আমাদের কিন্তু ‘তুংফং’ এর খাওয়া পাওনা রইল ! কিপ্টেমি চলবেনা কয়ে রাখলাম’ !
- রূপার মা-বাবা এলেন একটু পরে আমাদের মিষ্টিমুখ করাতে । আমরা উঠে দাঁড়ালাম । অনিই হঠাৎ বলে উঠল, ‘আরে শ্যামা গেল কইরে ? দেখছিনাতো’ ! চুপিসারে শ্যামা কখন চলে গেছে , আমরা কেউ টের পাইনি ।
৩- আমাদের সেভেন ষ্টার ভেঙে গেল একদিন । অনি, রিফাত চলে গেল আহসান উল্লাহ ইঞ্জিনিয়ারিং কলেজে, রূপা নাজ আর দেব গেল মেডিকেলে । শ্যামা চান্স পেয়েও গেলনা , অনার্স পড়তে পুরানো কলেজে রয়ে গেল । আর্থিক কারণে আমারো যাওয়া হলনা আর কোথাও !
- মেহেদীবাগে ওয়াসার পাম্প হাউজের লাগোয়া ছোট বাসায় এক চাচার সাথে থাকি । সন্ধ্যায় দেব আসে প্রায় প্রতিদিন । রূপা আর নাজ ও আসে মাঝে সাঝে । রূপা ফ্রি হয়েছে আরো । চাচার সামনেই খুনসুটি করে । চাচা না থাকলে নাজ আর দেবের সামনেই কিস করে । আমি কপট রাগ করি, বলি , ‘বেহায়া, !
- ‘আরে হায়াতো সব তোর থলেতে ঢেলে দিয়েছে ভগবান’ ! রূপা আমার কান কামড়ে দিয়ে বলে, ‘তোর বউ হবো যখন নাহয় ধার-টার দিস কিছু’ ।
- ক্যাম্পাসে পুরানো দিনের সে প্রাণ চাঞ্চল্য আর নাই । আমার বেশিরভাগ সময় কাটে ক্লাস আর লাইব্রেরি করে । শ্যামা অবশ্য পারত পক্ষে লগ ছাড়েনা । তবে আজকাল কেমন যেন হয়ে যাচ্ছে হরিণীটা । কেমন অচেনা অচেনা চোখে তাকায় । রাগ করে, অভিমান করে, কথা বলাও বন্ধ রাখে মাঝে মাঝে । কিংবা কলেজেই আসেনা সপ্তা ভর । আমি উপভোগ করি । ইচ্ছে করে উল্টো-সিধে বলে রাগিয়ে দিই । ‘ও’ থম থম করে চলে যায় কিংবা মুখে মেঘের ঢাউস ঘোমটা টেনে বসে থাকে চুপচাপ ।
- সকাল থেকে ঝুম ঝুম বৃষ্টি আজ । লাইব্রেরিতে বসে নোট করছিলাম । চুড়ি বাজিয়ে শ্যামা তার উপস্থিতি জানান দিল । ক’দিন থেকে কি যেন বলি বলি করছিল, আমি টেলে গেছি ।
- ‘যা বলবি ঝটপট বল’, তার দিকে না তাকিয়েই বললাম, ‘দেখছিসতো ব্যস্ত আছি’ ।
- ‘তুই একটা আস্ত গাধা’ ! কোন রাখ ঢাখ না রেখেই ফেটে পড়ে শ্যামা । লাইব্রেরিতে অন্যদের উপস্থিতিও মনে রাখেনা সে ।
- ‘কবে থেইকা বুঝলি’ ? আমার ঠাণ্ডা গলা ।
- ‘ ইউ স্টুপিড’ ! রাস্কেল ! ইউ ডংকি ! ইউ হার্টলেস ইউ ইউ ইউ--‘ শ্যামা তোতলাতে থাকে !
- ‘মেডিকেলে গেলেই পারিস ! ওই হার্ট ফার্টের ব্যাপার ওরাই ভাল বুঝে’ আমি কপট গাম্ভীর্য ধরে রাখি ।
- ‘তুই হারামির জন্য যাইনি – বুঝতে পাস উল্লু’? বলে ঝর ঝর করে কেঁদে দেয় শ্যামা । হতবাক আমি তাকিয়ে থাকি ! তাহলে এই ছিল কারণ সেদিন রূপাদের বাড়ী থেকে চুপিসারে চলে আসার ! ঝড়ের বেগে চলে যায় শ্যামা । আমার নোট করা আর হয়না ।
- কাক ভেজা হয়ে ঘরে ফিরি । গেটের কাছে দেব আর রুপা দাঁড়িয়ে । আজ শনি বার । চাচা বাড়ী গেছেন । গেট বন্ধ, ওরা ঢুকতে পারেনি । চাবি বের করে গেট খুলছি --- দেব বলল, ‘আমি গেলামরে মুন — তাড়া আছে । রূপাকে পৌঁছে দিস’ । দেব চলে যায় ।
- ঘরে ঢুকে আলো জ্বালতে যাব, রূপা বলল, ‘থাকনা মুন ! তারচে বরং তুই একটু আদর কর আমাকে , বড্ড শীত করছে’ ।
- ‘তোর খালি নেকামি’, আমি বললাম, ‘কলোনির ছেলেরা টের পেলে দু’জনের হাড়গোর আর আস্ত রাখবেনা’ ।
- ‘পি কে সেনের মেয়ের গায়ে হাত দেয় এমন বুকের পাটা কার’ !
- ‘চ্যালেঞ্জ’ ?
- ‘ইয়েস, চ্যালেঞ্জ’ ! রূপা বলে । কি যে হয়ে গেল আমার সে মুহূর্তে আমি জানিনা । হ্যাঁচকা টানে তাকে বুকের উপর টেনে নিয়ে দু’হাতে আদুরে কিল দিতে লাগলাম তার পিঠে । রূপার ও কি জানি কি হয়ে গেল । আবেগে আঁখড়ে ধরল আমাকে । তারপর কবুতরের মত কাঁপতে থাকল !
- বৃষ্টি ভেজা সাঁঝের আধো আঁধারে সে ছোট কক্ষটিতে সাত সাতটি স্বর্গই বুঝি নেমে এসেছিল সেদিন ! একটি মাত্র সাঁঝে আমাদের সমস্ত নৈতিকতা, আদর্শের স্খলন হল, ওলট পালট হয়ে গেল সব কিছু ! আদিম মানব-মানবীর মত নিষিদ্ধ বৃক্ষের ছায়ায় আবিষ্কার করি আমরা নিজেদের, -- প্রকৃ্তির কোলে, সমস্ত সুখের নিগড়ে ! এত সুখ কি সয় কারো !
- অবশ্যই সয়না ! বাইরের পৃথিবীর হিসেব নিকেষ ও পালটে গেছে এ ক’য় মাসে । রাজনীতির আকাশে ধেয়ে এসেছে দুর্যোগের ঘনঘটা । সমস্ত নিয়ম কানুন, ওয়াদা ভঙ্গ করে প্রেসিডেন্ট আহুত পার্লামেন্ট বৈঠক স্থগিত ঘোষণা করে । বজ্র কন্ঠে গর্জে উঠে বঙ্গ শার্দুল, ‘এবারের সংগ্রাম ------- আমাদের স্বাধীনতার সংগ্রা্ম’ । জনতা ফেটে পড়ে রুদ্ররোষে, আওয়াজ উঠে ‘বীর বাঙ্গালী অস্ত্র ধর, বাংলাদেশ স্বাধীন কর’ !
- খাঁ সা’ব আসে বাংলাদেশে । আলোচনার আড়ালে চলতে থাকে মারণ প্রস্তুতি । ‘সোয়াত’ ‘বাবর’ ভরে আসে গোলা বারুদ । সেনারা বেসামরিক পোষাকে নামাতে থাকে সে সব । কি ঘটতে যাচ্ছে না বুঝার কোন কারণ ছিলনা । কিন্তু নেতা তবু কেন নিয়মতান্ত্রিক পথে সমাধান খোঁজার গোঁ ধরে বসে ছিলেন তা আমার কাছে আজো ‘ভারমুদা’র রহস্য, স্মরণাতীত কালের রাজনীতির চরম বিস্ময় ! সাধারন মানুষের ধৈর্য তখন ভেঙে গেছে প্রায় । আর যারা তরুণ তাদেরতো শিরায় শিরায় আগুণের ফুলকি নাচন । ২৬ শে ‘সে আগুণ ছড়িয়ে গেল সবখানে’ । এক রাতেই ঝড়ে গেল অগুণিত প্রাণ, জ্বলে পুড়ে ছারখার হল আধেক বাংলাদেশ । কিন্তু রক্তে যার দুর্নিবার দ্রোহ সে বীর বাংলাকে দমায় কার সাধ্যি ! ধ্বংস্তুপ থেকে শির উঁচু করে হুঙ্কার দিয়ে উঠে ‘দি রয়েল বেঙ্গল টাইগার’ ! ‘আমি মেজর জিয়া বলছি -------‘। ইথারে ইথারে ছড়িয়ে পড়ে সে খবর পুরো বিশ্বে । ‘সাবাস বাংলাদেশ , অবাক -------------------তবু মাথা নোয়াবার নয়’
- যুদ্ধ ! যুদ্ধ ! যুদ্ধ ! কে কোথায় ছড়িয়ে গেছে জানা সম্ভব ছিলনা । শহর ছাড়ার আগে রূপাদের খোঁজ নিতে গেছিলাম । প্রকাণ্ড সেন কুঞ্জ সুনসান । বুড়ো শংকর কাকা শুধু গেট আগলে পড়ে আছেন । ম্লান মুখে । কাছে যেতে পকেট থেকে ভাঁজ করা একটা কাগজ বের করে দিলেন । রূপা লিখেছে, ‘জানি তুই আসবি ! আমরা আপাততঃ গ্রামে দাদুর কাছে থাকবো । ওখানে কিন্তু আমাকে খুঁজতে আসিসনে ! তুই আমার ভালবাসা, পরম আরাধ্য ! তবে মা ! হ্যাঁ, মা’ই কিন্তু সব ভালবাসার আধার । বন্দিনী মাকে যেদিন মুক্ত করতে পারবি সেদিন আসিস, আমি হাজার বছর অপেক্ষা করবো ! তুইতো জানিস তোর সাথে নরকে যেতেও আমার দ্বিধা নাই !
- ভাল থাকিস, চুমু নিস !
- তোর রূপা’ ।
৩- ১৬ ডিসেম্বর ’৭১ । শির উঁচা করে ফিরে আসি আমরা । দানবের থাবা থেকে ছিনিয়ে আনি একটি লাল টকটকে সূর্য, রক্ত স্নাত একখানা উজ্জ্বল মানচিত্র; আমাদের একান্ত বাংলাদেশ !
- চার দশক পেরিয়ে গেছে অতঃপর । আজ ৪০ বছর পর হিসেব মিলাতে গিয়ে দেখি জমার খাতায় রক্তাক্ত দুটি শব্দ, ‘ছাব্বিশ’ আর ‘ষোল’, ‘স্বাধীনতা’ আর ‘বিজয়’ । বাকি সব ঢাউশ শূন্য ! আজ অবাক হয়ে দেখি সত্য, সুন্দর, ন্যায় আদর্শ, বিচার বলতে কিছুই আর অবশিষ্ট নাই, সব লেজ গুটিয়ে পালিয়ে গেছে সমাজ থেকে ! মানুষের সুকুমার বৃত্তিগুলো নিহত হয়েছে একে একে । রাজনীতির নামে যা হচ্ছে তাকে মস্তানী ছাড়া কি আর বলা যায় ! নেতৃ্ত্বের একগুঁয়েমি আর স্বেচ্ছাচারিতার নামই এখন গণতন্ত্র ! কোটি নির্যাতিত মানুষ, লাখো শহীদ আর দুর্ভাগ্য বশতঃ বেঁচে যাওয়া মুক্তি যোদ্ধারা কি ‘রক্ত দিয়ে কিনলাম শালার এমন স্বাধীনতা’ জন্য লড়েছিল ?
- হারাতে হারাতে আমার আর হারাবার কিছু ছিলনা । বন্ধু, নিকট আত্মীয়দের অনেকে হারিয়ে গেছে চিরজনমের মতো । প্রিয় সখা ‘দেব’ আজো নিখোঁজ । পা খুইয়ে এসেছে রিফাত । রূপাও কথা রাখেনি, কিংবা রাখতে পারেনি ! একদিন শিশির স্নাত ভোরে আক্রান্ত হয়েছিল রূপাদের গ্রাম । নিরুপায় রূপা গায়ে কেরোসিন ঢেলে আগুন লাগিয়ে দেয় ! জ্বলে যায় ভালবাসা !
- জ্বলতে জ্বলতে আমি আজো আছি । শ্যামা, সে মায়া হরিণীটা, পাশে আছে ! জেলে ছিলাম ’৭৪ এ । অপরাধ আমার একটা কবিতা !
- ‘আমরা স্বাধীন ? মানতে পারিনা !
- শেকলে বাঁধা ও বাড়ীর কুকুরটা !
- সে ওতো আমার চেয়ে অধিক স্বাধীন ।
- সে ইচ্ছে হলে ডাকতে পারে !
- এমন কি চেঁচাতে ও !
- অথচ আমি-------‘ !
- শ্যামার এডভোকেট পিতা মুচলেখা দিয়ে ছাড়িয়ে এনে নিজেদের ঘরেই তোলেন আমাকে । কেননা আমারতো কেউ ছিলনা, ঘর ও ছিলনা !
- আমার বুকের উসুম মাখতে মাখতে আজো প্রতিরাত শ্যামা অভিযোগ করে, ‘তুই হারামি আজো আমার হলিনে, রূপারই রয়ে গেলি’ !
- ‘তুইইতো আমার ‘মায়াবন বিহারিণী হরিণী’, আমি কথার মোড় ঘোরানোর চেষ্টা করি । ‘এই ষাট ছুঁই ছুঁই বয়সেও এতটুকু ফুরোলিনে ! ভয় হয় যদি রূপার মতো, আমার সব প্রিয়জনদের মতো তুইও কোন দিন হারিয়ে যাস’ !
- ‘নো, নেবার ! রূপা হারায়নি ! ওরা হারায়না ! তোর, আমার, সব বাঙ্গালীর হৃদয়ে, এ দেশের আকাশ-বাতাস-জলে, ফুল- তরু-লতা-গুল্মে, এ মাটির সব কিছুতেই ওরা মিশে আছে, থাকবে চিরকাল’ ! আমাকে আরো নিবিড় করে বুকে মিশিয়ে নিয়ে শ্যামা গুন গুন করে গাইতে থাকে !

</doc>
<doc>
1.বাঘ এমনিতে হিংস্র প্রানি হিসেবে পরিচিত । কিন্তু ওদের সামনে পড়া যে কোন প্রানিকে হত্যা করেনা । তবে মানুষ খেকো বাঘ হলে এর বেতিক্রম । স্বাভাবিকভাবে মানুষখেকো বাঘ শুধু মানুষকেই আক্রমণ করে থাকে । একটি বাঘ দুই থেকে তিন মিনিটে একটি হরিণ , পাচ মিনিটে একটি মহিশ এবং এক মিনিটের মাথাতেই একটি মানুষকে হত্যা করতে পারে । এরা পার্শ্ব থেকে অথবা পশ্চাতথেকে আক্রমণ করে ।
দ্রুত লাফে শিকারকে ফেলে দেয় এবং ঘাড় ভেঙ্গে ফেলে। শিকার বাঘের আগমনের আগে সামান্যতম সারা পায়না । থাবাগুলো তুলতুলে নরম বলে শুস্কপাতার উপর দিয়ে কোনরূপ শব্দ না করে চলতে পারে । একটি বাঘ মানুষের মাথার খুলিকে চাপ দিয়ে ডিমের খোসার মত ভেঙ্গে ফেলতে পারে । বাঘ নিশাচর প্রাণী । তারা দিনে ঘুমায় । অন্ধকার নামার দুই এক ঘণ্টা পূর্বে শিকার করা শুরু করে । এবং প্রতি রাতে ১৫ থেকে ২০ বার ঘুরে আসে । একটি প্রাপ্তবয়স্ক বাঘ একেবারে ২০ থেকে ৩০ কিলোগ্রাম মাংস খায় । অনেকের মতে বাঘ সিংহের চাইতে বেশি শক্তিশালী ।
জিম করবেট ছিলেন একজন সুপরিচিত শিকারি । যিনি শুধু ভারত বর্ষেই প্রায় ৪০০ বাঘ শিকার করেছিলেন । এর মধ্যে অনেক বাঘই ছিল মানুষ খেকো । আর অনেক গুলো ছিল শুধু সাধারন মাংসশাসি । তিনি বাঘ সম্পর্কে অনেক কথা বলেছিলেন। তিনি একবার একটি বাঘের পিছু নিয়েছিলেন যা একটি বনগরুকে পাহাড়ের উপর দিয়ে তিন কিলোমিটার পর্যন্ত টেনে নিয়ে গিয়েছিল । বাঘের সাভাবিক জীবনের মেয়াদ ২০ বছর । কিন্তু প্রায় অর্ধেক বাঘের বাচ্চা পূর্ণ বয়স পর্যন্ত যেতে পারেনা । হায়েনা, বন্য কুকুর , কুমির এবং রোগের দারা তারা মারা পড়ে । তারা বিড়াল ছানার মতই খেলা প্রিয় । বাঘিনী তাদের শিকার করতে শিখায় । দুই বছর বয়সের মধ্যে তারা সম্পূর্ণ স্বাধীন শিকারিতে পরিণীত হয় । বছর ৬০ আগে বন জঙ্গলে ১০০,০০০ টি বাঘ ছিল । বর্তমানে সারা পৃথিবীতে বাঘের সংখ্যা টেনে টুনে ২০,০০০ এর মত বা তারও কম হতে পারে ।
2.তিমি স্তন্যপায়ী প্রাণী এবং অন্যান্য স্তন্যপায়ী প্রাণীর মত তিমির বাচ্চাও ওদের মায়ের দুধ খেয়ে বেচে থাকে । মা সরাসরি বাচ্চার মুখের মধ্যে দুধ নির্গত করে । একটি নীল মা তিমি এক দিনে ১৩০ গ্যালন দুধ নির্গত করে । দুধে ৩০ শতাংশের অধিক চর্বি ও ১০ শতাংশের মত আমিষ থাকে । একটি নীল তিমির বাচ্চা একদিনে কয়েক ইঞ্চি বারে এবং প্রতি ঘণ্টায় গড়ে সাত পাউনড ওজন অর্জন করে । তিমির স্বজাতির সাথে সংযোগ রক্ষার একটি উপায় আছে । নাক ডাকা এবং গোঙ্গানির মধ্য দিয়ে তারা একে অপরের সাথে সংযোগ রক্ষা করে । অনেক বিশেষজ্ঞের ধারনা তিমি হাজার হাজার মাইল দুরের সংযোগ রাখতে পারে ।
একটি নীল তিমি দৈর্ঘ্য ৩০ মিটার এবং ওজনে ২৫০০ জন লোকের চেয়েও বেশি হয় । এই বিশাল আকৃতি সত্ত্বেও তারা ঘণ্টায় ৩২ কিলোমিটার বেগে চলাচল করতে পারে । তিমির মাতৃ প্রবৃত্তি গুলো খুবই উচু মানের । কারণ একটি বাচ্চা পানির নিচে জন্মে , মা একে ডুবে যাওয়ার আগেই পানির উপরে নিয়ে আসে । অন্য তিমি প্রায়ই এর সাহায্যের জন্য আসে । সাঁতার কাটতে না পারা পর্যন্ত মা আলতো ভাবে বাচ্চাটিকে পাখনা দিয়ে ঠেলে দেয় । বাচ্চাটির সাঁতার শিখতে প্রায় ৩০ মিনিট সময় লাগে ।
প্রাণী জগতের এই বিশাল প্রাণীটিও আজ বিলুপ্তির পথে। তিমির সংখ্যাও দিন দিন কমে আসছে ।
</doc>
<doc>
মিজান সাহেব না হয় মুখফস্কে ভদ্র সমাজে একটা অসভ্য কথা বলে ফেলেছেন কিন্তু প্রথম আলো কিভাবে সেই অসভ্য কথাটা ইচ্ছাকৃত ভাবে বাজার জাত করল! তারপর আবার মশিউল আলমের অসভ্য হেডিং এ লিখা আরেকটি মিথ্যা ও বানোয়াট গল্প ছেপে দিল। আমি ভেবে অবাক হচ্ছি আসলে কি প্রথম আলোতে কোন সুস্থ মস্তিস্কের লোক আছে নাকি সবাই অসুস্থ! যেভাবেই বলুক মিজান সাহেবের বক্তব্যটা এক্সপান্স করার মতো ছিল। কিন্তু সেটাকে লুফে নিয়ে পত্রিকার হেডিং করে সেটার বাজারজাত করন আর যাই হোক সুস্থ মানুসিকতার বহিঃপ্রকাশ হতে পারে না। সারা দুনিয়ায়ই বেশীরভাগ লোক ডাক্তারদের উপর বিরাজভাজন । আমাদের দেশেও ব্যতিক্রম নয়। আমাদের দেশে হয়ত মাত্রাটা একটু বেশী। এর কারন কিন্তু ডাক্তারদের একার জন্য নয়। আমাদের জনসংখ্যা, অর্থনীতি, অপ্রতুল ডাক্তার, স্বাস্থ্য নীতি সবই দায়ী। সেই বিষয় গুলো নিয়ে বস্তুনিষ্ঠ সংবাদ প্রচার করলে সবার উপকার হতো না?
মানলাম আমাদের ডাক্তারদের অনেক দোষ আছে। সেগুলো যদি উল্লেখ করে সংবাদ প্রচার হতো তাহলে কোন ডাক্তার কি এর প্রতিবাদ করতেন? না করতেন না । যেটা সত্য সেটাকে কেন প্রতিবাদ করবেন? ধরুন প্রায়ই পত্রিকায় আসে যে ডাক্তাররা ঠিক মতো কর্মস্থলে থাকে না। সেটার কি প্রতিবাদ হয়েছে? কারন এই কথাটা অনেকের ক্ষেত্রেই প্রযোজ্য তাই যারা থাকে না তাঁরা প্রতিবাদ করার সাহস পায় না আর যারা কর্মস্থলে নিয়মিত তাঁরা ভাবে সেটা আমার ক্ষেত্রে প্রযোজ্য নয়। যদি বলতেন অনেক ডাক্তার কমিশন নেন তাতেও অনেকে খুশি হতো কারন অধিকাংশ ডাক্তার এটা পছন্দ করেন না। যদি বলতেন যে ডাক্তাররা ঠিকমতো রোগী দেখেনা তাতেও কেউ অখুসি হতো না। কারন ইচ্ছা থাকলেও ঠিকমতো রুগী দেখা সম্ভব হয় না অনেকে রোগীর চাপে।
ডাক্তারদের নিয়ে বস্তু নিষ্ঠ সংবাদ প্রচার করুন। গবেষণা ধর্মী ও বাস্তবতার আলোকে স্বাস্থ্য ব্যবস্থা নিয়ে লিখুন দেখবেন সব ডাক্তার আপনাদের পাশেই আছেন ও আপনাদের বাহাবা দিবে। একজন ডাক্তার যে কতটা প্রতিকূল পরিবেশে স্বাস্থ্য সেবা দেয়ার চেষ্টা করছে তা একটু ঘুরে দেখে আসুন। প্রফেসর এর চেম্বারে রোগীর ভিড় আর ভিসিট এর পরিমান দেখে ট্যাক্স এর হিসেব মাথায় আসতেই পারে কিন্তু সারাদেশে ডাক্তারদের উপর সমীক্ষা করে তারপর বস্তুনিষ্ঠ সংবাদ দিলে ভালো হতো। সারা দুনিয়ায় ডাক্তাররা যে পরিমান সুযোগ সুবিধা ও টাকা পায় আমাদের দেশে এটা কল্পনারও অতীত। তাতেই সবার গাত্র দাহ! এটা সবারি ভুল যে সবাই মনে করে ডাক্তারি মানে দাতব্য একটা ব্যাপার আসলে ডাক্তারি দাতব্য কোন ব্যাপার না এটা একটা প্রফেশন। আমরা এমবিবিএস এ যেসব পরীক্ষা দেই সেই গুলোকে বলে পেশাদারি পরীক্ষা ১ম, ২য়, ৩য় প্রফেশনাল পরীক্ষা। তবে এই পেশাতে দাতব্য কাজ করার সুযোগ বেশী আর হচ্ছেও। তাই বলে ডাক্তার মানেই দাতব্বালয় খুলে বসে থাকবে তা কিন্তু নয়। সেটা দুনিয়ার কোথাও হয় না। পৃথিবীর বেশীর ভাগ দেশেই ডাক্তাররাই বেশী টাকা পয়সার মালিক ও বেশী সম্মানিত। তাঁরা কি তাহলে দাতব্য করতে করতে পয়সার মালিক হয়েছেন? ডাক্তারি পড়া ও করা খুবই কঠিন একটা ব্যাপার। এর জন্য যে অমানুসিক পরিশ্রম করতে হয় তার প্রতিদান টাকার মাপে কিছুই না। একজন মান সম্মত বিশেষজ্ঞ ডাক্তার হতে কমপক্ষে ২০-২৫ বছর তাঁকে জীবনের সব স্বাদকে জলাঞ্জলি দিয়ে অক্লান্ত পরিশ্রম করতে হয়। তারপরও চিকিথসা করতে যে পরিমান মানুষিক ও শারীরিক চাপ সহ্য করতে হয় তার দাম টাকা দিয়ে কেনা অসম্ভব। তারপরও পান থেকে চুন খসলে যে কতটা খেসারত দিতে হয় সেটার কথা আর কি বলব!
অনেকে বলেন ডাক্তাররা সবার মতো হবে না তাঁদের কাজ মানুষের সেবা করা তাঁরা সবসময় সেবাই করবে। ডাক্তাররাও সেই কথাই বিশ্বাস করে কিন্তু সেই সেবার মূল্যায়নও করতে হবে। ফ্রী সেবার জন্য যেখানে ফ্রী সেবা দেয়া হয় সেখানে যাবে। তারপরও আমাদের ডাক্তাররা যতটা ফ্রী সেবা দেয় দুনিয়ার আর কোথাও সেটা দেয় কিনা সন্দেহ আছে।
এক বন্ধু ইউরোপ থেকে লিখেছেন তাঁকে প্রতিদিন রোগী দেখতে হয় ৫ জন করে। ৫ জন এর বেশী সে একটি রোগীও দেখে না। টেলিফোন এ সিরিয়াল দিতে হয় । আগে আসলে আগে পাবেন ভিত্তিতে। এখানে রোগীর সিরিয়াস কি না তা দেখার দরকার নাই, কোন নেতা, সুপারিশ, চেয়ারম্যান নাই। ইমারজেন্সি হলে হাসপাতালের ইমারজেন্সিতে গিয়ে অপেক্ষা করতে হবে। হাত ভাঙ্গা নিয়ে ৮ ঘণ্টা ইমারজেন্সিতে বসে থাকতে দেখেছেন। আর উনি যে টাকা বেতন পান তা দিয়ে একটা স্বাস্থ্য কমপ্লেক্স এর পুরো খরচ চালিয়েও টাকা বেঁছে যাবে। ৮ ঘণ্টায় ৫ টি রোগী দেখতে হলে প্রতি রোগী কতটা সময় পাবে? আর আমাদের দেশে! আমার এক আত্মীয়কে একজন বিশেষজ্ঞ ডাক্তার দেখাব হাসপাতালে ফোন করে জানলাম আজ দেখানো যাবে না তাই ডাক্তারকে ফোন করলাম কারন দেরি করা সম্ভব না। ডাক্তার সাহেব আমাকে না বলতে পারলেন না। অনেক ডাক্তারের সিরিয়াল দেখি কয়েক মাস আগেই নিতে হয়। আবার সেই সিরিয়াল ভাঙ্গার জন্য রোগীরা অনেক রকম চেষ্টা করে। অনেক রোগী আমার কাছে ফোন করে আমার প্রফেসর এর ঠিকানা চায় যদিও আমি এই বিষয়ে অভিজ্ঞ তবুও আমাকে দেখাবে না। খুব সাধারন ব্যাপারে প্রফেসর এর কাছে যায়। আপনি ৫০০- ৮০০ টাকা হলেই প্রফেসরকে দেখাতে পারছেন তো কেন জুনিওর ডাক্তারকে দেখাবেন? আর প্রফেসর শতশত রোগীর চাপে দিশে হারা। খারাপ ব্যাবহার করলেও তার রোগী কমছে না তাই তার ভালো ব্যবহার করার দরকার আছে? আমার চেম্বারে আমি বসে মাছি মারি আর প্রফেসর গালি দিয়ে রোগী বের করে দিচ্ছে তাতেও রোগী কমছে না। গালি খেয়ে দু একটা রোগী হয়ত আমার চেম্বারে আসছে কিন্তু অধিকাংশই সেই প্রফেসর এর কাছেই যাচ্ছে। আমরা চাই প্রফেসররা আরও বেশী রোগীকে গালি দেক তাতে আমাদের কিছু লাভ হবে। যেহেতু রেফেররেল সিস্টেম নাই তাই এই অবস্থার সৃষ্টি হয়েছে।
আমার আরেক বন্ধু কানাডা থেকে লিখেছেন তার স্বামী ও বাচ্চা বমি করতে করতে ওষ্ঠাগত হওয়ার পর অনেক ফোন করার পর পেরামেডিক্স এসে পানি খেতে বলে চলে যায় আর কয়েক হাজার ডলারের বিল ধরিয়ে দিয়ে বলে হাসপাতাল গেলে এতো ডলার লাগবে আর ডাক্তার দেখবে ১২ ঘণ্টা পর ,বুঝেন ঠেলা। তাঁরা কি মানব সেবা করছে না!!! আমার এক রোগী ইন্দিয়াতে ১০০০০০ টাকায় যে অপারেশন করে এসেছে সে অপারেশন আমি করি ১৫০০০ টাকায়। কিন্তু ওখানে অপারেশন করার পরও আবার আমার কাছে আবার আসতে হয়। সিঙ্গাপুর এ একটা এন্ডস্কপি করতে প্রায় ১০০০০০ টাকা লাগে আর এখানে লাগে ১৫০০- ২০০০টাকা। এদেশে যত কম টাকায় আমরা স্বাস্থ্য সেবা পাচ্ছি তা আর কোথাও পাওয়া সম্ভব নয়। আর এতো সহজে স্বাস্থ্য সেবা পাওয়াও দুনিয়ায় বিরল। একটু অন্য খানে খোঁজ নিন।
ডাক্তাররা বিনা প্রয়োজনে ঔষধ লিখে কথাটা খুব সত্য নয়। তবে ডাক্তারের সামনে ২০০ কোম্পানি আছে ডাক্তার যেকোনো একটা কম্পানির ঔষধ লিখতে পারে। এটা তার স্বাধীনতা তাই না? ২০০ কোম্পানির প্রত্যেকে চাইবে তার ঔষধ লিখাতে এটা সারা দুনিয়ার চিত্র। বিভিন্ন কোম্পানি বিভিন্ন ভাবে ডাক্তারকে কনভিন্স করতে চেষ্টা করবে এটাও স্বাভাবিক। এটা সারা দুনিয়ায় এভাবেই হয়। মনে রাখতে হবে ঔষধ একটা পণ্য আর এই পণ্য বাজারজাত করার জন্য কোম্পানি গুলো বিভিন্ন ভাবে চেষ্টা করবে এটাই স্বাভাবিক। সরকারের দায়িত্ব ঔষধের মান নিয়ন্ত্রন করা তাইনা? তাহলে ডাক্তার নির্দ্বিধায় যেকোনো ঔষধ লিখতে পারবে। অথচ আমি কোন রোগীকে ঔষধ লিখতে গেলে আগে চিন্তা করি এটা কোন কোম্পানির ঔষধ এটার মান ভালো কিনা ইত্যাদি ইত্যাদি। ডাক্তার হিসেবে এটা আমার চিন্তা কেন করতে হবে? এটা চিন্তা করবে ঔষধ প্রশাসন ।
ঔষধ ব্যাবহার বেড়ে যাওয়ার জন্য কি ডাক্তার দায়ী নাকি অন্য কিছু? দেশের জনসংখ্যা এখন কতো ধারনা আছে? ১৯৯৫ সালে সেটি কতো ছিল? মানুষের সচেতনতা বেড়েছে, পল্লি ও হাতুড়েরা আজকাল দেদারছে ঔষধ লিখছে, ফার্মেসিতে যে ঔষধ বিক্রি করছে সেও দেদারছে ঔষধ লিখছে ও বিক্রি করছে, অনেকেই নিজে নিজে ঔষধ সেবন করছেন। এইগুলো কি ডাক্তার এর দোষ?
আরেকটা কথা বললেন যে ডাক্তাররা বিভিন্ন পরীক্ষা নিরীক্ষা করে কমিশন নিচ্ছেন। হা এটা অনেকেই করছেন। এটা বন্ধ হওয়া দরকার। কিন্তু এই কাজটা করতে অনেক সময়ই ডাক্তাররা বাধ্য হন। আমি একজন বিশেষজ্ঞ ডাক্তার। আমি ঢাকায় চাকুরী করি। আমাকে বিকেল এ রোগী দেখতে হয় তাই আমার একটা চেম্বার প্রয়োজন। আমি কোথায় চেম্বার করব? টাকা দিয়ে চেম্বার ভাড়া করা কি আমার পক্ষে সম্ভব? না সম্ভব না। আর যদি টাকা দিয়ে চেম্বার ভাড়াও করি আমার কাছে কি রোগী আসবে? না আসবে না(যেটা হয়েছে আমার ক্ষেত্রে)।আমাকে দারস্থ হতে হয় কোন বিখ্যাত ডায়াগনস্টিক সেন্টার এর কাছে। আর ঐ সেন্টারে আমার চেম্বার টিকিয়ে রাখতে হলে অনেক সময়ই অযাচিত পরীক্ষা লিখতে হয় আর না লিখলে নিষ্ক্রান্ত হতে হয়, দোষটা কার?বিভিন্ন জেলা বা উপজেলা লেভেল এ সব রোগী প্রথমে ধরা খায় পল্লি বা হাতুড়ে এর কাছে। তারাই সব টেস্ট ঠিক করে দেয় ডাক্তারকে দিয়ে বাধ্য করায় টেস্ট লিখতে আর কমিশন সে নিয়ে নেয়। এটা বাস্তব চিত্র। শুধু টেস্ট এর কমিশনই না ডাক্তারের ভিজিট ও অপারেশন এর টাকা থেকেও সে কমিশন পায়। আর যে ডাক্তার কমিশন দেয় না তার রোগী নাই। ডাক্তার বা ক্লিনিক এর কাছ থেকে আজকাল অনেকেই কমিশন খায়। একটা রোগী কোন ভাবে ক্লিনিক এ আনতে পারলেই টাকা এঁদের বলা হয় দালাল। পল্লি, হাতুরে থেকে শুরু করে রোগীর আত্মীয় স্বজন কেউ বাদ নাই দালালি থেকে। এমনও শুনেছি আপন মেয়ে মাকে ক্লিনিক এ এনে দালালির পয়সা খেয়েছে কারন মার চিকিথসার ব্যয় বহন করবে তার ভাইরা। অনেক সময় দেখেছি আমি অপেরাসন করে যে টাকা পাই একজন দালাল আমার চেয়ে বেশী টাকা শুধু রোগীকে ধরে নিয়ে এসে পাচ্ছে। আর ক্লিনিক ওয়ালারা দালালকে স্যার স্যার বলতে অজ্ঞান আরও কতো খাতির! আর আমাকে খাতিরত দুরের কথা মুখ কালো করে যতটা সম্ভব কম টাকা দিয়ে বলছে স্যার রোগী অত্যন্ত গরীব ইত্যাদি ইত্যাদি।
অনেক ডাক্তারই ইনকাম ট্যাক্স দেন। কম দিলেও অন্তত দেন। অন্য পেশাজীবীদের সেই সুযোগ কম। কিন্তু সম্পত্তির হিসাব নেন , ঢাকা শহরে এতো যে ফ্ল্যাট হচ্ছে কারা কিনছে? নামে বেনামে কারা টাকার পাহাড় গড়ছে? আমেরিকাতে সবচেয়ে ধনী নাকি ডাক্তাররা। আমেরিকান অনেক ডাক্তারের ব্যক্তিগত জেট আছে। হেলিকপটার তো কথাই নাই। যে আমেরিকা মানবতার কথা তুলে মুখ ফেনা ফেনা করে ফেলছে তাঁদের দেশে ডাক্তাররা এতো ধনী কিভাবে হয়? ওদের ডাক্তারদের কি মানবতা নাই? শুধু আমেরিকা নয় সারা দুনিয়ার সর্বত্রই ডাক্তারদের এই অবস্থা। তাহলে কি সারা দুনিয়ায় ডাক্তারদের মানবতা নাই? আসলে সারা দুনিয়ায় ডাক্তাররা যে সুযোগ সুবিধা পান তা আর কেউ পায় না । পেতে পারে না। কারন এর চেয়ে কঠিন কিছু আর দুনিয়ায় হতে পারে না। মানুষের চিকিথসার চেয়ে মূল্যবান আর কিছু হতে পারে? না পারে না। আর তাই সব দেশের সরকার ডাক্তারদের সেই সুযোগ সুবিধা দিয়ে থাকে, জনগণও ট্যাক্স দিচ্ছে দেদারছে। আর আমাদের ডাক্তাররা কি সুযোগ সুবিধা পায়? বিভিন্ন সরকারী কর্মকর্তার মধ্যে ডাক্তাররাই সবচেয়ে অবহেলিত। পাশ করার পর এমন যায়গায় পোস্টিং দেয় যে ওখানে বসার জন্য একটা চেয়ার পর্যন্ত সরকার দেয় না। বাড়ি, গাড়ী সব সুযোগ কারা পায়? ডাক্তারি পড়া ও ডাক্তারি করা যে কতটা পরিশ্রমের তা শুধু ডাক্তার মাত্রই বুঝতে পারে। শুধু শুধু ডাক্তারদের গালি গালাজ না করে খোঁজ নিন দয়া করে সারা দুনিয়ায় ডাক্তাররা কি করছে, কি সেবা দিচ্ছে, কতো টাকা পাচ্ছে আর বাংলাদেশ এ কি হচ্ছে। দেখবেন বাংলাদেশ এর মতো এতো ভালো স্বাস্থ্য সেবা দুনিয়ার আর কোথাও নাই। আমাদের হাজার সীমাবদ্ধতার মাঝে আমরা জনগণকে যে সেবা দিয়ে যাচ্ছি এটা সারা বিশ্বের আর কোথাও যদি খুঁজে পান আমি ডাক্তারই ছেড়ে দিব। এটা আমার ওপেন চেলেঞ্জ।
প্রথম আলোকে বলছি আপনারা অর্বাচীনের মতো অশ্লীল ভাষা প্রয়োগে যেভাবে ডাক্তারদের হেয় করার চেষ্টা করছেন তা মোটেও কাম্য নয়। সভ্য সমাজে সব কিছু বুঝে শুনে ও পরিমাপ করে করতে হয়। আপনাদের দাবি মতে আপনারা দেশের সবচেয়ে বেশী প্রচারিত পত্রিকা। সেই পত্রিকায় এতো অপরিপক্ক ও অশোভননীয় সংবাদ পরিবেশন করার উদ্দেশ্য কি? এভাবে কি দেশে ভালো কিছু হবে? এইসব করে ডাক্তার ও জনগণের মাঝে খারাপ একটা সম্পর্ক গড়ে তোলাই কি আপনাদের লক্ষ্য? আমি এর আগেও খেয়াল করেছি আপনারা চিকিথসা নিয়ে অনেক নেতিবাচক সংবাদ পরিবেশন করেছেন ও আপনাদের উদ্দেশ্য সফল ও হয়েছে? এইসব করে কাদের আপনারা লাভবান করছেন আর কাদের ক্ষতিগ্রস্ত করছেন জানেন? আমাদের বিশাল জনসংখ্যা, সম্পদের সীমাবদ্ধতা , রাজনৈতিক অস্থিরতা এইসব সামুগ্রিক ব্যাপার গুলো কি আমাদের স্বাস্থ্য ব্যবস্থায় কোন সমস্যা করছেনা? দয়াকরে একটু বাস্তবতার নিরিখে প্রকৃত চিত্রটা তুলে ধরুন। স্বাস্থ্য সেক্টরে অনেক অরাজকতা বিরাজ করছে; দলীয় লেজুড় বৃত্তির রাজনীতি স্বাস্থ্য ব্যবস্থাকে কতটা ধ্বংসের দিকে নিয়ে যাচ্ছে তা নিয়ে একটু গবেষণা করে দেখুন। দেশ ও জাতীর প্রকৃত উপকার করতে হলে আরও গভীর ভাবে স্বাস্থ্য খাতকে পর্যালোচনা করে সঠিক তথ্য জাতীর সামনে তুলে আনুন। অসভ্য ভাষায় চটকদার কথা বলে সস্তা জনপ্রিয়তার লোভে দেশের বারটা না বাজিয়ে দেশের প্রকৃত কল্যাণ কামনায় মনোনিবেশ করুন। 

</doc>
<doc>
রাতের মেঘমুক্ত আকাশের দিকে তাকালে সাদা একটি আলোর পথ আকাশকে দ্বিখন্ডিত করে এক দিক থেকে অন্য দিকে চলে গেছে, আলোর এই পথটিকে মিল্কিওয়ে গ্যালাস্কী বা ছায়াপথ বলে।মহাকাশের বিশাল এলাকা জুড়ে এই ছায়াপথ গুলো ছড়িয়ে আছে।এ পর্যন্ত প্রায় ১০ কোটির অধিক ছায়াপথ আবিস্কার করেছেন বিন্গানীরা। বর্তমানে অত্যাধুনিক যন্ত্রপাতির সাহায্যে ছায়াপথের অনেক অজানা তথ্য জানা গেছে যা রীতিমত বিশ্বয়কর।এই মহাবিশ্বে ছায়াপথ গুলো সুষমভাবে বিন্যাস্ত।মহাকাশের একটি অংশে যতগুলো ছায়াপথ আছে অন্য অংশে ও ঠিক ততোগুলো ছায়াপথ আছে।গবেষনালদ্ব এই তত্বটিকে বলা হয় কসমোলজিকাল প্রিন্সিপাল (Cosmological Principle)।
বিভিন্ন আকৃতির ছায়াপথ এই মহাবিশ্বে বিদ্যমান। এক একটি ছায়াপথে প্রায় ১০,০০০ কোটি নক্ষএ আছে,এবং এর সাথে আছে বিপুল পরিমান গ্যাস "হাইড্রোজেন" এবং মহাজাগতিক ধুলা। পরস্পর নিকটবর্তী অনেকগুলো ছায়াপথকে ক্লাস্টার (Cluster)বা গুচ্ছ বলে,এক একটি গুচ্ছে সহস্র থেকে হাজার পর্যন্ত ছায়াপথ থাকতে পারে। কন্যা (Virgo) মন্ডলে এই রকম একটি গুচ্ছ আছে যাকে ভিরগো ক্লাস্টার বলে। আমাদের মিল্কিওয়ে ছায়াপথ যে গুচ্ছে অবস্হিত তাকে লোকাল গ্রুপ বলে, প্রায় 31টি ছায়াপথ নিয়ে এই গ্রুপ গঠিত। এই গ্রুপের সবচেয়ে নিকটবর্তী ছায়াপথের নাম "লার্জ ম্যাগেলানিক ক্লাউড",এর দুরত্ব 170,000 আলোকবর্ষ। বিখ্যাত জ্যের্তিবিদ এডুইন হাবল ছায়াপথ গুলিকে চার ভাগে ভাগ করেন।
১:ইলিপটিক্যাল (Elliptical),
২: স্পাইরাল (Spiral),
৩:ব্যা'রেড স্পাইরাল (Barred Spiral),
৪: অনিয়মিত (Irregular) গ্যালাস্কী।
ইলিপটিক্যাল বা উপবৃও গ্যালাস্কী: এই গ্যালাস্কী সমুহ ডিম্বাকৃতি ক্রমবিন্যাস অনুয়ায়ী এই গ্যালাস্কীর ভর আকার এবং ঔজ্জ্বল অধিকার করে আছে।এক মিলিয়ন নক্ষত্রের একত্রিত গুচ্ছের সাথে সবচেয়ে ছোট উপবৃও গ্যালাস্কীর তুলনা করা যায়। আর সবচেয়ে বড় উপবৃও গ্যালাস্কী ধারন করে প্রায় 10 লিখে তেরটি শূন্য দিলে যত সংখ্যা হবে ততোগুলি নক্ষএ ধারন করে।এই গ্যালাস্কীতে সামান্য পরিমানে গ্যাস ও ধুলিকনা থাকে।এই গ্যালাস্কী বেশির ভাগ গ্যাস ও ধুলিকনা নক্ষত্রের মধ্যে পরিবর্তীত করতে পারে ।উপবৃও গ্যালাস্কীতে নক্ষএ সৃস্টির বালাই নেই। এম ৮৭ (M87) এই রকম একটি অতি বড় উপবৃও গ্যালাস্কী।
স্পাইরাল বা বেস্টনকারী গ্যালাস্কী: এরা হচ্ছে সবচয়ে বড় গ্যালাস্কী। এর পেচানো বাহুতে প্রচুর পরিমানে গ্যাস ও ধুলিকনা থাকে। গ্যালাস্কীর কেন্দ্র হতেই এই বাহুর সৃস্টি হয়। এই গ্যালাস্কীর ব্যাস ১০০,০০০ আলোকবর্ষের চেয়ে ও বেশী। এর ঔজ্জল্য সূর্যের চেয়ে ১০ বিলিয়ন গুন বেশী, এর এক বাহু থেকে অন্য বাহুর দুরত্ব প্রায় ১৫০০ পারসেক (১ পারসেক = ১৯,২০০,০০০,০০০,০০০ মাইল )। এই গ্যালাস্কীর গঠন খুব জটিল , এর কেন্দ্রের দিকে রয়েছে পুরানো নক্ষএ সমুহ, আর পেচানো বাহুর মধ্যে রয়েছে সবচেয়ে উজ্জল ও নবীন নক্ষএ সমুহ। এই পেচানো বাহু গ্যালাস্কীর কেন্দ্রের দিকে ঘুরতে থাকে,কিন্ত কেন্দ্রীয় অংশ পেচানো বাহুর চেয়ে অধিক বেগে ঘুর্নায়মান। এম ৮১ উরসা মেজর গ্যালাস্কীটি বেস্ঠনকারী গ্যালাস্কীর মধ্যে সবচেয়ে সুন্দর উদাহরন। এর রয়েছে আলোকজ্জল বাহু এবং স্ফীত অংশ সুস্পস্ট ।এর দুরত্ব ২ মিলিয়ন পারসেক।
বারড্ স্পাইরাল বা দন্ডাকার বাহুযুক্ত গ্যালাস্কী: একটি সাধারন বাহু যুক্ত গ্যালাস্কীর মতই এই দন্ডাকার বাহুযুক্ত গ্যালাস্কী। কিন্ত এই বাহু গ্যালাস্কীর কেন্দ্রীয় অংশ থেকে শুরু হয়নি, দন্ডের মাথা থেকে বক্রকার বাহুগুলির সৃস্টি।এই দুই বাহুতে নক্ষএ সমুহ সজ্জিত থাকে। ধারনা করা হয় এই সকল বেস্ঠনকারি গ্যালাস্কীতে প্রথমে দন্ডাকার বাহু থাকে এবং পরবর্তিতে মিলিয়ে যায়। এই রকম একটি গ্যালাস্কী হলো এন জি সি (নিউ জেনারেল ক্যাটালগ) 1300।
অনিয়মিত গ্যালাস্কী: এর নির্দিস্ট কোন আকার নেই, দেখতে মোচরানো বা কোচকানো ধরনের। এর বহিঃ অংশের আকৃতি ছোট বেস্ঠনকারী বাহুর মত দেখায়।এই গ্যালাস্কীর অধিকাংশ বৃহৎ গ্যালাস্কীর কাছাকাছি থাকে। কিছু জ্যোতির্বিদ মনে করেন এই ধরনের গ্যালাস্কী বিবর্ধিত হয়ে দন্ডাকার বেস্ঠনকারী গ্যালাস্কীতে রুপান্তরিত হয়। এই রকম একটি অনিয়মিত ছায়াপথ হলো স্মল ম্যাগেলানিক (S.M.C) ক্লাউড এর দুরত্ব 190,000 আলোকবর্ষ।
হাবলের শ্রেনী বিভাগ মেনে নিয়ে দেখা যায় যে, আমাদের মিল্কিওয়ে গ্যালাস্কী অ্যানড্রোমিডা M-31 গ্যালাস্কী ইত্যাদির আকার ও উজ্জলতার দিক থেকে সাধারন গ্যালাস্কী হিসাবে ধরা চলে। এছাড়াও রেডিও বিকিরনের সাহায্যে গ্যালাস্কী গুলোকে আরো একটি উপায়ে বিচার করা যায়। বেস্ঠনকারী গ্যালাস্কীর আলো ও রেডিও বিকিরন তুলনীয় মাত্রার কিন্ত উপবৃত্তাকার গ্যালাস্কীর এই দুই বিকিরনের মাত্রা কিছু কম। এই মহাবিশ্বে ছড়িয়ে থাকা কোটি কোটি গ্যালাস্কীর মধ্যে এমন কিছু গ্যালাস্কী আছে যা রেডিও তরংগের ত্রীব উৎস ।এমন একটি যুগল গ্যালাস্কী হলো "সিগনাস" (Cygnus)।এখানে দুইটি গ্যালাস্কীর সংঘর্ষে এই রেডিও বিকিরন হয়। এর দুরত্ব ৫০ কোটি আলোকবর্ষ। এই বিকিরন অন্যান্য গ্যালাস্কীর চেয়ে ১০ লক্ষ গুন বেশী। এই ধরনের গ্যালাস্কীকে রেডিও গ্যালাস্কী বলে। মহাবিশ্বে এইসব গ্যালাস্কীর মধ্যে 80 শতাংশ কুন্ডলী বিশিস্ঠ, 17 শতাংশ বৃত্তাকার, 2 শতাংশ অনিয়মিত।একটি গ্যালাস্কী থেকে অন্যটির দুরত্ব হাজার লক্ষ কোটি আলোকবর্ষ।
সবশেষে আমাদের মিল্কিওয়ে গ্যালাস্কী সম্পর্কে কিছু বলি রাতের আকাশে আমরা যে গ্যালাস্কী দেখতে পাই তা হলো আমাদের ছায়াপথর পেচানো বাহুর একটি অংশ মাএ।আমাদের ছায়াপথ দেখতে অ্যানড্রোমিডা M-31 গ্যালাস্কীর মতো, দুটিই স্পাইরাল। ভর সূর্যের ভরের 10,000 কোটি গুন, উজ্জলতায় 1000 কোটি গুন।এর দৈঘ্য প্রায় 1 লক্ষ আলোকবর্ষ,প্রস্হ প্রায় 32000 আলোকবর্ষ (1 Light year = 5,878,000,000,000 mile. 9,457,702,000,000 km)। আমাদের সৌরজগত আছে এর একটি বাহুর শেষ প্রান্তে। সূর্য থেকে এর কেন্দ্রে আলো পৌছাতে সময় লাগে 25,000 বছর।এর ভিতরে আছে 100 বিলিয়ন নক্ষএ। সূর্য সৌরজগতের গ্রহ উপগ্রহ নিয়ে ছায়াপথের কেন্দ্রের চারিদিকে ঘুরছে এবং একবার ঘুরতে সূর্যের সময় লাগে 20 কোটি বছর।।রেডিও দুরবীনের সাহায্যে বহুদুরের ছায়াপথের সন্ধান পেয়েছে যেখান থেকে আলোর যাত্রা শুরু হয়েছে আমাদের সৌরজগত সৃস্টির আগে।জ্যোতির্বিদরা রেডিও দুরবীন ব্যাবহার করে প্রায় 7 কোটি আলোকবর্ষ দুরে বিশাল এক মহাজাগতিক মেঘের সন্ধান পেয়েছে যেখানে নতুন নক্ষএ সৃস্টি হচ্ছে, তাদের ধারনা এই মেঘ পরবর্তিতে নতুন গ্যালাস্কীতে পরিনত হবে।এর থেকেই অনুভব করা যায় গ্যালাস্কী তথা মহাবিশ্বের বিশালতা।
</doc>
<doc>
সম্ভবত দুই বছর আগে বিএনপি একবার নির্বাচন কমিশন ঘেরাও কর্মসূচি দিয়েছিলো, তারপরই সম্ভবত একদিন অনশনের কর্মসূচি ছিলো, বিএনপির নির্বাচন কমিশন ঘেরাও কর্মসূচি বাংলামোটরের কাছাকাছি এসে পরিত্যাক্ত হয়, আর অনশন কর্মসূচিতে ব্যপক খেয়ে সংশ্লিষ্ট এলাকায় খাদ্যসংকট সৃষ্টি করেন বিএনপির কর্মীরা। সেদিন বিএনপির ঘেরাও কর্মসূচিতে অংশগ্রহন করার মতো ৩০০ কর্মীও ছিলো না।
গতকাল সেই একই দলের সমাবেশে অন্তত লাখখানেক লোক হাজির হয়েছিলো, কেউ কেউ বলবেন বিএনপির আর কতজন আসলো, সবইতো জামায়াত-শিবির, ওরাই নিজেদের নেতাদের মুক্তির দাবীতে সমাবেশে এসেছে।
গত দুই বছরে বিএনপি খুব বেশী সংগঠিত হয়েছে এমন কোনো নিদর্শন নেই, তাদের দলীয় কর্মসূচি চালিয়ে নেওয়ার মতো ত্যাগী নেতা-কর্মীর সংকট দূর হয় নি, কিন্তু তারপরও তাদের সমাবেশে এত মানুষজনের আগমনের কৃতিত্ব দেওয়া উচিত আওয়ামী লীগকে।
তাদের ধারাবাহিক ব্যর্থতা, তাদের দ্রব্যমূল্য নিয়ন্ত্রনের ব্যর্থতা, আইন শৃঙ্খলা পরিস্থিতির উন্নতি নিশ্চিত করার ব্যর্থতা, তাদের দলীয় সন্ত্রাস এবং চাঁদাবাজী নিয়ন্ত্রনের ব্যর্থতা, সাড়ম্বরে শ্লোগান দিয়েও বিদ্যুৎ পরিস্থিতি উন্নয়নের সীমিত ব্যর্থতা এবং পেশীশক্তি প্রদর্শনের পারদর্শীতা দেখাতে গিয়ে সাধারণ মানুষের দুর্ভোগ বাড়ানো, সব মিলিয়ে নিজের গলায় ছুড়ি চালিয়ে আওয়ামী লীগ বিএনপির জনপ্রিয়তা বাড়াচ্ছে।
আওয়ামী লীগের রাজনৈতিক ইতিহাসই নির্বাচনে বিপূল ভোটে বিজয়ী হয়ে জনবিচ্ছিন্ন হয়ে যাওয়ার ইতিহাস। তার রাজনৈতিক ইতিহাসে জোটবদ্ধ হয়ে এবং এককভাবে নির্বাচনে অংশগ্রহন করে আওয়ামী লীগ বিপূল ভোটে বিজয়ী হয়েছে ৫বার। এর ভেতরে তারা সরকার গঠন করতে পেরেছে ৪বার এবং প্রতিবারই তারা একটা পর্যায়ে জনবিচ্ছিন্ন হয়েছে।
১৯৫৪ সালের নির্বাচনে ইউনাইটেড ফ্রন্টের অংশীভুক্ত হয়ে আওয়ামী লীগ ১৪৩টি আসনে বিজয়ী হয়েছিলো, সে নির্বাচনেই পূর্ব বাংলার জনগণ পাকিস্তান আন্দোলনে নেতৃত্বপ্রদানকারী মুসলীম লীগকে প্রত্যাখ্যান করেছিলো , সে সময় আওয়ামী লীগের থেকে শেখ মুজিবর রহমান প্রথমে কৃষি ও বন মন্ত্রী হয়েছিলেন, পরবর্তীতে সে মন্ত্রীসভা ভেঙে যায়, বিভিন্ন প্রচেষ্টার পর অবশেষে আতাউর রহমান খানের নেতৃত্বে পুনরায় আওয়ামী লীগ সরকার গঠন করে। সে সময় শেখ মুজিবর রহমান শিল্প, বাণিজ্য মন্ত্রী মনোনীত হয়েছিলেন।
তিনি তখন একই সাথে আওয়ামী লীগের সাধারণ সম্পাদক, আওয়ামী লীগের গঠনতন্ত্র অনুযায়ী একই ব্যক্তি দলীয় পদে এবং রাজনৈতিক সরকারের মন্ত্রী হিসেবে থাকতে পারবেন না, সে শর্ত মেনে আতাউর রহমান খান দলীয় পদ থেকে ইস্তফা দেন এবং শেখ মুজিবর রহমান মন্ত্রীত্ব ছেড়ে দলীয় সাধারণ সম্পাদক হিসেবে দায়িত্ব পালন করেন। আতাউর রহমান খানের "ওজারতির দুই বছর" স্মৃতিকথায় এ সময়ে আওয়ামী লীগের দলীয় কর্মীদের বিভিন্ন ধরণের রাজনৈতিক হ্যাংলামি ও ছ্যাচরামির উদাহরণ পাওয়া যাবে।
সে বছরই নির্বাচনের আগে সামরিক শাসন জারী করা হয়, ১২ বছর পর সার্বজনীন ভোটে অনুষ্ঠিত সাধারণ নির্বাচনে বিজয়ী হয় আওয়ামী লীগ, তবে তারা সরকার গঠন করতে পারে নি, মুক্তিযুদ্ধপরবর্তী সময়েও বাঙালীর ভেতরে আওয়ামী লীগের প্রতি অন্ধসমর্থন ছিলো, ১৯৭৩ এর নির্বাচনে আওয়ামী লীগ একক সংখ্যাগরিষ্টতা পেতো কিন্তু তারপরও আওয়ামী লীগ পেশীশক্তি প্রদর্শনের সিদ্ধান্ত নেয় এবং বেশ কয়েকটি আসনে তারা জোরপূর্বক বিজয়ী হয়। ( রওনক জাহান: বাংলাদেশ পলিটিক্স: প্রবেলমস এন্ড ইস্যুজ, তালুকদার মনিরুজ্জামান: বাংলাদেশ রেভলিউশন এন্ড আফটারম্যাথ) । মুক্তিযুদ্ধপরবর্তী সময়ের স্মৃতিচারণ করেছেন অনেকেই, মুক্তিযুদ্ধে নারীদের অংশগ্রহনের সাক্ষাৎকারভিত্তিক একটি গ্রন্থ সংকলন প্রকাশ করেছিলো বাংলাদেশ নারী পরিষদ, সেখানে কাজি নুরুজ্জামানের স্ত্রীর আক্ষেপটুকু বাংলাদেশের মুক্তিযুদ্ধ পরবর্তী সময়ের জন্য প্রাসঙ্গিক, দেশের জন্য নি:স্বার্থ শ্রম দিতে চাইলেও মুক্তিযুদ্ধের অবদান ছিনিয়ে নেওয়ার প্রতিযোগিতালিপ্ত মানুষেরা সাধারণ মানুষদের বঞ্চিত করেছে, নিজেদের লুটপাটের রাজত্ব কায়েম করতে গিয়ে।
মুক্তিযুদ্ধ পরবর্তী সময়ে প্রাণভয়ে দেশত্যাগ করা হিন্দুসম্প্রদায়ের মানুষদের সম্পত্তি জবর দখল, পাকিস্তানে চলে যাওয়া ব্যবসায়ীদের পরিত্যাক্ত গৃহ ও ব্যবসাপ্রতিষ্ঠান দখলের বিভিন্ন সংবাদ প্রকাশিত হয়েছে ভাসানীর সম্পাদনায় প্রকাশিত হক কথায়। ১৯৭৩ সালের নির্বাচনে একক সংখ্যাগরিষ্ট দল হিসেবে নির্বাচিত হয়েছিলো আওয়ামী লীগ, তাদের অধিকাংশ নেতারাই দেশগঠন কিংবা দেশের ক্ষতিগ্রস্ত অবকাঠামো উন্নয়নে মনোযোগী না হয়ে অধিকতর মনোনিবেশ করেছিলেন নিজেদের অর্থনৈতিক শ্রীবৃদ্ধিতে। বাংলাদেশ পরিকল্পনা কমিশনের সদস্য অর্থনীতিবিদ নুরুল ইসলামের স্মৃতিকথামূলক গ্রন্থে এসবের কিঞ্চিৎ নজির পাওয়া যাবে।
ব্যক্তিগত পর্যায়ে শেখ মুজিব দুর্নীতিগ্রস্ত ছিলেন না, দেশের জনগণের প্রতি তার মমত্ববোধের কোনো খামতি ছিলো না , কিন্তু তার নিকট আত্মীয় এবং তার দলীয় কর্মীদের দুর্নীতি- অপরাধপ্রবনতা এবং লুণ্ঠক মনোবৃত্তির দায় তাকে জীবন দিয়ে চুকাতে হয়েছে। তার বোনের জামাই সংস্থাপন মন্ত্রনালয়ের তৃতীয় শ্রেনীর কর্মচারী থেকে শেখ মুজিবের পরিচয় ব্যবহার করে সংস্থাপন মন্ত্রনালয়ের হেড ক্লার্ক পদে পদোন্নতি পেয়েছিলেন, সে সময়ে তার আচরণ অপরাপর সরকারী কর্মচারীদের বিক্ষুব্ধ করেছিলো, তার দুর্নীতিতে ক্ষুব্ধ ছিলেন অনেকেই( রওনক জাহান , তালুকদার মনিরুজ্জামান)। হাসনাত আব্দুল্লাহের বাসায় সেনাবাহিনী অস্ত্র উদ্ধার অভিযান পরিচালনা করেছিলো, তিনি চোরাচালানির দায়েও অভিযুক্ত ছিলেন, তার এবং অন্যান্য আওয়ামী লীগ নেতা-কর্মীদের বাসায় অবৈধ অস্ত্র উদ্ধার এবং চোরাচালানির সাথে তাদের সংশ্লিষ্ঠতার দায়ে তাদের আটক করবার ঘটনাগুলো আওয়ামী লীগের নেতাকর্মীদের বিক্ষুব্ধ করেছিলো, সেনাবাহিনীকে চোরাচালান রোধ এবং অবৈধ অস্ত্র উদ্ধার অভিযানের দায়িত্ব প্রদান করে মাঠে নামানো এবং তাদের উপরে রাজনৈতিক খবরদারি সেনাবাহিনীর কর্তাব্যক্তিদের ক্ষুব্ধ করেছিলো।
শেখ মনি ধানমন্ডীতে বাসা দখল করেছিলেন, শেখ মুজিবের ছোটো ভাই শেখ নাসের ( যিনি ১৫ই আগস্ট শেখ মুজিবের বাসভবনেই নিহত হন) খুলনার অপরাধ জগতের নেতা হয়ে উঠেন। এইসব নিকটাত্মীয় এবং নেতা কর্মীদের দুর্নীতি-অপরাধ প্রবনতা শেখ মুজিবের প্রতি বাংলাদেশী জনগণের আস্থা টলিয়ে দেয়। শেখ মুজিবের ব্যক্তিগত ক্যারিশমাও তাদের আশ্বস্ত করতে ব্যর্থ হয়। আওয়ামী লীগ নিজেদের অতিরিক্ত লোভে জনবিচ্ছিন্ন হয়ে যায়। শেখ মুজিব দলীয় নেতা কর্মীদের এমন আচরণকে কিছুটা প্রশ্রয়ও দিয়েছেন সব সময়ই, তিনি মন্ত্রী থাকবার সময়ও তিনি দলীয় নেতাকর্মীদের স্বার্থ দেখেছেন, স্বাধীন বাংলাদেশেও তার নাম ভাঙিয়ে কিংবা তার প্রশ্রয়েই অনেকে দুর্নীতি করেছে। ১৯৭২ এর ২৬শে মার্চ যে পরিমাণ জনগণ শেখ মুজিবের ভাষণ শুনতে রেসকোর্স ময়দানে জমায়েত হয়েছিলো ১৯৭৫ সালের ২৬শে মার্চ সে পরিমাণ লোক জমায়েত হয়ে শেখ মুজিবের ভাষণ শুনে নি।
১৯৯৬ সালে দীর্ঘ সময় তত্ত্বাবধায়ক সরকারের দাবিতে অসহযোগ আন্দোলন করে আওয়ামী লীগ নির্বাচিত হয়েছিলো, দলীয় নেতাকর্মীদের দুর্নীতি এবং সন্ত্রাসে অতিষ্ট জনগণ তাদের ২০০১ সালের নির্বাচনে প্রত্যাখ্যান করেছিলো। ২০০৮ সালে নির্বাচিত হয়ে আওয়ামী লীগের নেত্রী ও প্রধানমন্ত্রী শেখ হাসিনা পুরোনো দুর্নীতির দায়ে অভিযুক্ত কিংবা সন্দেহভাজন সবাইকে মন্ত্রী সভা থেকেদুরে রেখেছিলেন, তরুন এবং নবীনদের দিয়ে মন্ত্রীসা সাজিয়েছিলেন। তাদের একমাত্র যোগ্যতা ছিলো সততা এবং শেখ হাসিনার প্রতি তাদের আনুগত্য। তাদের অপরাপর বিষয়ে দক্ষতা পারদর্শীতা যেমনই হোক না কেনো দুর্নীতিতে তাদের অনভিজ্ঞতা তাদের দুর্নীতিপ্রবন হয়ে উঠবার ক্ষেত্রে কোনো বাধা হয়ে দাঁড়ায় নি। ছাত্র লীগের অন্তর্কলহ , দলীয় সন্ত্রাস এবং চাঁদাবাজীর সংবাদ দীর্ঘ দিন প্রকাশিত হয়েছে গণমাধ্যমে, গণমাধ্যমকে চাচক্রে ডেকে মৃদু হুমকি দিয়েছেন প্রধানমন্ত্রী, তাদের গণতন্ত্র ও দেশের স্থায়িত্ব ও স্থিতিশীলতা বিষয়ে সবক দিয়েছিলেন তিনি তখন। তবে ছাত্র লীগ, যুবলীগের দৈরাত্ব কমে নি এতে, তারা নিজেদের মতো টেন্ডারবাজী, চাঁদাবাজী, সন্ত্রাসী কার্যক্রমে লিপ্ত থেকেছে, সময়ে সময়ে বিরোধী দলের উপরে চড়াও হওয়ার সীমিত ইতিহাস বাদ দিলে তারা মূলত নিজেরা নিজেরাই অধিকাংশ সময় সংঘাতে লিপ্ত ছিলো। সাম্প্রতিক সময়ে জাহাঙ্গীরনগরে দুই জন ছাত্র লীগ কর্মীর অপমৃত্যু, একই সাথে দ্রব্যমূল্য নিয়ন্ত্রনের ধারাবাহিক ব্যর্থতায় আওয়ামী লীগের জনপ্রিয়তায় ভাটার টান স্পষ্ট হয়েছে। আজ ডেইলী স্টারে মাহফুজ আনাম চমৎকার একটি প্রতিক্রিয়া লিখেছেন, ( ১৩ই মার্চ ২০১২, ডেইলী স্টার) । সেখানে অনেক গুছিয়ে বলা হয়েছে কিভাবে আওয়ামী লীগ নিজেদের জনবিচ্ছিন্ন করে ফেলার যাবতীয় আয়োজন সুসম্পন্ন করেছে।
সামনে বিএনপি হরতাল ডেকেছে ২৯শে মার্চ, সরকার অত্যুৎসাহে মাঠে নেমে বিএনপির হয়ে হরতাল সফল করে ফেলবে। নিজেদের সংশোধন না করে এভাবে পেশীশক্তি দিয়ে ক্ষমতা জবর দখল করতে চাইলে জনগণ আরও বিক্ষুব্ধ হবে এবং এই বিক্ষোভ হয়তো মুসলীম লীগের মতো আওয়ামী লীগের রাজনৈতিক মৃত্যু বয়ে নিয়ে আসবে।
যদিও বিএনপি-আওয়ামীলীগ কোনোটাই জনকল্যানকামী রাজনৈতিক দল নয়, তাদের ভেতরের প্রশাসনিক পার্থক্য জলন্ত উনুন আর ফুটন্ত কড়াইয়ের পার্থক্য এরপরও তেমন বিকল্প না থাকায় মানুষ বাধ্য হয়েই এদের এক দলকেই বাছাই করে। বাংলাদেশের বিদ্যমান রাজনৈতিক পরিস্থিতিতে তৃতীয় কোনো শক্তির অনুপস্থিতিতে সুশীল সমাজের পৃষ্টপোষকতায় আপাতসৎ এবং অবহেলিত রাজনৈতিক নেতাদের নিয়ে একটা বিকল্প ধারার রাজনৈতিক শক্তি গঠনের এক ধরণের উদ্যোগ চোখে পরছে, যদি সেখানে উল্লেখযোগ্য এবং সাধারণের কাছে মোটামুটি গ্রহনযোগ্য কয়েকজন রাজনৈতিক ব্যক্তিত্ব যোগ দেন তাহলে সেটার ভবিষ্যত বাংলাদেশের বর্তমান রাজনীতির প্রেক্ষিতে অনেক বেশী উজ্জল। এমন কি সোহেল তাজ যদি সেখানে সংযুক্ত হতে আগ্রহী হন তবে এই পৃষ্টপোষকতা পাওয়া দলটির জনপ্রিয়তা অনেক বেশী বৃদ্ধি পাবে। তার বাবা প্রতিকূল পরিবেশে ক্ষমতালোভী আওয়ামী লীগ নেতাদের বিভিন্ন বিরূপতা সহ্য করেও প্রবাসী সরকারের প্রধানমন্ত্রীত্বের দায়িত্ব পালন করেছেন, তার মা দেশের দু:সময়ে আওয়ামী লীগকে আগলে রেখেছেন, তার দুর্বল কাঁধে তিনি এ ভার বহন করতে অনাগ্রহী হলে তাকে আমন্ত্রন না জানানোই ভালো, আমাদের পার্টিজান রাজনীতিতে সততা- আন্তরিকতা এবং ব্যক্তিত্বের কোনো মূল্যায়ন হয় না, সম্ভবত সোহেল তাজ এমন সুশীল সংঘের পৃষ্টপোষকতায় পরিপুষ্ট রাজনৈতিক সংঘে যোগদান করলে তাকে পিটিয়ে তক্তা বানিয়ে ফেলবে খোদ আওয়ামী লীগের কর্মীরা।
বাংলাদেশের মানুষ রাজনীতিসচেতন না হয়ে এখন ক্রমশ রাজনীতিবিমুখ হয়ে উঠছে, তাদের ক্রমবর্ধমান হতাশা এখন এমন পর্যায়ে তারা গণতান্ত্রিক স্বৈরতন্ত্র প্রতিষ্ঠিত করছে ভোট দিয়ে। সে স্বৈরতন্ত্র গত ১০ বছরে দেশে প্রশংসনীয় কোনো পরিবর্তন আনতে ব্যর্থ। 
</doc>
<doc>
আমি একটি ভূত । মরার পরই ভূত হয়ে গেলাম । এখন মনে হচ্ছে মানুষের জীবনের চেয়ে ভূতের জীবনটাই অনেক ভালো । আহ (!) মানূষ যদি জানতো ভূত হওয়া কত আনন্দের তাহলে সবাই ভূত হয়ে যেত । আমি কিভাবে মরলাম সেই ঘটনা পরে বলছি । আগে বলি- আমি মরার পরপর কি ঘটলো ।
আমি মরে যাওয়ার অনেক পরে বুঝতে পারলাম যে আমি মরে গেছি । আমার এটুকু মনে আছে, মরার আগে আমার মেজাজ অত্যন্ত খারাপ ছিল । যাই হোক, অন্ধকার একটা জাগায় শুয়ে আছি, আশে পাশে কেউ নেই । জায়গাটা অন্ধকার হলেও সব কিছু দেখতে পাচ্ছি । হঠাৎ দুইটা অদ্ভুত লোক আসলো আমার সামনে । কেন জানি লোক দুইটা কে দেখে মেজাজ গেলে আরও খারাপ হয়ে । ( তখনও আমি বুঝতে পারি নি, যে আমি মরে গেছি ) অদ্ভুত লোক দুইটা আমার কাছে এসে বলল- দুই-তিনটা প্রশ্ন করবো- তাড়াতাড়ি উত্তর দিবে । আমাদের সময় কম । বেয়াদপ দুইটার কথা শুনে- আমার মেজাজ হয়ে গেল আরো খারাপ । আমি বললাম, আচ্ছা প্রশ্ন করেন কিন্তু তার আগে আপনাদের পরিচয়টা দেন । আমার কথা শুনেই লোক দুইজন অদ্ভুতভাবে আমার দিকে তাকালো । যেন আমি তাদের অপমান করেছি । দুইজনের মধ্যে যে লোকটা একটু বেশী লম্বা সে চিবিয়ে চিবিয়ে বলল- মশকরা করো- আমাদের চিনতে পারো নি ! আমি বললাম- দেখেন আমার মেজাজ অত্যধিক খারাপ, এখন আমি মসকরা করার মত অবস্থায় নাই । দুইজনের মধ্যে যে লোকটার দাঁত উঁচু সেই লোকটা বলল- তুমি মরে গেছো । এটা কবর আর আমরা আল্লাহর ফেরেশতা, আমার নাম মুনকার আর উনার নাম নকীর ।
আমি নিশ্চিত হলাম যে আমি মরে গেছি । তারপর থেকেই এক ধরনের আনন্দ পেতে শুরু করলাম । মুনকার আমাকে প্রশ্ন করলেন- বল, তোর রব কে ? আমি মাথা চুলকে বললাম- বারাক ওবামা । এই কথা বলতেই- তারা দুই জন এক আকাশ সমান অবাক হয়ে গেলেন ! নকীর আমার দিকে কিটমিটিয়ে তাকিয়ে বললেন- মুনকারের চেয়ে আমার রাগ বেশী- সজাসুজি উত্তর দে- । তারপর তরে মজা দেখাচ্ছি । হঠাৎ আমার খুব রাগ লাগল । হাতের কাছে পেলাম একটা লাঠি- সেই লাঠি দিয়ে দুইটাকে খুব মারলাম । তারপর তারা কোথায় যেনো পালিয়ে গেল । হঠাৎ করে খুব অবস্বাদ লাগছে । আমি চিন্তা করতে লাগলাম আমার প্রিয় মানূষদের কথা । তারা কে কোথায় আছে ? কেমন আছে ? আমার সাথে একটা মেয়ের খুব ভালো সম্পর্ক ছিল- সেই মেয়েটাকে খুব দেখতে ইচ্ছা করছে । কথা ছিল সেই মেয়েটার বু্কে মাথা রেখে একদিন খুব কাঁদবো । সেই মেয়েটার প্রতি আমার কত ভালোবাসা ছিল- তা কোনোদিন মেয়েটাকে আর বলা হবে না । মেয়েটা আমাকে এক আকশ ভালোবাসা নিয়ে গান শোনাতো- "মাঝে মাঝে তব দেখা পাই , চিরদিন কেন পাই না/ কেন মেঘ আসে হৃদয় আকাশে ,তোমারে দেখিতে দেয় না .../ ক্ষনিক আলোকে আখির পলকে তোমায় জবে পাই দেখিতে/ হারাই-হারাই সদা ভয় হয় , হারাইয়া ফেলি চকিতে ।/ কি করিলে বল পাইব তোমারে, রাখিব আখিতে আখিতে ।/এত প্রেম আমি কোথা পাব নাথ, তোমারে হৃদয়ে রাখিতে ?/ আরো কারো পানে চাহিব না আর, করিব হে আমি প্রানপন -/ তুমি যদি বল এখনি করিব, বিষয় বাসনা বিসর্জন ।" মধ্যরাত্রে সেই গানকে মনে হতো কোনো অলৌকিক ভুবনের গান । চোখ্ ভিজে উঠতো ।
আমার চিন্তায় ছেদ পড়ল । ওই দুইটা আবার আসছে । একটার হাতে বেন্ডেজ আর একটার কপালে বেন্ডেজ এবং ঠোঁট ফুলে আছে । আমি তাদের বললাম, আবার কেন ? তারা বলল- আমাদের হাজার বছরের ইতিহাসে আপনার মত 'পিস' একটাও পাইনি । আপনি তো রীতি মত মৃত্যুর পরের জগতে হৈ-চৈ ফেলে দিয়েছেন । আমি বললম- পাকনামো বাদ দেন কাজের কথায় আসেন । তারা বলল- আপনাকে ছেড়ে দেওয়া হলো । এখন আপনি যেখানে খুশি সেখানে যেতে পারবেন । আপনাকে কেউ বাঁধা দিবে না । নতুন আইন লেখা হবে তারপর আপনাকে ধরা হবে, বিচার হবে, শাস্তি হবে । ততদিন আপনি মুক্ত । এই হচ্ছে আমার ভূত হওয়ার কাহিনী । কেউ আমাকে দেখে না কিন্তু আমি সবাইকে দেখি । খুব মেজাজ খারাপ হলে দুই একটা কে চড় থাপ্পড় দেই ।
জীবিত থাকা অবস্থায় যে রকম জেনেছিলাম- ভূত সমন্ধে- সব ভুল জেনেছিলাম । ভূত কারো রক্ত খায় না । আসলে ভূতের কোনো ক্ষুধাবোধ নেই । ভূত কারো ভালো বা মন্দ করতে পারে না । শুধু শুধু মানূষ পৃথিবীতে বাজে কথা বলে ভূতদের নিয়ে । এটা আমার মোটেও পছন্দ না । এখন আমি খুব সুখে আছি । ইচ্ছা করলেই যেখানে খুশি যেতে পারি । আমি দূরে কোথাও যাই না । সারাক্ষণ মানূষদের আশে পাশের ঘোরাঘুরি করি । কি যে আনন্দ পাই ! এত আনন্দের কারনে মাঝে মাঝে চোখ ভিজে ওঠে । ভূতদের সবচেয়ে কষ্ট হলো তারা খুব একা । অনেক লেখকরা বলেন- ভূতরা গাছে থাকে । হা হা হা...। লেখকগুলো কতো বোকা হয় । ভূতরা দূর থেকেই সব স্পষ্ট দেখতে পায় । খেলা শুরু হওয়ার আগেই প্রতিটা ভূত জানে আজ কে জিতবে । যে কোনো মানূষের দিকে তাকালের বলে দিতে পারে- তার মনের কথা গুলো কি কি !
আমি সারাদিন এখানে সেখানে ঘুরে বেড়াই । কিন্তু রাতের বেলা যাই হিমির কাছে । মেয়েটা আসলেই আমাকে অনেক ভালোবাসতো । গভীর রাতে মেয়েটা একা বারান্দায় বসে থাকে আর একটু পরপর মোবাইল-এ আমার ছবি দেখে । বোকা মেয়েটা বুঝে না, যে আমি পাশেই আছি । শুধু চোখ দিয়ে টপ টপ করে পানি পড়ে । এমনই পোড়া কপাল আমার হিমির চোখের পানি মুছে দিতে পারি না । কিন্তু আমার চোখ ভিজে ওঠে । আমি সাথে সাথে চোখের পানি মুছে ফেলি- কারন ভূতদের কাঁদতে নেই । আমি অদৃশ্য ভাবে হিমিকে আদর করে দেই । হিমির চোখের পানি মুছে দেই । মধ্যরাত্রের পর হিমি যখন বিছানায় ঘুমাতে যায়- তখন আমি হিমির কপালে একটা ছোট চুমু দিয়ে বিদায় নেই ।
( একটি ভূতের আত্মকাহিনী এখানেই শেষ । গল্পটা আর টেনে লম্বা করতে ইচ্ছা করছে না । জ্বিন ভূত প্রেতের অস্তিত্বে অনেকে বিশ্বাসই করেনা । বিশেষতঃ পশ্চিমা জগতের উন্নত দেশগুলোতে জ্বিন ভূত প্রেতের কথাকে অনস্তিত্বের কল্প-কাহিণী মনে করা হয় । বিভিন্ন ধর্মগ্রন্থে অবশ্য জ্বিনের কথা উল্লেখ আছে । তাই ধার্মিক লোকেরা হয়তো বিশ্বাস করতে বাধ্য । যারা কোনো ধর্মে বিশ্বাসী নয় তারাও যে সবাই অবিশ্বাস করে এমনটিও না ।
একবার মাদামকুরী ও তার মেয়ে আইনস্টাইনকে দেখতে গেল । তারা তিনজন উচুনিচু পাহাড়ী পথে হাটতে হাটতে কথা বলছিলেন । তো মাদামকুরী আইনস্টাইনকে প্রশ্ন করলেন তার বিখ্যাত আপেক্ষিকতা বাদ নিয়ে প্রশ্ন করলেন । তখন মাদামকুরীর আকর্ষন দেখে আইনস্টাইন এক ব্যাখ্যা করতে লেগে গেলেন । মাদামকুরী ও তন্ময় হয়ে তা শুনছিলেন । এক পর্যায়ে মাদামকুরীর মেয়ে চিৎকার করে বলল মা আইনস্টাইন সাহেব কোথায় । মাদাম কুরী যেন সম্বিত ফিরে পেলেন । মা মেয়ে দুজনেই আইন স্টাইনকে খুজতে লাগলেন । অবশেষে তারা তাকে আবিষ্কার করেন পাহাড়ি একটা লতা ধরে তিনি ঝুলছিলেন । তারা অনেক কষ্টে তাকে টেনে তুলেন । দেখুন অবষ্থা আপেক্ষিকতা বুঝাতে গিয়ে তিনি কখন যে পাহাড়ে উপর থেকে পড়ে গিয়ে ছিলেন বলতেই পারলেন না ।) 
</doc>
<doc>
অমূল্য স্বাধীনতা অর্জনের পর বাঙালি অধীর আগ্রহে অপেক্ষা করছিলেন স্বাধীন সার্বভৌম রাষ্ট্রের স্বপ্নদ্রষ্টা বঙ্গবন্ধু শেখ মুজিবর রহমানের দেশে ফেরার দিনটির জন্য। ১৯৭২ সালের ১০ই জানুয়ারী কারা বরণ শেষে বাংলার মাটিতে পা রাখার সাথে সাথেই এক শ্রেণীর কুচক্রী রাজনীতিবিদ এবং মুক্তিযুদ্ধের বিপক্ষ শক্তি বঙ্গবন্ধুর সরলতার সুযোগে মুক্তিযোদ্ধা ও মুক্তিযুদ্ধের প্রকৃত ইতিহাসকে বাঁকা পথে নিয়ে যাবার জোর চেষ্টা চালায়। কিন্তু তার বিচক্ষনতার কাছে সবকিছু পরাজয় বরণ করে। তিনি মুক্তিযুদ্ধে আহত, পঙ্গু ও শহীদ মুক্তিযোদ্ধাদের কথা ভেবে এবং তাদের পরিবারগুলোর ভবিষ্যতের কথা ভেবে ১৯৭২ সালের সেপ্টেম্বর মাসে গঠন করেন ‘মুক্তিযোদ্ধা কল্যান ট্রাষ্ট।’
একজন প্রবীণ সাংবাদিক কামাল লোহানী লিখেছেন - "মুক্তিযুদ্ধোত্তরকালে সোভিয়েত ইউনিয়ন, চীন, কোরিয়া, ভিয়েতনাম, কিউবা ইত্যাকার দেশের কথা যদি ভাবি দেখব মুক্তিসেনারাই পরবর্তীকালে রেড আর্মি, পিপলস আর্মি, পিপলস লিবারেশন আর্মি নামে খ্যাত হয়েছে এবং এরা কেবল দেশ রক্ষাই নয়, উৎপাদন ক্ষেত্রে বিপুলভাবে তৎপর থেকেছে। দেশের মানুষের উন্নতির শরিক হয়ে গর্বোদ্ধত বুকে জনগণের বন্ধু হিসেবে রয়েছে। এরা রাজনৈতিক প্রক্রিয়ারও অংশ। তারা নির্দিষ্ট ভূমিকা পালন করে চলেছে নিজ নিজ দেশে। কিন্তু বাংলাদেশে একাত্তর-উত্তরকালে মুক্তিবাহিনীকে চরমভাবে কলুষিত করে বিভিন্ন বেসরকারি বাহিনীতে পরিণত করা হয়েছে। আর পাকিস্তান থেকে ফিরে আসা সেনাদের বাংলাদেশ বাহিনীতে ঢোকানো হয়েছিল বলেই পরবর্তীতে ক্যুতে ক্যুতে জর্জরিত হয়েছে দেশটা, আর আমরা হারিয়েছি প্রকৃত মুক্তিসেনাদের।"
স্বাধীনতাত্তোর রাজনীতিতে আওয়ামী লীগ বিরোধীতা যেমন শুরু থেকে দানা বাঁধছিল, তেমনি আওয়ামী লীগ নিজেও দলীয় কোন্দলে ডুবে গিয়েছিল। খন্দকার মোশতাক, মাহবুবুল আলম চাষী, তাহেরউদ্দিন ঠাকুর, শাহ মোয়াজ্জেম চক্র সক্রিয় ছিল কোনোভাবে পাকিস্তানের সঙ্গে আবারো একটা সম্পর্কে জড়ানো যায় কিনা সেটা নিয়ে।
১৯৭৫ সালের ২৫ জানুয়ারি জাতীয় সংসদে ভীষণ সমালোচিত সংবিধানের চতুর্থ সংশোধনী পাস হয়। পরে ২৪ ফেব্রুয়ারি জাতীয় দল হিসাবে “বাংলাদেশ কৃষক-শ্রমিক আওয়ামী লীগ- বাকশাল” গঠিত হয়। এ নিয়ে আওয়ামী লীগ এবং তাদের সমর্থকদের মধ্যে ভীষণ উচ্ছাস দেখা গেলেও সব রাজনৈতিক দল নিষিদ্ধ করে একদলীয় শাসন ব্যবস্থা প্রবর্তন মানুষ পছন্দ করেনি। বঙ্গবন্ধু বলেছিলেন, এটা সাময়িক ব্যবস্থা। দেশের অবস্থার উন্নতি হলেই আবার সংসদীয় ব্যবস্থায় ফিরে যাবেন। অনেক রাজনৈতিক বিশ্লেষক মনে করেন, ১৯৭৫ সালের ১৫ আগস্টের নৃশংস হত্যাকাণ্ড ছাড়া বহুদলীয় ব্যবস্থায় ফেরা সহজ হতো না।
সপরিবারে রাষ্ট্রপতি শেখ মুজিবর রহমানকে হত্যার ঠিক ৭৯ দিন পরে ১৯৭৫ সালের ৩রা নভেম্বর ঢাকা কেন্দ্রীয় কারাগারে সামরিক বাহিনীর কয়েকজন সদস্যের গুলিতে নিহত হয়েছিলেন ১৯৭১ সালে বাংলাদেশের প্রবাসী সরকারের অস্থায়ী রাষ্ট্রপতি সৈয়দ নজরুল ইসলাম, প্রধানমন্ত্রী তাজউদ্দিন আহমেদ আর ঐ সময়কার অর্থমন্ত্রী এম মনসুর আলী এবং স্বরাষ্ট্রমন্ত্রী এএইচএম কামরুজ্জামান। বলা হয় শেখ মুজিবর রহমানকে হত্যার ঘটনার সাথে সরাসরি সম্পর্কিত এই হত্যাকান্ড।
বঙ্গবন্ধুকে হত্যার পর মোশতাক ক্ষমতা নেন। খন্দকার মোশতাক আহমেদ স্পিকার বা ভাইস প্রেসিডেন্ট না হয়েও অবৈধভাবে ক্ষমতা দখল করেন। তিনি বৈধ ক্ষমতার দাবিদার ছিলেন না। মোশতাকের কাছ থেকে ক্ষমতা দখল করেন জিয়াউর রহমান। মোশতাক ও জিয়া সামরিক ফরমানবলে মুক্তিযুদ্ধের চেতনাসংবলিত সংবিধানের মূলনীতি পরিবর্তন করেন। এতে রাষ্ট্রীয় মূল স্তম্ভের মৃত্যু হয়। মুক্তিযুদ্ধের স্লোগান ‘জয় বাংলা’ মুছে ফেলা হয়। বাংলাদেশ বেতার কে করা হয় রেডিও বাংলাদেশ। স্বাধীনতাবিরোধীদের পুনর্বাসন করেন জিয়াউর রহমান। চিহ্নিত স্বাধীনতাবিরোধী শাহ আজিজুর রহমানকে প্রধানমন্ত্রী বানানো হয়। কর্নেল মুস্তাফিজুর রহমানকে করা হয় মন্ত্রী। পাকিস্তানের সহযোগীদের ছেড়ে দেওয়া হয়। ধর্মনিরপেক্ষতা ধ্বংস করে দেন জিয়া। এমনকি বঙ্গবন্ধুর স্বীকৃত খুনিদের পুনর্বাসন করেন। খুনিদের বিভিন্ন দূতাবাসে চাকরি দেন। জিয়া খন্দকার মোশতাকের সহায়তায় ইনডেমনিটি অধ্যাদেশ জারির মাধ্যমে বঙ্গবন্ধু হত্যা মামলার বিচারের পথ বন্ধ করেছিলেন। জেনারেল জিয়া রহস্যজনক কারণে কর্নেল (অবঃ) আবু তাহেরের বিরুদ্ধে দেশদ্রোহীতার অভিযোগ আনেন। এতে ১৯৭৬ সালের ২১শে জুলাই কর্নেল তাহেরের ফাঁসি হয়। ধারণা করা হয়, ৭ই নভেম্বর কর্নেল তাহেরের জনপ্রিয়তা দেখে জিয়াউর রহমান শঙ্কিত ছিলেন। তাই ক্ষমতা নিষ্কণ্টক রাখার জন্যই তাহেরের বিরুদ্ধে দেশদ্রোহীতার অভিযোগ আনেন।
১৯৭৫ সালের ৭ ই নভেম্বর আদৌ সিপাহী জনতার বিপ্লব ছিলো না, ছিলো ক্ষমতা দখলের পাল্টা অভ্যুত্থান। জিয়ার খল চরিত্রে বিভ্রান্ত না হলে তাহেরই হতেন নায়ক, ফাঁসিতে না ঝুলে তিনিই হতেন রাস্ট্রপতি। সেনাবাহিনীতে মুক্তিযোদ্ধা হত্যা ও নির্মুল করা কিন্তু শুরুটা সে সময়েই। বিপ্লবের নামে চরম বাম ও চরম ডানের মিলন ছিলো সেটা, যার ফসল জিয়ার ক্ষমতা দখল।
জিয়ার উত্তরসূরি হিসেবে বিচারপতি সাত্তারের কাছ থেকে ক্ষমতা দখল করেন এরশাদ। মোশতাক, আবু সাদাত মোহাম্মদ সায়েম ও জিয়াউর রহমানের মতো এইচ এম এরশাদও অবৈধ ক্ষমতা দখলকারী।
গোলাম আযম, যিনি ১৯৭১ সালে পাকিস্তানি হানাদার বাহিনীর প্রতিটি অন্যায়, বেআইনি, অমানবিক ও নিষ্ঠুর কাজ প্রকাশ্যে সমর্থন করেছিলেন; যিনি মুক্তিযোদ্ধাদের দেশদ্রোহী বলে আখ্যা দিয়ে তাঁদেরকে সমূলে ধ্বংস করার আহ্বান জানিয়েছিলেন; যিনি আলবদর বাহিনী গড়ে তুলে দেশের শ্রেষ্ঠ সন্তানদের নির্মমভাবে হত্যা করার প্ররোচনা দিয়েছিলেন।’ ১৯৭১ সালের ২২ নভেম্বর জামায়াতের কেন্দ্রীয় কর্মপরিষদের বৈঠকে যোগ দিতে পাকিস্তানে যান। এরপর তিনি আর দেশে ফেরেননি।
তারপর পাকিস্তানি পাসপোর্ট ও তিন মাসের বাংলাদেশি ভিসা নিয়ে ১৯৭৮ সালে বাংলাদেশে আসেন তিনি। পাকিস্তানি পাসপোর্টধারী গোলাম আযম বাংলাদেশে এসে আর ফিরে যাননি। গোটা আশির দশক ছিলেন জামায়াতের অঘোষিত আমির। ১৯৯০ সালে এরশাদ পতনের পর প্রকাশ্য রাজনীতি শুরু করেন। ১৯৯১ সালের ২৯ ডিসেম্বর গোলাম আযমকে প্রকাশ্যে আমির ঘোষণা করে জামায়াত। তবে সে সময়ের বিএনপি সরকার শহীদজননী জাহানারা ইমামসহ ২৪ জন দেশবরেণ্য ব্যক্তির বিরুদ্ধে রাষ্ট্রদ্রোহ মামলা করে। রাষ্ট্রদ্রোহ মামলা মাথায় নিয়েই জাহানারা ইমাম ১৯৯৪ সালে ক্যানসারে ভুগে মারা যান। ওই বছরই গোলাম আযমকে বিএনপি সরকার কর্তৃক বাংলাদেশের নাগরিকত্ব দেওয়া হয়।
বাংলাদেশ জামায়াতে ইসলামী, যার পূর্বনাম ছিলো জামায়াতে ইসলামী বাংলাদেশ বাংলাদেশের একটি কুখ্যাত রাজনৈতিক দল যাদের বিরুদ্ধে বাংলাদেশের মুক্তিযুদ্ধের বিরোধীতার অভিযোগ আছে। এটি বাংলাদেশের সবচেয়ে বড় ধর্মভিত্তিক রাজনৈতিক দল। এই দলটির ছাত্র শাখার নাম বাংলাদেশ ইসলামী ছাত্রশিবির। দলটির বর্তমান প্রধান কুখ্যাত যুদ্ধাপরাধী মতিউর রহমান নিজামী। ২০১০ সালের ২৯শে জুন তিনি পুলিশের হাতে গ্রেফতার হন। বাংলাদেশবিরোধী জামায়াতিরাই একাত্তরের যুদ্ধাপরাধী সেটা নানা প্রমাণের মাধ্যমে আমরা দেখতে পাই। তাই জামায়াত আর রাজাকার সমার্থক শব্দ।
১৯৭২ সালের ১৭ মার্চ শহীদদের পরিবারবর্গের পক্ষ থেকে পাক যুদ্ধাপরাধীদের বিচারের দাবিতে ঢাকার রাজপথে মিছিল বের হয়। মিছিলে পাক যুদ্ধাপরাধীদের বিচার দাবি করা হয়। ১৯৭২ সালের ২৬ মার্চ প্রধানমন্ত্রী বঙ্গবন্ধু জাতির উদ্দেশে দেয়া বেতার ও টিভি ভাষণে পাক যুদ্ধাপরাধীদের বিচার প্রসঙ্গটি আবার সামনে নিয়ে আসেন। ১৯৭৩ সালের ৩০ নভেম্বর সাধারণ ক্ষমাসংক্রান্ত প্রেসনোটে বলা হয়, ‘ধর্ষণ, খুন, খুনের চেষ্টা, ঘরবাড়ি অথবা জাহাজে অগ্নিসংযোগের দায়ে দন্ডিত ও অভিযুক্তদের ক্ষেত্রে ক্ষমা প্রদর্শন প্রযোজ্য হইবে না।’
সাধারণ ক্ষমা ঘোষণার আগে ৩১ অক্টোবর পর্যন্ত গ্রেপ্তার ছিল মোট ৩৭ হাজার ৪৭১ জন। তাদের দ্রুত বিচারের জন্য সরকার সারা দেশে ৭৩টি বিশেষ ট্রাইব্যুনাল গঠন করে। অক্টোবর পর্যন্ত দুই হাজার ৮৮৪টি মামলা নিষ্পত্তি হয়। বঙ্গবন্ধুর সাধারণ ক্ষমা ঘোষণার পর প্রায় ২৫ হাজার ৭১৯ জন আসামি ছাড়া পায়। কিন্তু সুনির্দিষ্ট অভিযোগে আটক থাকা প্রায় ১১ হাজার আসামির বিচার চলছিল। এ ছাড়া ৭৫২ জনের সাজাও হয়। এদের মধ্যে কয়েকজনের মৃত্যুদন্ড হয়েছিল। বাকিদের যাবজ্জীবন কারাদন্ড থেকে শুরু করে বিভিন্ন মেয়াদে দণ্ড হয়েছিল। পরে ১৯৭৫ সালের ৩১ ডিসেম্বর জিয়াউর রহমান দালাল আইন বাতিল করার পর যুদ্ধাপরাধীদের বিচার কার্যক্রম বন্ধ হয়ে যায়। সে সময় চারটি সুনির্দিষ্ট অপরাধে কারাগারে আটক ১১ হাজার আসামি, এমনকি সাজাপ্রাপ্তরাও জেল থেকে ছাড়া পায়।
প্রত্যেক সরকারের সময়েই মুক্তিযোদ্ধাদের সংখ্যা নিয়ে জরীপ ও তালিকা তৈরী করা হয়েছে। সব তালিকা মিলিয়ে তা আড়াই লাখের কাছাকাছি। বর্তমান সরকার মুক্তিযোদ্ধাদের ডিজিটাল ডাটাবেজ তৈরীর উদ্যোগ নিয়েছে, যেখানে সন্তানদের তথ্যও যুক্ত থাকবে। সবকিছু যাচাই বাছাই শেষে আশাকরা যায় প্রায় নির্ভূল একটি তালিকা প্রণয়ন অচিরেই হবে। স্বাধীনতা অর্জনের ৪০ বছরের মধ্যে দীর্ঘ ১৭ বছরই বাংলাদেশ শাসিত হয়েছে সামরিক শাসক দ্বারা। তাইতো গণতান্ত্রিক ভিত্তি এখনও সুদৃঢ় নয়। মহান মুক্তিযুদ্ধের মূল লক্ষ্যই ছিল প্রকৃত গণতান্ত্রিক, ধর্মনিরপেক্ষ ও শোষণমুক্ত সোনার বাংলা প্রতিষ্ঠা। কিন্তু বাঙালি রাজনৈতিক স্বাধীনতা পেলেও অর্থনৈতিক মুক্তি আজও পায়নি। রাজনৈতিক দুর্বৃত্তায়ন, দুর্নীতি গোটা সমাজ ব্যবস্থায় এক ক্যান্সার হয়ে দেখা দিয়েছে। সৎ মানুষরা রাজনীতি থেকে ক্রমশ:দূরে সরে যাচ্ছে। রাজনীতি কোটিপতি ব্যবসায়িদের হাতে চলে যাচ্ছে ক্রমশ:।
১৯৭২ সালে প্রেসিডেন্সিয়াল অর্ডারের মাধ্যমে মুক্তিযোদ্ধা কল্যাণ ট্রাস্ট প্রতিষ্ঠা করেন শেখ মুজিবুর রহমান। মুক্তিযোদ্ধাদের ভাগ্যোন্নয়নের লক্ষ্যে প্রতিষ্ঠিত মুক্তিযোদ্ধা কল্যাণ ট্রাস্টের এখন চলছে মরণদশা। স্বাধীনতা-পরবর্তী সময়ের সবচেয়ে শক্তিশালী প্রতিষ্ঠান মুক্তিযোদ্ধা কল্যাণ ট্রাস্টের লাভজনক ৩২টি শিল্প ও বাণিজ্যিক প্রতিষ্ঠানের মধ্যে কোনো রকমে টিকে আছে মাত্র ৩টি। বন্ধ হয়ে গেছে তাবানী বেভারেজের মতো জনপ্রিয় এবং লাভজনক সম্ভাবনাময় শিল্প প্রতিষ্ঠান। সংশ্লিষ্ট মহলের উদাসীনতা, সিদ্ধান্তহীনতা, অযৌক্তিক বিভিন্ন বিষয় ট্রাস্টের কাঁধে চাপিয়ে দেওয়ার কারণেই ট্রাস্টের এই বেহাল অবস্থা। এর মধ্যে অধিকাংশ প্রতিষ্ঠানের সম্পদ ও সম্পত্তি বেহাত হতে চলেছে।
মুক্তিযোদ্ধা কল্যাণ ট্রাষ্টের অধীনে এক সময় লাভজনক অনেক প্রতিষ্ঠান ছিলো যেগুলি এখন অলাভজনক প্রতিষ্ঠানে পরিণত হয়েছে কিছু স্বার্থান্বেষী মহলের চর্যাবৃত্তির কারণে। এই ট্রাষ্টের ১৮০০ কোটি টাকা ব্যায়ে চার দলীয় জোট সরকারের সময় কালুরঘাট কমপ্লেক্স নির্মাণ করা হয়েছে। অথচ অনেক যুদ্ধাহত মুক্তিযোদ্ধা দুবেলা ভাত পাচ্ছেন না, ছেলেমেয়েদের লেখাপড়া করাতে পারছেন না। অনেকের মতে, এই টাকা দিয়ে জীবিকার জন্য যারা ভিক্ষে করতে বাধ্য হচ্ছে তাদের পূণর্বাসন করা সম্ভব ছিল। মুক্তিযোদ্ধা কল্যাণ ট্রাষ্ট অসহায় মুক্তিযোদ্ধাদের অসহায়ত্ব লাঘব করতে পারেনি।
বিশ্ব ইতিহাসে একমাত্র বাংলাদেশের ২ লক্ষ ৫০ হাজার মুক্তিযোদ্ধার সবাই অস্ত্র জমা দিয়েছিলেন। সেইসব যুদ্ধাহত মুক্তিযোদ্ধাদের আঘাত চিহ্নিত করতেই ৩৬ বছর সময় লেগেছে। কার্ড পেলেও টাকা পাননি, পাননি একটি হুইল চেয়ার- এ রকম অভিযোগও আছে অনেক। দেশ স্বাধীন করতে যাঁরা একদিন অস্ত্র হাতে তুলে নিয়েছিল তাদের হাতে আজও ভিক্ষার পাত্র।
বর্তমানে কল্যাণট্রাস্টের যে তিনটি প্রতিষ্ঠান চালু আছে, সেগুলো হলো ঢাকার পূর্ণিমা ফিলিং অ্যান্ড সার্ভিস স্টেশন, চট্টগ্রামের ইস্টার্ন কেমিক্যাল লিমিটেড ও ঢাকার মিমি চকলেট লিমিটেড। এই প্রতিষ্ঠানগুলোসহ কয়েকটি মার্কেটের ভাড়া থেকে কল্যাণ ট্রাস্টের মাসিক গড় আয় ২০ লাখ টাকা। অথচ কল্যাণ ট্রাস্টের প্রতি মাসে খরচ এক কোটি টাকা। প্রসঙ্গত, সরকার শহীদ মুক্তিযোদ্ধা পরিবার, যুদ্ধাহত মুক্তিযোদ্ধা, বীরশ্রেষ্ঠ শহীদ পরিবার ও বেগম তারামন বিবি বীর প্রতীকসহ মোট সাত হাজার ৮৩৮ জনকে যে আর্থিক সুবিধাদি দেয়, তা মুক্তিযোদ্ধা কল্যাণ ট্রাস্টের মাধ্যমে বিতরণ করা হয়।
বর্তমান সরকার মুক্তিযোদ্ধা কল্যাণ ট্রাস্টের ১৩০ কোটি টাকার ঋণ মওকুফ করায় বর্তমানে এই ট্রাস্টের আর কোনো ঋণ নেই। মুক্তিযোদ্ধাদের আবাসন নিশ্চিত করতে ৩০০ কোটি টাকার প্রকল্প হাতে নেয়া হয়েছে। চলতি অর্থবছরে মাসে ২ হাজার টাকা করে দেড় লাখ অসচ্ছল মুক্তিযোদ্ধা রাষ্ট্রীয় সম্মানী ভাতা পাচ্ছেন। ২০০০-২০০১ অর্থবছরে প্রথম এ ব্যবস্থা চালু করা হয়। মাসে ১৫০ টাকা করে ৪১ হাজার ৬৬৬ জনকে এ সুবিধা দেয়া হয়। খেতাব পাওয়া মুক্তিযোদ্ধাদের ভাতা বাড়ানোর উদ্যোগ নিয়েছে সরকার। ন্যূনতম ভাতা করা হয়েছে ২ হাজার টাকা। বীরশ্রেষ্ঠ, বীর উত্তম, বীর বিক্রম ও বীর প্রতীকের জন্য মাসে যথাক্রমে ২৫০, ২০০, ১৫০ ও ১০০ টাকা ভাতা চালু আছে। এটি বাড়িয়ে ৬ থেকে ১২ হাজার টাকা পর্যন্ত করা হবে।
স্বাধীনতার দলিলপত্র ১৫ খণ্ড কিনতে ১৫ হাজার টাকা প্রয়োজন হয়। অনেকের পক্ষেই এটা কেনা সম্ভব হয় না। তাই ওয়েবসাইটে পুরো ১৫ খণ্ড দেয়ার ব্যবস্থা করা হয়েছে। পাঠক ইচ্ছেমতো আগ্রহের অংশটুকু বিনা খরচে পড়তে পারবে। মুক্তিযুদ্ধের সনদ নকল প্রতিরোধেও ব্যবস্থা নেয়া হচ্ছে। আধুনিক পদ্ধতিতে সনদ তৈরি করা হচ্ছে, যাতে কেউ নকল বা বিকৃত করতে না পারে।
বর্তমানে সরকারি চাকরিতে মুক্তিযোদ্ধা ও শহীদ মুক্তিযোদ্ধা সন্তানদের ৩০ শতাংশ কোটা এবং বিভিন্ন শিক্ষা প্রতিষ্ঠানে ভর্তির ক্ষেত্রে ৫ শতাংশ কোটা সংক্ষরণ নিশ্চিত করা হয়েছে। যে মুক্তিযোদ্ধারা ১৯৭১ এ শহীদ হয়েছেন ২০১১ সালে তাদের মৃত্যুর ৪০ বছর হয়েছে। এই কারনেই মুক্তিযোদ্ধার সন্তান না পাওয়া গেলে নাতি-নাতনি কোটার প্রবর্তন করা হয়েছে। ড. আকবর আলি খানের রিপোর্টে, ১৯৮২ থেকে ১৯৯০ পর্যন্ত পাবলিক সার্ভিস কমিশনের বার্ষিক প্রতিবেদন পর্যালোচনা করে দেখানো হয়েছে, এ সময়ে মুক্তিযোদ্ধাদের জন্য সংরক্ষিত ৩০ ভাগ কোটার খুব সামান্যই পূরণ হয়েছে।
১৯৯৬ সালে ক্ষমতায় এসে বঙ্গবন্ধু কন্যা শেখ হাসিনা চেষ্টা করেছেন মুক্তিযোদ্ধাদের পরিবারগুলোকে সহযোগিতা ও সম্মান দিতে। চাকরির ক্ষেত্রে প্রবর্তন করা হয় ৩০ শতাংশ কোটার সুবিধা। কিন্তু তারপর আবারও এ কোটা নিয়ে হয়েছে নানা ধরনের কাটাছেঁড়া। ২০০৮ সালে জননেত্রী শেখ হাসিনার নেতৃত্বে মহাজোট ক্ষমতায় এলে আমরা ভেবেছিলাম, হয়তো এবার মুক্তিযোদ্ধা ও শহীদ মুক্তিযোদ্ধার সন্তানদের চাকরিপ্রাপ্তির ক্ষেত্রে 'মুক্তিযোদ্ধা/শহীদ মুক্তিযোদ্ধার সন্তান' কোটার জন্য প্রধানমন্ত্রী ঘোষিত ৩০ শতাংশ কোটার ক্ষেত্রে স্বচ্ছতা আসবে। এর মাধ্যমে হয়তো মুক্তিযোদ্ধাদের প্রতি নূ্ন্যতম সম্মান জানানো হবে। কিন্তু অবস্থা উল্টো!
কোটার নামে মুক্তিযোদ্ধা সন্তানরা যদি কিছু সুযোগ-সুবিধা পেয়ে থাকে তাতে জাতির কোনো ক্ষতি হবে না। মুক্তিযোদ্ধাদের কাছ থেকে জাতি যা পেয়েছে তা কোন কিছুর বিনিময়ে শোধ করতে পারবে না। আর মেধাবীরা যে কি রকম মেধাবী তা বিভিন্ন অফিস-আদালতে পা দিলেই বোঝা যায়। আসলে সবচেয়ে বেশি অনিয়ম হয়েছে চারদলীয় জোট আমলে। তখন মূলতঃ জামায়াতই ক্ষমতায় ছিল বিএনপি'র ছদ্মাবরণে। সারাদেশে তখন মুক্তিযোদ্ধা সংসদ শাখাগুলোকে বিএনপি বা জামাতীকরণ করতে গিয়ে অনেকস্থানে রাজাকারকেও সংসদের কমান্ডার বানানো হয় কিংবা বিভিন্ন লোভ-লালসা দেখিয়ে হতদরিদ্র মুক্তিযোদ্ধাকে দলে ভেড়ানো হয়। ফলশ্রুতিতে এখন দেশে আর কোনো রাজাকার নেই, সবাই মুক্তিযোদ্ধা। সবাই এখন সম্মানীভাতা পাচ্ছেন। এই ভাতাগুলো দেয়া হয় সমাজকল্যাণ দফতর থেকে। ওই সময় সমাজকল্যাণ মন্ত্রী ছিলেন জামায়াতের মুজাহিদ। তিনিই মুক্তিযোদ্ধাদের অবিভাবক ছিলেন এবং ভাতার ব্যাপারটা দেখতেন।
কোটা থাকা উচিত বলেই দুনিয়ার প্রায় সব সভ্য দেশেই কোটা আছে। আমাদের মতন জোচ্চুরি গণহারে হয় বলে মনে হয় না। আসলে সিষ্টেম যত ভালই হোক না কেন সফলতার পরিমান চুড়ান্তভাবে নির্ভর করে কারা সেই সিষ্টেম চালাচ্ছে তাদের উপর। নৈতিকতার মান দূর্বল হলে গনতন্ত্র, সমাজতন্ত্র, ধর্মতন্ত্র কিছুতেই ভাল ফল আসবে না। একজন মুক্তিযোদ্ধা ৯ মাস যুদ্ধ করে যুদ্ধপূর্ব চাকরি হারিয়েছেন, ব্যবসা ধ্বসে পড়েছে- এ রকম নজির অনেক। তাদের পুত্র-কন্যাদের অধিকার আছে সরকার থেকে চাকরির সুযোগ পাওয়ার।
</doc>
<doc>
রেললাইনের পাশেই স্কুলটা , ঢাকা চট্টগ্রামের রেলপথ , পাহাড়ী সবুজে চোখ ভরে যায় , এক আজানা স্নীগ্ধতা এমনিতেই মনে ভর করে , রেললাইনের পাশেই পায়ে হাটা পথ , সারি সারি লম্বা আকাশী গাছগুলো হাসিমাখা মুখে যেনো দাড়িয়ে থাকে , সেই পথ ধরেই স্কুল অভিমুখে যাচ্ছে দুইটি ছোট্ট বাবু ।
(বড় ভাইয়ার এক আংগুল নাড়িয়ে নাড়িয়ে ছোট্ট তন্বী)ভাইয়া ? আমাকে আইসক্রিম কিনে দিবে আজকে ? আজ না স্কুলে ক্লাস হবেনা ? এই ভাইয়া ?
সাদা ধবধবে এই পিচ্চিটাকে খুব আদর করে জুলফিকার , তাইতো আজ স্কুলে নিয়ে যাচ্ছে এমনিতেই , তন্বী বাসায় থাকলে আম্মুকে কথার বন্যায় ভাসায় , তাই আম্মুরও একটু সায় ছিল আসতে দেবার , তবে যাবার সময় বার বার জুলুকে(জুলফিকার) সাবধান করে দিয়েছেন ছোট বোনের খেয়াল রাখতে
তাই বাসা থেকে বের হয়ে আম্মুর চোখের আড়াল হয়েই বোনের প্রতি জুলুর কড়া নির্দেশ '' আমার একটা আংগুল ধরে থাকবে আজ সারাদিন , ছাড়লে কিন্তু বিচার আছে আম্মুর কাছে ''
তন্বী আবার বলে ''এই ভাইয়া ? দিবেনা কিনে আইসক্রিম? ''
হাটতে হাটতেই তন্বীর কথার জবাবে জুলু হ্যা সূচক মাথা নাড়ায় , তন্বী তাতে ক্ষেপে যেয়ে হাটা থামিয়ে বলে ''মুখে বল , না হলে হাটবোনা ''
জুলু আস্তে আস্তে বুঝতে পারছে আজ তার ওপর এই মেয়ে অনেক মাতুব্বরি খাটাবে , তবুও কি করা ? একটাইটো বোন ? তাই একটু ভেবেই বলে ''যা , তোকে ইগলো কিনে দিবো ''
মুখটাকে ভাইয়ার মুখের কাছে এনে জ্বীব কেটে তন্বী বলে '' এইটায় হবেনা , আমি চকবার খাবো ''
তন্বীর সাথে যুদ্ধে যাওয়ার কোনো ইচ্ছেই নেই এখন , কারণ এমনিতেই ওকে নিয়ে হাটতে সময় বেশী লাগছে , আর তার ওপর আজ স্কুলে পুরস্কার বিতরনী অনুষ্ঠান , জুলু ২ টা পুরস্কারও পাবে , কম কথা ? সেই বীরত্য দেখাবে আজ তন্বীকে , তাই ঝটপট বলে ফেল্লো , ''যাও , চকবার'ই পাক্কা ''
খুশী হয়ে আবার হাটায় মন দিলো তন্বী , কিছুদুর এগিয়েই বলে ''ভাইয়া , আস্তে হাটো না ? আমার পা ব্যাথা করছে''
অগ্যতা তন্বীকে কোলে নিতে যেয়ে জুলু ভাবলো ''না এটা করা যাবেনা , তাহোলে ইনের বারোটা বাজবে , কত সুন্দর করে সেঝে আসছে , তবুও বোনকে বললো কাধে চড়বি ? ''
''না ,না , আমার লজ্জা লাগবে ভাইয়া'' তাহোলে আস্তে আস্তেই হাটো।
কুল গেইটে এসেই তন্বী জুলুকে বললো '' ভাইয়া ? পেট ব্যাথা করছে , খুব ক্ষুধা লাগছে !!! ''
জুলু বললো ''আচ্ছা দেখি স্কুলে তোমাকে বসিয়ে আমি বাজার থেকে এক দৌড়ে আইসক্রিম আর মিষ্টি নিয়ে আসবো , হ্যা ??? ''
তন্বী হ্যা সুচক মাথা নাড়িয়ে ভাইয়ার হাত ধরেই স্কুলে আসলো , আর কিছু দিন পর ও শিশু শ্রেণীতে ভর্তী হবে , ক খ গ সব পারে , ভাইয়াই শিখিয়ে দিয়েছে
''ভাইয়া ? এইটা কি ? '' বড় স্টেজ করা হয়েছে পুরস্কার বিতরনীর আয়োজনে , তার দিকেই ইঙ্গিত করে তন্বী জিঞ্জাসা করলো
'' এইটাতেই তো আজকে সব অনুষ্ঠান হবে , আমি এইটায় উঠে পুরস্কার নিবো , তোমার তো আংকেল আর আমার সব স্যাররাই উঠবে ঐখানে ''
বলতে বলতেই তন্বীকে নিয়ে জুলু দর্শক গ্যালারীতে এসে পড়ল , সামনে থেকে ২,৩ সারি পেছনে বোনকে নিয়ে বসলো , এখনও তেমন কেউ আসেনি , অতি উৎসাহে অনেক আগেই এসে পড়েছে ওরা
''ভাইয়া ? ক্ষুধা লাগছে তো ? ''
তন্বীর কান্না জড়ানো গলা , জুলু উঠলো সীট থেকে , বোনকে বললো ''আচ্ছা ,ভাইয়া এক দৌড়ে বাজারে জাবো আর আসবো , তমি একটুও জায়গা থেকে নোড়বেনা ! এখানে ওনেক বড় ভাইয়া আপু আছে কিন্তু , তুমি বসে বসে দেখো , আমি ৫ মিনিটেই আসতেছি ''
বলেই খুব জোরে দৌড় দিলো , এক মুহুর্তে স্কুল গেইট , রেললাইন পার হয়ে বড় রাস্তার কাছে এসে পড়লো , সকাল ৮টা , তাই রাস্তার এপাশের দোকান গুলো খোলে নি , জুলু চিন্তায় পড়ে গেলো , কিছু আনতে গেলে রাস্তার ঐ পাশে যেতে হবে ,এই পর্যন্ত ( ৬ ষ্ঠ শ্রেণী ) ও এই রাস্তা পার হবার সাহস পায়নি আম্মুর কড়া শাসনের ভয়ে
তবুও আজ যেতেই হবে , তন্বীর খুব ক্ষুধা লাগছে যে ?
রাস্তার এদিক ওদিক দেখে সে দৌড়ে পার হয়ে গেলো , তাড়াতাড়ি করে ২টা মিস্তি পেটিস আর একটা চকবার আইসক্রিম কিনে আবার ফিরে এল রাস্তার কাছে ,
এবার ওর কছে আর ভয় লাগছেনা বেশী , এদিক ওদিক তাকিয়ে আবার দৌড় দিলো , ওর চোখের কোণে খুব কাছে হঠাৎ হলুদ রং এর কিছু একটা ঝিলিক দিলো , কিছু ভাববার আগেই কোমড়ে অনেক জোরে একটা ধাক্কা খেলো , আইসক্রিম আর পেটিস রাস্তায় ছিটকে পড়লো ,খুব কাছে ওর দেহটাও আছড়ে পড়লো , তবুও শেষ হোলোনা , হলুদ সেই জানোয়ার তীব্র ব্রেক কষেও ওর ওপর তুলে দিলো দুই ভয়াল চাকা , চোখের সামনে সব আলো মুছে যেতে লালগো জুলুর , তন্বীর মুখটাই ভাসছে চোখে , আজ পুরস্কার কে নেবে ? ? ? তন্বী বাসায় যাবে কিভাবে ? খুব গা কাপছে , শরীরের কোনো খোঁজ পাচ্ছেনা , আস্তে আস্তে সব নিভে গেলো ।
১২ বছর পর, , , , , ,
তন্বী আজ কলেজে পড়ে , ওর ভাইয়া থাকলে হয়তো আজ একটা ভাবীও জুটে যেত ,
কেনো তন্বীর ঐ মরন ক্ষুধা লেগেছিলো ? কেনো ভাইয়ার কাছে এত আবদার করত ? আজ ও অনেক ভাবে , অনেক কাঁদে । ভাইয়া তার আর ফিরে আসেনা
(এটি একটি সত্য ঘটনা , ১৯৯৯ সালের ১৭ ই মার্চ এই মর্মান্তিক সড়ক দুর্ঘটনার এক স্কুল ছাত্র মারা যায় , যার নার ছিলো কিবরিয়া , তবে কিবরিয়া আমার খুব কাছের একজনের নাম বলেই গল্পে জুলু ডেকেছি , আর সেই বোনটির নাম তন্বী এটা ঠিক আছে )
'**আর কোনো তন্বীকে যেনো সড়ক দুর্ঘটনার এই মর্মান্তিক স্মৃতি বয়ে বেড়াতে না 
</doc>
<doc>
বাসা থেকে ফুরফুরে মেজাজে বের হলাম। পথে এক মধ্যবয়সী মুরব্বী টাইপ লোকের সাথে দেখা। লোকটি আমার পূর্ব পরিচিত। লোকটির সাথে দেখা হলে হরহামেশাই কিছু একটা নিয়ে কথা হয়। কেমন আছি, কোথায় যাচ্ছি, সময় কেমন কাঁটছে- এই ধরনের কথাবার্তা। আমি লোকটিকে বেশ শ্রদ্ধার চোখেই দেখি। লোকটির সাথে সকালবেলা কখনোই দেখা হয়না। আজ দেখা হতেই তিনি জিজ্ঞেস করলেন- "কোথায় যাচ্ছ?"
আমি বললাম- "ঘুরতে যাচ্ছি"
"ঘুরতে কোথায় যাচ্ছ?"
আমি বললাম- "লাউয়াছড়া জাতীয় উদ্যানে"
"খুব ভালো। তো কে কে যাচ্ছ? সঙ্গে মেয়ে বান্ধবীও আছে নাকি?"
আমি বললাম- "নাহ্। আমরা ছেলেরা মিলে ক'জন................।"
"আরে এ কী বল! মেয়েদের ছাড়া শুধু ছেলেরা মিলে গেলে তো ভ্রমণ জমবেনা। আমরা একবার ছেলে-মেয়ে মিলে একসঙ্গে গিয়েছিলাম। অনেক মজা হয়েছে!"
বরাবরের মতো লাজুক প্রকৃতির এই আমি কথা না বাড়িয়ে লোকটির কাছ থেকে দোয়া চেয়ে বিদায় নিলাম।
মধ্য বয়স পেরুনো লোকটির রসবোধ দেখে আমি বেশ মুগ্ধ হলাম। আসলে আজকাল এরকমটি খুব কমই দেখা যায়। লোকটি বেশ রসিক এবং ভালো। তাই লোকটি আমার বেশ পছন্দের।
যাক, ক'দিন ধরে দূরে কিংবা কাছে কোথাও ঘুরতে যাওয়ার ইচ্ছে হচ্ছিল। সাঙ্গোপাঙ্গ ক'জনের সাথে এ ব্যাপারে আলাপ করতেই তাঁরাও রাজী হয়ে গেল। লাউয়াছাড়া জাতীয় উদ্যানের কথা বলতেই সবাই অতি আনন্দের সাথে একমত পোষণ করল। আমাদের সবারই বহুদিনের শখ চিরসবুজ বনাঞ্চল, পাখ-পাখালি, জীব-জন্তু আর প্রজাপতি পর্যবেক্ষণ করা। সাঙ্গোপাঙ্গসহ আমারা মোট ছয়জন। রানা, ফরিদ, জাফর, ইসমাইল আর ছোট ভাই হিসেবে পরিচিত শামীম এবং সঙ্গে আমি তো রয়েছিই। (শামীম ছোট ভাইয়ের মতো হলেও সে খুবই ভদ্র এবং আন্তরিক। সেজন্যে যখনই আমরা কোথাও ঘুরতে যাই তাকে সঙ্গে নেই, কখনোও কোন সমস্যা হয়না।) আমরা ছয়জনের এই দলটি যথারীতি লাউয়াছড়া উদ্যানে যাওয়ার জন্যে প্রস্তুতি নিলাম।
সিলেট থেকে মাইক্রোবাস যোগে রওয়ানা দিলাম। মৌলভীবাজার হয়ে শ্রীমঙ্গল যাওয়ার পথে রাস্তার দুপাশে ঘন সবুজ চা বাগান এবং রাবার বাগানগুলো যেন আমাদের হাতছানি দিয়ে ডাকছে। কিন্তু চলন্ত গাড়ী থেকে তো নামার উপায় নেই। প্রকৃতির অপরূপ সৌন্দর্য উপভোগ করতে করতে একসময় লাউয়াছড়া উদ্যানে পৌঁছে গেলাম। পথের মধ্যিখানে অবশ্য এক জায়গায় হালকা নাস্তা সেরে নিলাম। তাও আবার ঘন সবুজ চা বাগান বেষ্টিত ঢালু পাহাড়ের এক কিনারে। ভোজন প্রিয় ইসমাইল বরাবরের মতো এবারও 'পাঁচ ভাই নামক রেষ্টুরেন্ট' থেকে তেহারী সঙ্গে নিয়ে এসেছিলো। তেহারীটা ছিল অপূর্ব মজাদার। প্রকৃতির অপরূপ ছায়ানিবিড় পাহাড়ের কিনারে বসে খাওয়াতে এর স্বাদটা অনেকাংশে বেড়ে গেল। এরই ফাঁকে আমরা সবাই কিছু ছবি তুলে ফেললাম। চা বাগানে নাস্তা করা ও কিছু হইহুল্লোড় করে ছবি তোলা ছিল আমাদের কাছে বাড়তি উপভোগ, যেটি আমাদের পূর্ব পরিকল্পনায় ছিলনা। সাবানের সাথে যদি শ্যাম্পু ফ্রি দিতে পারে তাহলে আমরা বাড়তি আনন্দ উপভোগ করলে ক্ষতি কি?
লাউয়াছড়া উদ্যানে পৌঁছেই আমরা প্রবেশ টিকেট সংগ্রহের জন্য কাউন্টারে গেলাম। কাউন্টারের সামনে কয়েকজন পর্যটকের চিৎকার চেচামেচি দেখে জিজ্ঞেস করলাম- কি হয়েছে? তারা জানালেন- উদ্যানে ঢোকার রাস্তায় আমরা আক্রমণের স্বীকার হলাম। আমরা জিজ্ঞেস করলাম- "কিসের আক্রমণ, বাঘ-ভাল্লুক নাকি কোন দস্যুর আক্রমণ? "
"নাহ্। আমাদেরকে মৌমাছি কামড় দিয়েছে। এই যে দেখেন কী অবস্থা..........! এখানকার গাইড আমাদেরকে এ ব্যাপারে কোন তথ্য দেয়নি। আচমকা মৌমাছি এসে আমাদের সবাইকে কামড় দিয়ে দিলো।" মৌমাছির কামড়ে মেয়েদের চোখের জল দেখে আমাদেরও দু:খ হচ্ছিলো, কিন্তু কিছুই করার ছিল না।
পাশ থেকে জাফর বলল- "তাহলে বাবা আমাদেরকে এখন সেদিকে ঢোকার দরকার নেই।"
শামীম বলল- "আমাকে একবার একটা মৌমাছি কামড় দিয়েছিল। ব্যথায় কী যে অবস্থা হয়েছিলো...........! সঙ্গে তিনদিন পর্যন্ত জ্বরও ছিল।"
তাই কিছুক্ষণ পরে আমরা উদ্যানের ভিতরে প্রবেশের সিদ্ধান্ত নিলাম।
শ্রীমঙ্গলের মিষ্টি আনারসের সুনাম সর্বত্রই শুনা যায়। উদ্যানের সম্মুখেই সারি সারি আনারস নিয়ে বিক্রেতারা বসে আছে। কেউ খেতে চাইলে সেখানেই ব্যবস্থা রয়েছে। অভ্যাস অনুযায়ী আমরা দরদাম করতে থাকলাম। প্রতি জোড়া আনারসের আকাশচুম্বী দাম শুনে আমরা আঁতকে উঠলাম। যেখানে আনারস ফলে সেখানেই কি-না এতো চড়া দাম। চড়া দাম শুনে পাশে দাঁড়িয়ে থাকা একজন সুন্দরী যুবতী মহিলা বিক্রেতাকে বলে উঠলেন- "আরে কি বলেন? এগুলোর হালি তো মাত্র বিশ টাকা।" কিছু না বুঝেই আমি বিক্রেতাকে বললাম- "এই দাওনা। ভাবী বলেছেন তো ওগুলোর হালি বিশ টাকা, তাহলে তো একজোড়ার দাম.......................!"
সুন্দরী যুবতী মহিলাটি আমার দিকে অপলক দৃষ্টিতে কিছুক্ষণ তাকিয়ে থাকলেন অথচ কিছুই বললেন না। মনে হলো আপন কেউ, অথচ পর। আসলে বাঙ্গালী যেখানেই যায় না কেন কাউকে আপন করে ভাবতে সময় লাগেনা।
আনারস বিক্রেতার সাথে দরাদরিতে না হওয়ায় এ যাত্রায় আনারসের মিষ্টি স্বাদ উপভোগ করা গেল না।
এরই মধ্যে ত্রিশ মিনিটের মতো সময় পার হয়ে গেছে। আমরা টিকেট সংগ্রহ করে ভিতরে প্রবেশ করলাম। প্রবেশ পথেই নানান জাতের সারিসারি গাছ এবং পাখির কিচিরমিচির শব্দে আমাদের প্রাণ ভরে গেল। চিরসবুজ এই বনে বড় বড় গাছের মধ্যে রয়েছে লোহাকাট, জারুল, গর্জন, চাপালিশ, সেগুন, শিশু, চম্পা, সুন্দরীসহ নাম না জানা আরও বহু গাছ। বড় গাছের পাশাপাশি ছোট ছোট গাছও বেড়ে উঠছে। এসব ছোট-বড় গাছ আর ঘন সবুজ বনে জঙ্গলটি যেন পুরো ঢেকে গেছে। গাছের পাতার ফাঁক দিয়ে সূর্যের আলো মাটিতে পড়ে খুবই সুন্দর এক মায়াময় পরিবেশের সৃষ্টি করেছে। এখনও এতো সুন্দর সুন্দর নানান প্রজাতির গগণচুম্বি সারিসারি গাছ দাঁড়িয়ে আছে ভাবাই যায় না। নিত্যদিনই তো বন্যদসুদের খবর শুনা যায়। প্রায়ই শুনা যায় বনদস্যুরা প্রভাবশালী মহলের ছত্রছায়ায় বন উজাড় করে গাছ বিক্রি করছে। রাতারাতি কোটিপতি হয়ে যাচ্ছে। সবাই গাছ কেটে ফেললে আমরা অক্সিজেন পাবো কোথায়? পশু-পাখিরা কোথায় নিশ্চিন্তে বসবাস করবে? বনের উপাদান গাছ কেটে ফেললে আমরা কি এভাবে প্রকৃতির সৌন্দর্য উপভোগ করতে পারবো? নিজেদের এবং সকলের স্বার্থেই বন রক্ষা করা জরুরি। আশা করি সকলেই প্রাকৃতিক সৌন্দর্য রক্ষার ব্যাপারে সজাগ এবং সতর্ক থাকবেন।
আরোও সামান্য ভিতরে যেতেই চোখে পড়ল বনের মাঝখান দিয়ে কোন এক অজানার উদ্দেশ্যে চলে গেছে রেল লাইন। সবুজ বনের মাঝখান দিয়ে বয়ে চলা রেললাইনের দৃশ্য অপূর্ব লাগছিলো। রেললাইনের ধারে আমরা ক'জন ছবি উঠালাম। ছবি উঠানো শেষে আমরা সবাই মিলে কোমল পানীয় পান করতে করতে আঁকাবাঁকা পথ দিয়ে জঙ্গলের ভিতরের দিকে এগিয়ে চললাম। শান্ত পায়ে হেটে নিরবে এদিক-সেদিক তাকিয়ে তাকিয়ে এগুতে থাকলাম। পশু-পাখির কোলাহলপূর্ণ শব্দে আমরাও বেশীক্ষণ নিরবে থাকতে পারলাম না। হরেক প্রজাতির পশু-পাখি আর অপরূপ গাছ-গাছালি দেখে দেখে একেকজন একেক বিশ্লেষণ শুরু করে দিলো। সবুজ প্রকৃতির সান্যিধ্যে এসে সবাই যেন মহাপন্ডিত হয়ে উঠেছে। শুনেছি প্রেমে পড়লে নাকি মানুষ কবি হয়ে যায়। এখানেও এর ব্যতিক্রম হলো না। প্রকৃতির প্রেমে কেউ কেউ কবিতা বানাতে শুরু করে দিলো। জাফর তো বলেই উঠল- "পড়ে না চোখের পলক, কী তোমার গাছের ঝলক।" পাশ থেকে আমি শুনে এটাকে আরেকটু পরিবর্তন করে বললাম- "পড়ে না চোখের পলক, কী অপরূপ প্রকৃতির ঝলক................।" আমাদের কবিতা শুনে পাশ দিয়ে হেটে চলা সুন্দরী মেয়েরা হাঁসছে নাকি উপভোগ করছে বুঝা গেল না। তবে প্রিয়জনকে সঙ্গে নিয়ে ঘুরতে আসা ছেলে-মেয়েদের বেশ প্রাণবন্ত মনে হচ্ছিল। চিরসবুজ এই প্রকৃতিতে প্রেমিক যুগলের সরব প্রাণোচ্ছল উপস্থিতি সত্যিই মনমুগ্ধকর। তাঁদের সরব উপস্থিতি দেখে রানা বলে উঠল- পরেরবার আমি একা আসব না। "একা আসবে না মানে? এখন কী তুমি একা এসেছো? আমরা আছি না!" রানা আমাদের বুঝাবার চেষ্টা করে- "আরে নাহ্! আমি আসলে বলতে চেয়েছি...................! তোরা রাগ করিস না।" ইসমাইল বলল- আচ্ছা ঠিক আছে, ঠিক আছে। এসময় আমরা দেখতে পেলাম- পথের ধারে ঝুলে থাকা একটা গাছের লতা ধরে ফরিদ 'টারজানের' মতো করে ঝুলছে। দেখে ভালোই লাগছিল। তবে পাঞ্জাবী পরা মৌলভী সাহেবকে গাছের লতা ধরে ঝুলতে দেখে নূপুর পায়ে হেঁটে চলা সুন্দরী মেয়েরা খিলখিল করে হাসাহাসি করছিল। বনের পাখির কিচিমিচির শব্দের সাথে মেয়েদের নূপুরের ছন্দ এবং তাঁদের প্রাণোচ্ছল হাসি অপরূপ লাগছিলো। এদিকে বেচারা ফরিদ উঠার সময় ঠিকই উঠেছে কিন্তু নামতে পারছে না। যাক, সকলের সহযোগিতায় শেষ পর্যন্ত সে নামতে পেরেছে। নামার পর তাঁর হুংকার দেখে কে! "কেউ পেরেছো? আমি পেরেছি! আমি টারজান......, হি হি হি................!" পরে অবশ্য তাঁর দেখাদেখি আরেকজন উঠার চেষ্টা করেও উঠতে পারেনি।
এখানে বলে রাখি লাউয়াছড়া উদ্যানের পূর্ববর্তন নাম ছিল পশ্চিম ভানুগাছ সংরক্ষিত বন। এটি মৌলভীবাজার জেলার শ্রীমঙ্গলে অবস্থিত। ঢাকা থেকে এর দূরত্ব প্রায় ২০০ কি:মি: এবং সিলেট থেকে এর দূরত্ব প্রায় ৭০ কি:মি:। চিরসবুজ এ উদ্যানে বাস, ট্রেন উভয় মাধ্যমেই যাওয়া যায়। পশ্চিম ভানুগাছ সংরক্ষিত মিশ্র চির-হরিৎ এই বনের একটি অংশকে ১৯৭৪ সালের বন্যপ্রানী (সংরক্ষণ) (সংশোধন) আইন অনুযায়ী ১৯৯৬ সালে লাউয়াছড়া জাতীয় উদ্যান হিসেবে ঘোষণা করা হয়। এ উদ্যানে ৪৬০ প্রজাতির জীব বৈচিত্রের মধ্যে ১৬৭ প্রজাতির উদ্ভিদ, ৪ প্রজাতির উভচর, ৬ প্রজাতির সরীসৃপ, ২৪৬ প্রজাতির পাখি এবং ২০ প্রজাতির স্তন্য প্রাণী রয়েছে। এছাড়া, মায়া হরিণ এবং বিলুপ্ত প্রজাতির বানর বাস করে যাদের মধ্যে উল্লুক, মুখপোড়া হনুমান ও কলু বানর অন্যতম।
প্রকৃতির প্রেমে হারিয়ে গিয়ে কখন যে আমাদের সময় পার হয়ে গেল বুঝতেই পারলাম না। দুপুর গড়িয়ে বিকেল হতে চললেও আমাদের খাওয়া তখনও বাকী। পূর্ব পরিকল্পনা অনুযায়ী আমাদের এখানকার স্থানীয় কোন হোটেলে মধ্যাহ্নভোজ করার কথা। কিন্তু বিকেল হওয়াতে মধ্যাহ্নভোজের পরিবর্তে আমরা ফল এবং সাথে হালকা কিছু খাবার খাওয়ার সিদ্ধান্ত নিলাম। ইসমাইল শুরু থেকেই আনারস খাওয়ার জন্য আবদার করে আসছিল। তাই তার কথামতো আবারোও ঐ আনারস বিক্রেতার কাছ থেকে একটু চড়া দামেই আনারসের মিষ্টি স্বাদ নিলাম। দাম একটু বেশী হলেও আনারস বেশ মিষ্টি। পেঠের ক্ষিধে কিছুটা হলেও মিটেছে।
সবাইকে নিয়ে গাড়ীতে উঠে বাসায় ফিরার জন্য প্রস্তুতি নিলাম। ১২৫০ হেক্টর আয়তনের অপরূপ লাউয়াছড়া উদ্যান ছেড়ে যেতে বেশ কষ্ট হচ্ছিল। ছেড়ে যেতে না চাইলেও আমাদেরকে ছেড়ে যেতে তো হবে। তবু সঙ্গে নিয়ে তো যাচ্ছি যত নতুন অভিজ্ঞতা। লাউয়াছড়া উদ্যানে এসে আমাদের অনেক মজার মজার অভিজ্ঞতা হলো। চিরসবুজ এ বনাঞ্চলে না এলে হয়তো আমরা অনেক কিছু থেকেই বঞ্চিত হতাম।
গাড়ীতে উঠে আমরা যথারীতি সিলেটর উদ্দেশ্যে রওয়ানা হলাম। সারাদিনের ক্লান্তি আর পেঠের ক্ষুধায় গাড়ীতে উঠে কিছুক্ষণ চলার পর হিমেল বাতাসের পরশে কেউ কেউ ঘুমিয়ে পড়ল। হঠাৎ ভোজন রসিক ইসমাইল ঘুম থেকে খাবো খাবো বলে চিৎকার দিয়ে উঠল। বেচারা ইসমাইলের কী হলো ? সবার দৃষ্টি এখন তার দিকে। আসলে সে ঘুমের মধ্যেই ছিলনা। এমনি এমনি চোখ বন্ধ করে হেলান দিয়ে ঘুমের ভান করে শুয়েছিল। এটা ছিল সবার নজরে আসার জন্য তার একটা প্রচেষ্টা। পাশ থেকে জাফর বলল- "আজ আর খাওয়া হবেনা। সিলেট পৌঁছে তবেই খাবো। শুধুই খাওয়া আর খাওয়া। এসব আমার ভালো লাগে না।" ফরিদ বলল- "আমি ইসমাইলের পক্ষে। আমিও খাবো।" শামীমও এতে সায় দিলো। ফলে এই দলে এখন তিনজন। অপর পক্ষে জাফর, রানা আর আমি। ভোটাভোটিতে উভয়পক্ষে সমান সংখ্যক ভোট পড়ায় এ ব্যাপারে কোন সুরাহা হচ্ছেনা। এবার কি হবে? আমি বললাম- "ড্রাইভারকেও এখানে ভোটাধিকার দেওয়া উচিত। তাহলে আমরা একটি সিদ্ধান্তে পৌঁছতে পারবো।" এবার ড্রাইভার এবাদকে যার যার দলে ভোট দেবার জন্যে তদবীর চালাচ্ছে। সুবিধাবাদি এবাদও কম যায় না। দরকষাকষিতে পটু ড্রাইভার এবাদের কাছে ভোট চাইতেই সে এবার নড়েচড়ে বসল। এবার তার ভোটটি বড্ড দামী হয়ে উঠল। সে বলল- "আমি ভোট দিলে- আমাকে কে কী বাড়তি সুবিধা দিবে?" জাফর বলল- "আমার ভাগের অর্ধেকটা তোমাকে দিয়ে দিব।" পাশ থেকে ইসমাইল বলল- "আমি যা পাবো তার পুরোটাই তোমাকে দিয়ে দিব। তবুও আমাদের পক্ষে তোমার ভোটটি দাও।" অবশেষে সুবিধাবাদি ড্রাইভার এবাদ ইসমাইলদের পক্ষেই ভোট দিলো এবং সবাই একসাথে মধ্যাহ্নভোজের খাবার সন্ধ্যায় খেলাম। (সারাদিনের ক্লান্তিতে আমাদের সকলেরই কিছু খাওয়ার দরকার ছিল। আসলে প্রকৃতি দেখতে দেখতে আমরা খাওয়ার সময়ই পাইনি।) এদিকে সুবিধাবাদি এবাদকে কেউ কিছুই দিলো না। কেউ কথা দিয়ে কথা রাখল না। বাংলাদেশের রাজনীতিতে কি এরকম দেখা যায়? ক্ষমতায় যাওয়ার আগে কাউকে দলে ভিড়াতে সবকিছুই দিয়ে দেবার প্রতিশ্রুতি দেয় আবার ক্ষমতায় গেলে কিছুই দেয়না।
খাবার শেষে আবারোও আমরা গাড়ীতে চড়ে রওয়ানা দিয়ে অনেক হুইহুল্লোড় করতে করতে একসময় সিলেটে পৌঁছে গেলাম। আর সঙ্গে নিয়ে এলাম যত মধুর স্মৃতি। অজানাকে জানলাম। অদেখাকে দেখলাম। নতুন নতুন অভিজ্ঞতা সঞ্চয় করলাম। আবার কবে দেখা হয়..............!
ভ্রমণ করুণ, আনন্দ করুন, সুস্থ থাকুন, সুখে থাকুন, নিজে জানুন এবং অন্যকে জানান। 

</doc>
<doc>
১২ই মার্চ ছিল বিরোধী জোটের মহাসমাবেশ। রাজনীতিতে একটা টার্নিং পয়েন্ট নির্মানের বাসনা ছিল বিরোধী জোটের। কিনতু যা দেখা গেল, তা কোনও কার্নিভালের চেয়ে কম কিছু নয়। একটি ইস্যুকে কেন্দ্র করে দেশজুড়া আলোড়ন ইদানিং দৃশ্যমান হয়নি বাংলাদেশে। কেউ বললেন, এটির প্রয়োজন ছিল, উচিত শিক্ষা হয়েছে সরকারের। কেই বললেন, এ আলোড়ন, আন্দোলনের এ আড়ম্বর, এর কতটা বাহ্যিক, কতটা হার্দিক? রীতিমত অচলাবস্থার সৃস্টি করে এভাবে এক দাবি আদায় করে নেওয়ার মধ্যে জনস্বার্থের ভাগ সত্যি কতটা?
সব দেখেশুনে, নিরপেক্ষ হয়েও মতামত জানাতে গেলে বলতে হবে, গোটা বিষয়টি আচ্ছন্ন এক ইনফ্যাচুয়েশনে। ইংরেজি এই শব্দের আক্ষরিক বাংলা প্রতিশব্দ অবর্তমান, কাছাকাছি অর্থ মোহ। জনসমাবেশে অংশ নিয়ে ‘বিপ্লব’ করে এলাম, এ-ধারনা দুধারওয়ালা তরবারির মতো। তা যেমন স্বৈরাচারী কোনও শাসককে গদিচ্যুত করতে পারে, তেমনই তা আবার জনগনকে এক বিভ্রান্তিকর উম্মাদনায়ও টেনে আনতে পারে। ‘গনতন্ত্র’ ধারণাটির বিস্তার বিশাল হলেও অবস্থান বা পরিস্থিতি ভেদে তা যে-কোনও সময়ই হয়ে যেতে পারে ভীষন দুর্বল, সহজভেদ্য। আর সরকারের রাজনৈতিক বিরোধীরা এর সুযোগ নিয়ে উস্কানিমূলক ভূমিকাই নেবেন। প্রত্যক্ষভাবে জনগনের হাতে সমান্তরাল রাস্ট্রক্ষমতা যদি গনতন্ত্রের আর-এক সংজ্ঞা অথবা দাবি হয়, তা হলে সে দেশ যে তাসের দেশ হতে বেশি সময় নেবে না, একথা সন্দেহতীত।
গনতন্ত্রের সমান্তরাল যে বিষয়টি সমাজে না গড়ে উঠলে বাস্তবেই গনতন্ত্রের সুফল মানুষের দুয়ারে পৌছানো যায়না, বাংলাদেশের বর্তমান পরিস্থিতি সেইটি চোখে আঙ্গুল দিয়ে আমাদের দেখিয়া দিচ্ছে। মানুষের সচেনতা, মুক্ত চিন্তার স্ফুরন, সিভিল সোসাইটির শক্ত অবস্থান, দেশ প্রেম এবং স্বকীয় ব্যক্তি চিন্তাধারাই সমান্তরাল ভাবে গড়ে না উঠলে রাস্ট্র পর্য্যায়ে গনতন্ত্রকে সুসংহত করাটা কল্পনা ছাড়া আর কিছুই হতে পারেনা। ১৯৯০ সাল থেকে গনতন্ত্র প্রতিষ্ঠার এই ২২ বছর রাজনৈতিক দলগুলি নিজেদের ক্ষমতার স্বার্থে এক রাজনৈতিক ইনফ্যাচুয়েশন তৈরি করে দেশকে এবং দেশের মানুষকে দ্বিধাবিভক্ত করে রেখছে। যার প্রকৃত দায়ভার বৃহৎ রাজনৈতিক দুইটি দলের। কেননা, দুঃখজনক হলেও সত্য যে, অন্যান্য ক্ষুদ্র দলগুলি নিজেদের অস্তিত্বের কারনে আদর্শবিহীন ভাবেই বৃহৎ দুইটি দলের ভিতর নির্জীব হয়ে পড়ে আছে।
সুতরাং এখন আমাদের সময় হয়েছে, বৃহৎ দুইটি দলের এই রাজনৈতিক ইনফ্যাচুয়েশন নিয়ে ভাববার। দেশ যদি আমাদের কাছে সবার চেয়ে বড় হয়ে থাকে এবং রাজনৈতিক স্বচ্ছতা ও স্বাভাবিকতা দিয়েই দেশকে আগাম প্রজন্মের জন্যে প্রস্তুত করতে চাই, তবে আমাদের উচিত হবে এই দুই বৃহৎ দলের ইনফ্যাচুয়েশন থেকে মুক্ত হবার। দেশের জনগনের মধ্যে আদর্শিক বিভেদ থাকতে পারে, দেশ গড়ার পদ্ধতি নিয়ে আলোচনা হতে পারে। কিনতু সবার আগে যেটার প্রয়োজন সেইটি হচ্ছে বর্তমান রাজনৈতিক দুইটি বৃহৎ দলের রাজনৈতিক ইনফ্যাচুয়েশন থেকে এই দেশের মানুষকে বের হয়ে আসতেই হবে। 
</doc>
<doc>
আমাদের দেশে এখনো মসজিদ ভিত্তিক কিছু শিক্ষা কার্যক্রম আছে। মসজিদে সকালে আরবি পড়ায়,দল বেঁধে ছেলে মেয়েরা সেখানে আরবি পড়তে যায়। আগে ছিল এই শিক্ষা ফ্রি। এখন ঈমাম সাহেব কে টাকা দিতে হয়।ঈমামরা সময়ের সাথে তাল মিলিয়ে চলছে।তারাও এখন বাসায় বাসায় গিয়ে আরবি পড়ায়। বিনিময়ে পূন্যের সাথে মোটা অংকের টাকাও নেন। অবস্থা দেখে মনে হয় দুনিয়ার সুখ শান্তির দিকেই তাদের আগ্রহ ,ঈমাম সাহেবরা বেহেস্তে যাবার ইচ্ছা কিছুটা কমিয়েছেন। এখন আর নামাজ পড়িয়ে পূণ্য অর্জনের জন্য ঈমাম পাওয়া যায় না। ভাল বেতন দিতে হয় সাথে থাকা খাওয়ার সু ব্যবস্থা।
যদি প্রশ্ন করা হয় পূণ্যের জন্য যদি নামাজ পড়ান তবে বেতন নেন কেন? সহজ উত্তর বাড়িতে বউ,পোলাপান আছে না? তাদের তো খাওয়াতে হবে? নাকি তারা না খেয়ে মরবে?
কথা সত্য। কিন্তু বউ পোলাপান খাওয়ানোর জন্য একজন চুরি করে একজন পকেট মারে,ছিনতাই করে। তাদেরও তাহলে বৈধতা দিতে হয়। এসব তো তারা বউ পোলাপানের জন্যই করেন। কিন্তু চুরি বৈধ নয়। বউ পুলাপান খাওয়ানের জন্য যে যুক্তি দেয়া হয় তা একই রকম। সে জন্য অনেক কাজ আছে। আর কাজের ফাঁকে ফাঁকে নামাজ পড়ার কথা তো ঈমাম সাহেবই বলে থাকেন।কিন্তু ঈমাম সাহেব কাজের ফাঁকে নামাজ পড়েন না। নামাজ পড়াই কাজ হিসেবে নিয়েছেন।
ধরে নিলাম একজন ঈমাম সাহেব কোন মসজিদেই চাকরি করেন না। কিন্তু তিনি তো পাঁচ বেলা নামাজ আদায় করেন? পাঁচ বেলা মসজিদে জামাতের সাথে আদায় করার পূণ্য আছে এটাও নিশ্চয় মানেন? এবার আসেন তিনি যখন ঈমামতির চাকরি নিলেন এখানে অতিরিক্ত কোন কাজটা করেন? তিনি তো নামাজের আগে পড়ে কোন মুসল্লিদের জন্য কোন নির্ধারিত কাজ করেন না।তিনি নিজের নামাজ পাঁচ ওয়াক্ত মসজিদে আদায় করেন। তাকে অনুসরন করে সবাই নামাজ পরে। এর জন্য ঈমাম সাহেব কে কোন অতিরিক্ত সময় দিতে হয় না। অতিরিক্ত শ্রম দিতে হয়না। তবে এই কাজের জন্য তিনি পারিশ্রমিক নেন কি করে?
আমি নিজের আনন্দের জন্য ব্লগ লিখি। আমি যদি এজন্য দাবী করে থাকি এজন্য আমাকে বেতন দিতে হবে। থাকা খাওয়া দিতে হবে। আপনারা কি বলেন?
অতএব কি দাঁড়াল। ঈমাম সাহেব নিজের পূণ্যের জন্য কাজ করেন কিন্তু বেতন নেন। অথবা ঈমাম সাহেব টাকার জন্য কাজ করেন কিন্তু পূণ্য প্রত্যাশা করেন।
এক সময় ধর্মশালা গুলো ছিল শিক্ষালয়। জ্ঞান বিজ্ঞানে অনেক পাদ্রিরা নাম করেছিলেন। এই সময়ে ধর্মশালা গুলো কেন্দ্র করে বিদ্যালয় গড়ে উঠেনা। বরং বিদ্যালয়কে কেন্দ্র করে মসজিদ গড়ে উঠে। কে কার উপর নির্ভরশীল?এটা কি ধর্মশালা গুলোর ক্রমহ্রাসমাণ পতন?
অবশ্যই পতন। আগে নতুন কেনা বিষয়ের সত্যতা যাচাই করতে ধর্মের আশ্রয় নিতে হতো। ধর্মের সাথে না মিললে কেউ মানতে চাইতোনা। আর এখন ধর্মনিজেকে টিকিয়ে রাখতে বিজ্ঞানের হাতে পায়ে ধরতে হয়।
এই বিষয়ে লিখতে পারছি কেবল ধর্মশালা ভিত্তিক শিক্ষাব্যবস্থা হয়নি বলে। ধর্মভিত্তিক শিক্ষা থাকলে এই ভাবনা আমার মাথায় কখনোই আসতো না।ধর্ম সমাজের আগাছা। আগাছাতে ভর করে তো গাছ বেড়ে উঠতে পারেনা । ধর্মকে সুযোগ দিলে এতদিন সব আগাছায় ভরে যেত,গাছ আর দেখা যেতনা।
গতকাল মসজিদ কমিটির এক লোকের সাথে কথা বলে জানতে পারলাম। তার মসজিদের ঈমাম সাহেব মাসে৪০হাজার টাকা ইনকাম করেন। আরবি পড়ান,ওয়াজ মাহফিল করেন নিয়মিত, দাওয়াত খেতে গেলে কিংবা কোন দোয়া পড়াতে চাইলেও তাকে কিছু টাকা দিতে হয়।তার পরেও মসজিদ কমিটির কাছে বেতন বাড়ানোর জন্য চাপ দিচ্ছেন।
তিনি তো আল্লার খাস বান্দা, অপেক্ষাকৃত ভাল আলেম দেখেই তো মসজিদের ঈমাম নিয়েগ করা হয়। দুনিয়ার লোভ তো তার নাই তবে এত টাকা দিয়ে তিনি কি করেন? ঈমামসাহেবরা অন্যের বাড়িতে নিয়মিত খেলেও ,নিজেদে বাড়িতে দাওয়াত খাওয়ান খুবই কম। ঈমাম সাহেবদের দান খয়রাতেও খুব কম দেখা যায়। তাহলে?
জেলার প্রধান মসজিদ গুলোর প্রায়ই নিজস্ব সম্পতি আছে। দোকান কোঠা আছে।ভাড়া দেয়া হয়। আমি জানতে চাইলাম মসজিদ কি ব্যসাও করে? মসজিদের ব্যবসা করার কি দরকার? মুসল্লিরা নিজের প্রয়োজনেই তো টাকা দিবে। তারা যদি টাকা না দেয় তবে বুঝতে হবে মসজিদ তাদের দরকার নাই।
এমন যদি হয় একটা মসজিদের সমস্ত কার্যক্রম তার নিজস্ব দোকানের ইনকামে হয়। কিন্তু মসজিদে কোন মুসল্লি আসে না তখন কি হবে? 
</doc>
<doc>
তোমাকে দেখে অবাক হয়ে যাই বারবার ।
এত আক্রমণ- পরস্পরবিরোধী এত শোকমিছিলের মধ্যেও
কী অনায়াসে বুনে যাচ্ছ লাল পশমের শৃঙ্খলা ।
উদ্ভিদের চেয়ে নীরব, ছাপানো মহাভারতের চেয়ে উদাসীন ।
অথচ- পিছনের দেয়ালেই রক্তছাপ
অথচ- বুকের শাড়ি সরালেই অনাবৃষ্টির চৌচির ।
রেগে গেলেন তো হেরে গেলেন- কোয়ান্টাম মেথডে এরকম একটি উক্তি আমরা সবাই জানি । কিন্তু মনোবিদ্যায় হঠাৎ রেগে যাবার প্রবণতা একটি বিশেষ গুরুত্ব বহন করে । মনে রাখা প্রয়োজন, মারামারি, ভাংচুর বা রাগ দেখানো অনেক মানসিক রোগের সাধারণ উপসর্গ । কিছু কিছু মানুষ পাওয়া যায় যাদের বাইরে থেকে স্বাভাবিক বলে মনে হয় কিন্তু হঠাৎ হঠাৎ খুব সাধারণ কারণে এমনভাবে রেগে যান যে আশপাশের সবাই হতভম্ব হয়ে যায় । ব্যক্তি নিজেও বুঝতে পারেন যে তার রেগে যাওয়াটা ঠিক স্বাভাবিক না কিন্তু তিনি নিজেকে নিয়ন্ত্রণ করতে পারেন না । কারো উপর রাগ, ভালোলাগা, অন্যান্য আবেগ, অনুভূতি ইত্যাদি সম্পর্কে কয়েক পাতা লেখার মধ্যে দিয়ে । লেখক এই লেখার মধ্যে দিয়ে নিজের ভেতরে থাকা ক্ষোভগুলোকে হারিয়ে ফেলে । ডায়রি লেখার স্থানটি এখন দখল করে নিয়েছে ব্লগিং । ব্লগের সাহায্য নিয়ে ঠিক ডায়রি লেখার মত মনের সব কথা যেমন প্রকাশ করা যায় তেমনি আবার যারা এই ব্লগের পাঠক, তাদের সুচিন্তিত মতামত লেখকের মনের মধ্যে গভীর প্রভাব বিস্তার করে । সামাজিক মাধ্যমের অন্যান্য সাইটগুলোর চাইতে ব্লগিং আসলেই একজন ব্যবহারকারীকে চৌকশ করে তোলে যা ফেসবুক বা টুইটার তাদের ছোট্ট স্ট্যাটাসের মধ্যে দিয়ে পারেনা ।
যেমন বাজে খরচ, তেমনি বাজে কথা। বাজে কথাতেই মানুষ আপনাকে ধরা দেয় । টিন এজ বয়সটা খুবই মারাত্মক । তার সাথে যুক্ত হয়েছে এমন প্রযুক্তি । আপনার টিন-এজ বাচ্চারা ফেসবুকে কী করছে, সেটা তাদের সাথে খোলামেলা কথা বলে জেনে নিন । তাদেরকে সঠিকভাবে গাইড করুন । এতে লজ্জার কিছু নেই। এতে তাদের জীবন ঝুকিপূর্ণ হয়ে উঠতে পারে। মা-বাবা'র দায়িত্ব, তাদেরকে সেই ঝুকি থেকে নিরাপদে রাখা । নর-নারীর সম্পর্ক গড়ার ক্ষেত্রে বিশ্বব্যাপী ইন্টারনেট ক্রমেই গুরুত্বপূর্ণ মাধ্যম হয়ে উঠছে । কিন্তু ইন্টারনেটে তথ্য দেয়ার ক্ষেত্রে মিথ্যা ও প্রতারণার আশ্রয় নেয়ায় সম্পর্ক ভেঙেও যাচ্ছে অনেক । সম্পর্ক গড়ার ক্ষেত্রে অনলাইন যোগাযোগে সবসময়ই ঝুঁকি থেকে যাচ্ছে । যোগাযোগের দুই অধ্যাপক তাদের গবেষণায় দেখেছেন, ইন্টারনেটে জীবনসঙ্গী খুঁজে দেয়ার সাইটগুলোতে ৮০ শতাংশ মানুষই তথ্য দেয়ার ক্ষেত্রে কিছুটা হলেও বাড়িয়ে বলছে অথবা সত্য গোপন করছে ।
পুরুষ কি ? বা পুরুষ কে ? এই প্রশ্নের একটা উত্তর হতে পারে যার পুরুষত্ব আছে সেই পুরুষ । কিন্তু এই পুরুষত্বের পরিমাপক কি ? কি দিয়ে আমরা পুরুষত্ব পরিমাপ করব ? সম্ভাব্য একটা সমাধান হতে পারে নারীত্বের বিপরীতে যে বৈশিষ্টগুলো আছে তাই পুরুষত্বের পরিমাপক । তাহলে আমরা কি পুরুষত্ব কিংবা নারীত্ব এই দুই ক্যাটাগরির বাইরে অন্য কোন ক্যাটাগরির স্বীকৃতি দিচ্ছি না ? পুরুষত্ব কিংবা নারীত্ব সম্পর্কিত বৈশিষ্ট্যগুলোর সার্বজনীন কোন চেহারা কি আমরা দাঁড়া করাতে পারি? বয়স, সমাজ ও সংস্কৃতি ভেদে কি পুরুষত্ব কিংবা নারীত্বের চেহারা পাল্টায় না ? এই ব্যক্তি তার জীবনের ৫২টি বছর কাটিয়েছেন ছদ্মবেশে । শুনলে আরও বিস্মিত হবেন যে, জেমস ব্যারী ছিলেন একজন মহিলা কিন্তু তিনি ৫২ বছর কাটিয়েছেন পুরুষের ছদ্মবেশে । আর এই দীর্ঘ সময় তিনি কাটিয়েছেন পুরুষ বেশে সেনাবাহিনীতে । তিনি এমন ভাবে তার পরিচয় গোপন করে রেখেছিলেন যে, সেনাবাহিনীতে কোনও লোকই তার আসল পরিচয় সম্পর্কে জানতে পারিনি । এমনকি তার ব্যক্তিগত ভৃত্য যে তার সাথে ৫০ বছর সময় কাটিয়েছে সেও কখনও তার আসল পরিচয় জানতে পারিনি । তার সত্যিকার পরিচয় ধরা পড়ে তার মৃত্যুর পর । মৃত্যুর পরই সবাই জানতে পারে ডা. জেমস ব্যারী পুরুষ ছিলেন না, তিনি ছিলেন একজন নারী । ১৮৬৫ সালের ২৫ জুলাই তিনি মৃত্যুবরণ করেন ।
একটি ছেলে ১টাকার জিনিস ২টাকায় কিনবে যদি এটা তার প্রয়োজনে লাগে । আর একটি মেয়ে ২টাকার জিনিস ১টাকায় পেলেই কিনবে জিনিসটা তার কাজে লাগুক চাই না লাগুক । একজন পুরুষের সাথে সুখে থাকার মন্ত্র কি ? You must understand him a lot and love him a little. একটি মেয়ের সাথে সুখে থাকতে হলে you must love her a lot and not try to understand her at all.-বিবাহিত পুরুষেরা চিরকুমারদের চেয়ে বেশি দিন বাঁচে ।
সাধারণভাবে আমরা ধরে নিই যে, একজন পুরুষ এবং একজন নারীর মাঝে ভালোবাসার বন্ধনে পরিবার গড়ে ওঠে, তাদের যুগ্ম প্রচেষ্টায় ভালোবাসার ফসল হিসেবে আসে সন্তান-সন্ততি, আরো আসে ধন-সম্পদ, মান-সম্মান, ইত্যাদি । পরিবারের সদস্যের পারস্পরিক ভালোবাসার সম্পর্কের মধ্য দিয়ে প্রত্যেকের জীবন হয়ে ওঠে সুখময় । কিন্তু নারী+পুরুষের ভালোবাসা কি আসলেই পরিবারের প্রকৃত ভিত্তি ? তাহলে ধূমধাম করে বিয়ের আচার-সংস্কার পালন কেন ? কেন বিয়ে রেজিষ্ট্রেশনের মাধ্যমে রাষ্ট্রের স্বীকৃতি নেওয়া ? দুজনে নিজেরা নিজেরা সিদ্ধান্ত নিয়ে একত্রে বসবাস শুরু করলেই ত হয় ! অন্যদিকে, পারস্পরিক ভালোবাসা, এমনকি জানাশোনা না-থাকা সত্বেও ত বিয়ে অহরহই হচ্ছে । অর্থ্যাৎ, বিয়ের মাধ্যমে যে পরিবার, তা’র মূলে প্রায়শঃই ভালোবাসা থাকুক বা না-থাকুক, পরিবার গঠন ত হচ্ছেই । অতএব, নারী+পুরূষের ভালোবাসা পরিবার গঠনে আবশ্যক নয়, আবশ্যক হচ্ছে সামাজিক+রাষ্ট্রীয় রীতিনীতি এবং আইন । একারণেই, দুজনে ভালোবেসে একত্রে থাকার ইচ্ছে+চর্চা করলেই যেমন তা’ পরিবার নয়, তেমনি একবার আইনত বিয়ের মাধ্যমে পরিবার শুরু করার পর স্বামী বা স্ত্রী ইচ্ছেমত যখন তখন চাইলেই তা’ থেকে বের হয়ে যেতেও পারে না, বা একই সাথে অন্য কারো সাথেও জড়াতে পারে না ।
বিয়ে সংক্রান্ত প্রচলিত আরেকটি অবিদ্যা হলো বিয়ের জন্যে খরচের প্রতিযোগিতায় মেতে ওঠা । একটিমাত্র বিয়ের জন্যে প্রচুর অর্থ ব্যয়ে একাধিক অনুষ্ঠান আয়োজনের পাশাপাশি পোশাক ও অলঙ্কার কেনাকাটা করতে গিয়ে হয় টাকার শ্রাদ্ধ । ঋণ করে হলেও বিয়ের এই ফুটানি করতে গিয়ে অনেক পরিবার দুর্দশায় নিপতিত হয় । বিয়েতে দেয়া হীরা অধিকাংশ ক্ষেত্রে পারিবারিক অশান্তি বয়ে আনে । কারণ হীরা বেশিরভাগ মানুষের জন্যেই অশুভ । আসলে বিশ্ব পুঁজিবাদী চক্র নিজেদের ব্যবসায়িক স্বার্থেই ভোজন, বিনোদন এবং জৈবিক চাহিদা পূরণকে জীবনের সবচেয়ে গুরুত্বপূর্ণ বিষয় হিসেবে প্রচার করতে মিডিয়াকে ব্যবহার করছে । এজন্যেই মিডিয়াতে বিয়েকে কাল্পনিক এক বিশাল ব্যাপার হিসেবে চিত্রিত করা হয় । অথচ বিয়ে একটি সাধারণ ও স্বাভাবিক ঘটনা যার মাধ্যমে দুজন নর-নারীর জৈবিক চাহিদা পূরণের বিষয়টিই সর্বজন গ্রহণযোগ্যতা পায় । তাই একটি স্বাভাবিক ঘটনাকে আকাশ কুসুম মনে করা এবং এর জন্যে অপচয়ে মত্ত হওয়া অবিদ্যা ছাড়া আর কিছু নয় । বরং এই খরচ, ধুমধাড়াক্কা, অপচয় শুধু অকল্যাণই বয়ে আনে । যে বিয়েতে ধুমধাড়াক্কা অপচয় যত বেশি, সে বিয়েতে সুখের পরিমাণ তত কম ।
নারী পুরুষের সম্পর্ক অত্যন্ত সাবলীল একটি ব্যপার । নারী পুরুষের সম্পর্ক হয় বন্ধুত্বের, আবার তা ভালোবাসারও হয় । তবে কারো জীবনে একজন পুরুষ বা একজন নারীর আবির্ভাবই যে ঘটে তা কিন্তু নয় । খুব কম সংখ্যক মানুষ আছেন যাদের এমনটি হতে পারে । তবে একজন নারী বা পুরুষের জীবনে ঠিক কতজন নারী বা পুরুষের আবির্ভাব ঘটে তা হিসেব করা কঠিন । অনেক পুরুষ গর্ব করে বলেছেন তারা তারা ১০ জনেরও বেশি নারীর সঙ্গ পেয়েছেন আর নারীদের অনেকেই বলেছেন তারা মাত্র একজনের সঙ্গ পেয়েছেন ।
( চলবে )
( একটা বিষয় নিয়ে লেখার সময় আরো নানান বিষয় চলে আসে । হয়তো অবচেতন মনেই চলে আসে । নানান বিষয় আসুক ক্ষতি কি ? নানান বিষয়ের মধ্যে দিয়েই আসল ব্যাপারটা বের হয়ে আসবে । গতকাল আমাকে একজন বলল- "ছেলেরা যেমন হয়" এই লেখাটাতে কি তোমাকে নিয়ে কিছু লিখবে না ? তুমিও তো একটা ছেলে ! আমি বললাম- লিখব, অবশ্যই লিখব । যেদিন ১০০ পর্ব হবে, সেদিন । ১০০ পর্ব থাকবে শুধু আমার নিজের কথা । একান্ত গোপন কথা । সত্য কথা । এরপর কেউ হয়তো আমার সাথে আর সম্পর্ক রাখবে না । যাই, গোছল করি । ভাত খাই । বহুত ভুখ লাগা । ) 
</doc>
<doc>
সৌদি আরব রাজা-শাসিত দেশ। রাজা মানে রাজাই, রানি কখনোই না। এবং সে রাজা ইংরেজ রানির মত ঠুঁটো জগন্নাথ না। সৌদি রাজতন্ত্র ইংরেজিতে যাকে বলে absolute monarchy। যেমন নেপাল বা ভুটান কিছুদিন আগ পর্যন্ত ছিল। কিন্তু সৌদি আরবে রাজা সবচেয়ে ক্ষমতাধর হলেও তিনিই সর্বেসর্বা নন। এ ব্যাপারে অনেকের ভুল ধারণা আছে।
সৌদি ইতিহাসে মোহাম্মদদের তাৎপর্যপূর্ণ ভূমিকা আছে। হযরত মোহাম্মদ এদেশে জন্ম নেন ও ইসলাম প্রবর্তন করে সৌদি আরবের জন্য স্থায়ী একটি আয়ের উৎস করে দিয়ে যান। আগে যা ছিল আরববাসীর তীর্থ ও মক্কার অধিবাসীদের মৌসুমি অর্থাগমের সূত্র, আজ তা সারা দুনিয়ার মুসলমানদের হজ্জ্ব-উমরার উসিলায় সৌদি রাষ্ট্রের কোষাগারের স্ফীতির কারণ। তবে মহানবী প্রাক-সৌদি জমানার। সৌদি রাষ্ট্রের আদি সূত্রপাত হয়েছিল অন্য দুই মোহাম্মদের মাধ্যমে। মোহাম্মদ বিন সৌদ ১৮শ শতকে রিয়াদের উত্তরে ছোট মরু বসতি দারিয়ার উচ্চাভিলাষী শাসক ছিলেন। আরেক মোহাম্মদ, মোহাম্মদ বিন আব্দুল ওয়াহাব, ইরাক থেকে ধর্মশাস্ত্র অধ্যয়ন শেষে রিয়াদের আরো উত্তরে আল কাসিম অঞ্চলে ফিরে স্থানীয় অধিবাসীদের ইসলাম-বহির্ভূত বেদায়াতের (উদ্ভাবন) বিরুদ্ধে জেহাদ ঘোষণা করেন। ১৭৩৩ সালে এই দুই মোহাম্মদ পরস্পরের সাথে সহযোগিতা করার সিদ্ধান্ত নেন। বিন ওয়াহাবের অনুসারীরা বিন সৌদকে সমর্থন করবে, বিনিময়ে বিন সৌদ ওয়াহাবি জেহাদকে রক্ষা ও প্রসার করবেন। এই দুইদলের সম্মিলিত আগ্রাসনে রাজ্য বিস্তার চলতে থাকে। আরব উপদ্বীপ তখন তুর্কী সাম্রাজ্যের অধীন। তবে সৌদ-ওয়াহাবের পুত্রদের তৎপরতা যতক্ষণ উপদ্বীপের ঊষর মধ্যঞ্চলে বা নির্ধন পূর্বাঞ্চলে সীমিত ছিল, উসমানী শাসকরা তা গ্রাহ্য করেনি।
কিন্তু বিন সৌদ যখন ১৮০৩ সালে মক্কা দখল করে নেন, তখন তাঁদের টনক নড়ল। মিসরীয় ও তুর্কি সৈন্যরা আরবে প্রবেশ করে হিজাজ (আরবের পশ্চিমাঞ্চল, জেদ্দা-মক্কা-মদিনা যার অন্তর্গত) থেকে সৌদি-ওয়াহাবি যোদ্ধাদের বিতাড়িত করে দেয়। উপরন্তু ১৮১৮ সালে তারা মধ্যাঞ্চল পর্যন্ত অগ্রসর হয়ে দারিয়ার বসতি কামানের গোলায় গুড়িয়ে দেয়। প্রথম সৌদি রাষ্ট্রের অবসান ঘটে।
তবে বিন সৌদ ও বিন ওয়াহাবের জোটকে একেবারে নিশ্চিহ্ন করা যায় নি। ১৮২৪ সালে দ্বিতীয় সৌদি রাষ্ট্র স্থাপিত হয়। তবে সৌদ পরিবারের অন্তর্দ্বন্দ্বের সু্যোগে হাইলের শাসক রাশিদ পরিবার সৌদ-ওয়াহাবিদের পরাস্ত করে।
তৃতীয় ও সর্বশেষবারের মত সৌদ পরিবারের উত্থান ঘটে আব্দুল আজিজ আল সৌদের হাতে। ১৯০২ সালে তিনি রাশিদদের পরাভূত করে রিয়াদ দখল করে নাজদের সুলতান হিসাবে অধিষ্টিত হন। একে একে তিনি অন্যান্য এলাকা, এমন কি রাশিদ পরিবারের নিজস্ব অঞ্চল হাইল দখল করে নেন। এরপর ১৯২৬ সালে তারা দখল করে নেন হিজাজ প্রদেশ। ততদিনে প্রথম বিশ্বযুদ্ধ ও তুর্কি সাম্রাজ্যের অবসান ঘটেছে। ১৯৩২ সালে বিচ্ছিন্ন রাজ্যগুলি একত্রিত করে আনুষ্ঠানিকভাবে সৌদি আরব রাষ্ট্র প্রতিষ্ঠিত হয়। এই দীর্ঘ কাল প্রবাহে নানা ঘাত-প্রতিঘাতে সৌদ পরিবার ও ওয়াহাবি মোল্লাদের সহযোগিতা অটুট থাকে, এবং তা আজ পর্যন্ত অব্যহত আছে। তবে বিভিন্ন সময়ে রাজতন্ত্র ও মোল্লাতন্ত্রের মধ্যে প্রভাব বিস্তারের নীরব প্রতিযোগিতা চলে, কখনো কখনো তা ততটা নীরব বা প্রচ্ছন্ন থাকে না।
মোল্লাদের দিক থেকে হুমকি আসতে বেশি দেরি হয়নি। মোটামুটি সৌদি আরবের বর্তমান সীমানা পর্যন্ত শাসন বিস্তৃত করে বাদশাহ আব্দুল আজিজ রাজ্য জয়ে ক্ষান্ত দিয়ে রাজ্য শাসনে মন দেন। কিন্তু ওয়াহাবী মোল্লাদের অনেকে তখন আরো উত্তরে ব্রিটিশ প্রতিষ্ঠিত ও সুরক্ষিত ট্রান্স-জর্দান ও ইরাক আক্রমণে উন্মুখ হয়েছিল, কেননা সেখানেও বেদায়াত ছিল, এবং নতুন আন্তর্জাতিক সীমানা তাঁদের মুক্ত চলাচলের বেদুঈন ঐতিহ্যকে খর্ব করছিল। বিশেষ করে মোতাইরি ও ওতাইবি গোত্রের সর্দাররা বলা শুরু করল যে আব্দুল আজিজ নাসারা ব্রিটিশদের সাথে হাত মিলিয়েছ এবং নেতিয়ে গেছে। প্রথম অভিযোগটা মিথ্যে ছিল না। ব্রিটিশদের সাথে আব্দুল আজিজের একরকম সমঝোতা হয়েছিল, যার ফলশ্রুতিতে ইংরেজরা হিজাজে বাদশাহর শাসন মেনে নিয়েছিল। যদিও উসমানি খেলাফতের বিরোধিতা করার বিনিময়ে তারা মক্কার ৭০০ বছরের শাসক হযরত মোহাম্মদের কুরাইশ গোত্রের বনু হাশেম গোষ্ঠির (তখন তুর্কী অধীনস্থ) শরিফ হুসেইন বিন আলিকে হিজাজের স্বাধীন রাজা বানাবার প্রতিশ্রুতি দিয়েছিল। প্রতিশ্রুতি ভঙ্গ করায় সান্ত্বনা স্বরূপ তারা শরিফকে ট্রান্সজর্দানের বাদশাহ বানিয়ে দেয়। জর্দানের আজকের বাদশাহ তাঁরই বংশধর।
তবে বাদশাহ আব্দুল আজিজের বিরুদ্ধে দ্বিতীয় অভিযোগ, যে তিনি তাঁর দৃঢ়তা হারিয়েছেন, তা সঠিক ছিল না। প্রমাণস্বরূপ ১৯২৯ সালে রিয়াদ থেকে বাদশাহর মেশিন গান সজ্জিত সাঁজোয়া বহর উত্তরাভিমুখে রওনা হয় এবং সিবিল্লার প্রান্তরে বিদ্রোহী মোল্লাদের মুখোমুখি হয়। মোল্লাদের আত্মসমর্পণের সুযোগ দিলে তারা তা প্রত্যাখ্যান করে। ফলে যুদ্ধ শুরু হয় এবং আধুনিক অস্ত্রের আক্রমণে উষ্ট্রারোহী তরবারিধারী মোল্লারা কচুকাটা হয়।
মোহাম্মদদের মত দৃষ্টিপ্রতিবন্ধীরাও সৌদি ইতিহাসে তাৎপর্যপূর্ণ ভূমিকা রেখেছেন। দুনিয়া জুড়ে সবচেয়ে পরিচিত (বা কুখ্যাত) সৌদি নিঃসন্দেহে ওসামা বিন লাদেন। তাঁর পিতা ইয়েমেন থেকে সুদান গিয়ে নির্মাণ শ্রমিক হিসাবে কাজ করেন। পরে সৌদি আরবে এসে নির্মাণ ব্যবসায় নিয়োজিত হন এবং উন্নত মানের কাজ ও সততার জন্য প্রভূত উন্নতি করেন। সৌদি আরবের ভৌত উন্নয়নের সাথে বিন লাদেন গোষ্ঠির ইতিহাস জড়িয়ে আছে। বাবা বিন লাদেন একাধারে এক চক্ষু বিশিষ্ট ও মোহাম্মদ নামধারী ছিলেন। তাঁর সাথে বাদশাহ আব্দুল আজিজের বেশ সখ্য ছিল। শোনা যায় এই অন্তরঙ্গতার অন্যতম ভিত্তি ছিল তাঁদের সাধারণ শারিরীক সীমাবদ্ধতা, সম্মিলিতভাবে দুই বন্ধুর কর্মক্ষম চোখ ছিল দুইটি, প্রত্যেকের একটি করে। দৃষ্টির সীমাবদ্ধতা থাকলেও দু'জনের প্রজনন ক্ষমতার ঘাটতি ছিল না। আব্দুল আজিজের আনুমানিক ২২ বিবির গর্ভে আনুমানিক ৩৭ জন পুত্র এবং প্রায় সমসংখ্যক কন্যা জন্ম নেয়। আর বিন লাদেনের ২২ বিবি তাঁকে ৫৪ জন সন্তান উপহার দেন। (তবে পুরনো বিবি তালাক দিয়েই নতুন বিবিকে শাদি করা হয়েছে, এক সাথে কখনই ৪ জনের বেশি বিবি ছিল না।)সৌদি শাসনে প্রভাবশালী মোল্লাতন্ত্রের প্রতিভু মুফতি শিরোমণি (Grand Mufti) এক সময় ছিলেন শেখ আব্দুল আজিজ বিন আব্দুল্লাহ বিন বাজ। নামে বাজ হলেও তাঁর দৃষ্টিশক্তি মোটেও বাজ পাখির মত তীক্ষ্ণ ছিল না। বস্তুত তিনি দুই চোখেই দৃষ্টিরহিত ছিলেন। তাঁর উত্তরসুরী বর্তমান মুফতি শিরোমণি শেখ আব্দুল আজিজ বিন আব্দুল্লাহ আয়াল আল-শেখও অন্ধত্বের শিকার। (এই পর্যায়ে মোহাম্মদদের বদলে আব্দুল আজিজদের দাপট বেশি দেখা যাছে!)
যা হোক, রাজ্য শাসনে মন দিয়ে বাদশাহ আব্দুল আজিজ অর্থের সংস্থানের জন্য মার্কিন তেল কোম্পানির দ্বারস্থ হলেন এবং অর্থের বিনিময়ে তাদেরকে তেল অনুসন্ধানের অধিকার দিলেন। আরবের পবিত্রভূমি পশ্চিমা ইয়াহুদি-নাসারাদের পদচারণে দূষিত হতে লাগল। বিষয়টা তরুণ বিন বাজের কাছে মাথায় বাজ পতনের মত মনে হল। তখনও তিনি মুফতি শিরোমণি বা এমনকি মদিনার ইসলামী বিশ্ববিদ্যালয়ের প্রধান হননি। খারজ অঞ্চলে তিনি বিচারক বা কাজি হিসাবে তখন দায়িত্ব পালন করছেন। ১৯৪৪ সালে তিনি আল খারজে মার্কিন কৃষি প্রকৌশলীদের তৎপরতা নিয়ে বাদশাহর কাছে অভিযোগ করার জন্য রিয়াদে উপস্থিত হন। বিশেষ করে প্রকৌশলীদের স্ত্রীদের স্থানীয় মহিলাদের সাথে মাখামাখি করে তাঁদের মধ্যে বেলেল্লাপনার ভাব সঞ্চার করা নিয়ে তিনি উৎকণ্ঠিত ছিলেন। তিনি অভিযোগ করেন কাফেরদের সুযোগ দিয়ে বাদশাহ মুসলিম শাসক হিসাবে তাঁর দায়িত্বে অবহেলা করছেন। বাদশাহ আব্দুল আজিজ এক চোখের যে অগ্নি দৃষ্টি কাজি আব্দুল আজিজের দিকে নিক্ষেপ করলেন সেটা দেখার কোন উপায় বিন বাজের ছিল না। কথা কাটাকাটির পর বিন বাজকে বন্দি করা হয় এবং অনুশোচনা না করলে মৃত্যুদন্ড দেয়ার হুমকি দেওয়া হয়। বিন বাজ তাঁর মতে অনড় থাকেন। ষাটের দশকে তিনি দেওয়ালে মানুষের ছবি, বিশেষ করে বাদশাহর ছবি টাঙানোর বিরুদ্ধে মত প্রকাশ করেন, কারণ তা ছবি উপাসনার জন্ম দিতে পারে।
ওয়াহাবী মোল্লাদের কট্টরপন্থী ইসলাম কায়েমে সহযোগিতার বিনিময়ে তাদের সমর্থন নিয়ে সৌদ পরিবার সৌদী রাষ্ট্র প্রতিষ্ঠা করেন। শুরু থেকেই এই দুই ক্ষমতা কেন্দ্র সহযোগিতার পাশাপাশি পরস্পরের উপর প্রভাব বিস্তার করার মূলত নীরব, কিন্তু কখনো প্রকাশ্য, প্রতিদ্বন্দ্বিতায়ও লিপ্ত থাকে।
সিবিল্লাহর প্রান্তরের মোকাবিলার কথা প্রথম পর্বে উল্লেখিত হয়েছে। কাজি বিন বাজের সাথে বাদশাহ আব্দুল আজিজের বচসার কথাও বলা হয়েছে। একদিন বাদশাহ রিয়াদের একটি মসজিদে জুম্মার নামাজ পড়তে গেছেন। মসজিদের ইমাম খুতবায় বাদশাহর প্রশ্রয় ও উৎসাহে আগত পশ্চিমাদের প্রতি ইঙ্গিত করে ইয়াহুদি-নাসারাদের এক হাত নিলেন। বাদশাহ উঠে ইমামকে বসতে বলে কুর'আনের উদ্ধৃতি দিয়ে বললেন, "লাকুম দীনুকুম ওয়ালিয়াদীন।"
১৯৫৩ সালে বাদশাহ আব্দুল আজিজের জীবনাবসান ঘটে। তাঁর উত্তরসূরী হিসাবে সিংহাসনে অধিষ্ঠিত হন তাঁর জ্যেষ্ঠ পুত্র সৌদ। কিন্তু তাঁর রাজত্বকাল কুসুমাস্তীর্ণ ছিল না। রাজপরিবারের অন্যান্য সদস্য, বিশেষ করে রাজপুত্র ফয়সালের সাথে তিনি দ্বন্দ্বে জড়িয়ে পড়েন এবং ১৯৬৪ সালে সিংহাসন 'ছেড়ে দেন।' ক্ষমতা গ্রহণ করেন বাদশাহ ফয়সাল।
সৌদ ছিলেন ঋণ করে ঘি খাওয়া ধরনের বিলাসী, ফয়সাল ছিলেন তার বিপরীত, অত্যন্ত মিতব্যয়ী। তখনও সৌদি আরবের তরল অর্থের এত প্রাচুর্‍্য ছিল না, কাজেই মিতব্যয়ী হওয়া প্রয়োজন ছিল। বাদশাহ ফয়সাল বেশ কিছু সুদুরপ্রসারী গুরুত্বপূর্ণ সিদ্ধান্ত নেন। তিনি সিরিয়ার একজন প্রাক্তন আইনমন্ত্রীকে নিয়োগ দেন সৌদি আরবের বিচার ব্যবস্থাকে প্রাতিষ্ঠানিক রূপ দিতে। তিনি রাজপরিবারের সন্তানদের শিক্ষার জন্য বিদেশে পাঠানোর উপর নিষেধাজ্ঞা আরোপ করেন। এর ফলে ধনিক শ্রেণির মধ্যেও সন্তানদের দেশে শিক্ষাদানের ঝোঁক বাড়ল। তাঁর অন্তত দু'টি পদক্ষেপ মোল্লাতন্ত্রের মনপুতঃ হয়নি। এর একটি ছিল বালিকা শিক্ষার প্রবর্তন। মোল্লাদের ঘোর বিরোধিতার মুখে তিনি বালিকা বিদ্যালয় চালু করেন। তবে মোল্লাদের শান্ত করার জন্য তিনি এগুলি তদারকির ভার শিক্ষা মন্ত্রণালয়ের পরিবর্তে মোল্লা নিয়ন্ত্রিত একটি সংস্থার হাতে অর্পণ করেন। অন্য সিদ্ধান্তটি ছিল টেলিভিশন চালু করা। টেলিভিশনের সাহায্যে মোল্লাদের মাধ্যমে ধর্মীয় প্রচাত-দাওয়াহ চালানো হবে বলে তাদের বুঝানোর চেষ্টা করা হয়। তবে এই প্রবোধ সবাইকে সন্তুষ্ট করে নি। ১৯৬৬ সালে বাদশাহ ফয়সালের এক ভাতিজা যুবরাজ খালেদ সৌদি টেলিভেশনের সদ্য প্রতিষ্টিত সদরদফতরে হামলা চালানো্র চেষ্টা করতে গিয়ে নিরাপত্তারক্ষীদের গুলিতে নিহত হয়। বাদশাহ ফয়সালের অন্য এক পদক্ষেপ মার্কিনীদের দারুণ অসন্তুষ্ট করেছিল। ইজরায়েলের প্রতি পশ্চিমাদের সমর্থনের প্রতিবাদে বাদশাহ ফয়সালের উৎসাহেই ওপেকের পক্ষ থেকে তেল অবরোধের সিদ্ধান্ত নেওয়া হয়, যা বিশ্ব অর্থনীতিতে ব্যাপক প্রভাব ফেলেছিল।
১৯৭৫ সালে আততায়ী্র গুলিতে বাদশাহ ফয়সালের মৃত্যু ঘটে। আততায়ী ছিল তাঁর ভাতিজা যুবরাজ ফয়সাল বিন মুসায়েদ। ঘাতককে গ্রেফতার করে তার মৃত্যুদন্ড কার্যকর করা হয়। ফয়সাল বিন মুসায়েদ ছিল নয় বছর আগে টেলিভিশন হামলায় নিহত যুবরাজের ভাই, যদিও ওই ঘটনার সাথে ফয়সালের খুনের কোন সম্পর্ক ছিল কি না, তা কখনো খোলাসা করা হয় নি।
এরপর মসনদে অধিষ্ঠিত হন বাদশাহ খালেদ। তবে তাঁর রাজত্ব ছিল সংক্ষিপ্ত, প্রায় সাত বছরের। তবে এই স্বল্প কালপর্বে এক অপ্রত্যাশিত ঘটনা ঘটে। ১৯৭৯ সালের ২০ নভেম্বর, মুহররমের প্রথম দিনে, জুহায়মান আল-ওতাইবির নেতৃত্বে এক দল কট্টর সালাফি মক্কার কাবা শরীফ দখল করে নেয় (এই দলে মহিলা ও বিদেশীও ছিল)। জুহায়মান সিবিল্লাহর প্রান্তরে প্রথম বাদশাহ আজিজের বিরুদ্ধে যে মোল্লারা অস্ত্র ধরেছিল, তাদের একজনের উত্তরপুরুষ। অনেকদিন ধরেই সে তার অনুসারীদের নিয়ে শাস্ত্র অধ্যয়ন ও আলোচনা করে আসছিল। ইসলামের আক্ষরিক ব্যাখ্যা ও অনুসরণের কারণে এরা ছিল মুফতি শিরোমণি বিন বাজের স্নেহসিক্ত ও প্রশ্রয়প্রাপ্ত। এদের ক'জনকে সৌদি গোয়েন্দাবাহিনী একবার গ্রেফতার করেছিল, কিন্তু টেলিফোনে মুফতির সুপারিশে তাদের ছেড়ে দেওয়া হয়। এর কিছুদিন পরেই কাবা শরীফে হামলার ঘটনা ঘটে। এই হামলায় বেশ ক'জন নিরাপত্তা কর্মী প্রাণ হারায়, যদিও ধর্মীয় দৃষ্টিতে হারামের মধ্যে রক্তপাত অবৈধ।
এতদিন যাবত সৌদি রাজপরিবার ইয়াহুদি-নাসারা প্রভাবিত কমুনিস্ট-উদারপন্থী-নাস্তিক অথবা শিয়া সংখ্যালঘুদের দিক থেকে ঝামেলার আশঙ্কা করে আসছিল। তাদের উপর কঠোর নজরদারি ও নিয়ন্ত্রণ বজায় রাখা হয়েছিল। বিপদ যে তাদের সহযোগীদের মধ্য থেকেই আসবে, তা তাদের কল্পনাতেও ছিল না। ঘটনা ঘটে যাবার পর তাদের পক্ষে সরাসরি পালটা আক্রমণেও যাওয়া সম্ভব ছিল না, কারণ সেটা অনৈস্লামিক রূপে বর্ণিত হতে পারে। এই অবস্থায় জ্যেষ্ঠ উলেমাদের তলব করা হয় করণীয় সম্পর্কে ফতোয়া দিতে। আগেই বলেছি, ঘটনার নায়কদের ব্যাপারে মুফতি ও তার পরিষদের অনুরাগ ছিল। মুফতিসহ আলেমরা কালক্ষেপণ করতে থাকে। অবশেষে তিন দিন পর ২৩ নভেম্বর সৌদি রাজপরিবার ও বিশ্ব মুসলিম সম্প্রদায়ের ধৈর্যের শেষ পর্যায়ে ও তাদের চাপে প্রতিক্ষিত ফতোয়া এল। দখলদারদের বিরুদ্ধে হারাম শরিফের ভেতর আক্রমণ পরিচালনা করা যাবে, তবে আগে তাদেরকে আত্মসমর্পণের সুযোগ দিতে হবে।
সেই রাতেই সৌদি বাহিনী আক্রমণ শুরু করে (অবশ্যই আত্মসমর্পণের সুযোগ দিয়ে, কেউ তাতে কর্ণপাত করে নি)। দু'দিনের মধ্যেই মসজিদ সৌদি বাহিনীর নিয়ন্ত্রণে চলে আসে। তবে সালাফিরা তখনও পুরো পরাস্ত হয়নি। হারামের ভূগর্ভস্থ ঘরগুলোতে তারা আশ্রয় নেয়। সেখানে তারা আগে থেকেই রসদ মজুদ করে রেখেছিল। প্রায় দু'সপ্তাহ পর সৌদি বাহিনী সর্বশেষ আক্রমণকারী মোল্লাদের গ্রেফতার করতে সক্ষম হয়। তাদের মধ্যে জুহায়মানও ছিল। পুরো ঘটনায় ১২৭ জন সরকারী সৈন্য, ১১৭ জন মোল্লা ও প্রায় ডজনখানেক মুসল্লি নিহত হন। পরবর্তীতে আটটি শহরে ৬৩ জন মোল্লার প্রাণদন্ড কার্যকর করা হয়।
কাবা শরীফের এই অভূতপূর্ব ঘটনা প্রবাহের পরও কিন্তু মোল্লাদের শিয়া বা উদারপন্থীদের মত পরিণতি হয় নি। উলটা সৌদি সরকার মোল্লাদের তুষ্ট করার নীতি গ্রহণ করে। সংবাদপত্রে মহিলাদের ছবি ছাপার কারণে আল্লাহর গজব নাজিল হয়েছে বলে কেউ কেউ মনে করেন (বিন বাজসহ)। কাজেই সংবাদপত্রে মহিলাদের ছবি ছাপা নিষিদ্ধ হল। সমস্ত সিনেমা হল বন্ধ করে দেওয়া হল। শিক্ষাক্রমে ব্যাপক পরিবর্তন এল। ধর্মীয় বিষয়ের ব্যাপক আমদানি হল, অন্যদিকে মোল্লাদের নীরিক্ষণের পর বিজ্ঞান, ইতিহাস, ভূগোল ইত্যাদি বিষয়ের ব্যাপক কাট-ছাট হল।
পূণ্য প্রসার ও পাপ প্রতিরোধ পরিষদের (Commission for the Promotion of Virtue and Prevention of Vice) প্রতাপ বেড়ে গেল এই সময়। এই পরিষদের সদস্যরা সবাই ধর্মীয় শিক্ষাপ্রাপ্ত মোল্লা। নামাজের সময় কে মসজিদে গেল না, কোন মেয়ে মাথায় কাপড় দিল না, কোথায় কোন মেয়ে পর পুরুষের সাথে সময় কাটাচ্ছে এগুলো দেখে বেড়া্নো এদের কাজ' সাধারণ মানুষ বিভিন্নভাবে এদের হাতে নাজেহাল হতে লাগল। মোল্লাদের চটিয়ে কোন পদক্ষেপ নেওয়া রাজার চিন্তার বাইরে তখন। এই অবস্থায় ১৯৮২ সালে বাদশাহ খালেদের দেহাবসান ঘটে। তাঁর উত্তরসুরী হিসাবে আবির্ভূত হন বাদশাহ ফাহদ।
বাদশাহ আব্দুল আজিজ বা ফয়সাল বিভিন্ন সময়ে মোল্লাদের উপেক্ষা করে বিভিন্ন পদক্ষেপ গ্রহণ করেছিলেন। কিন্তু কাবা শরীফ দখলের ঘটনার পর মোল্লাদের মতামতকে উপেক্ষা না করার, বরং সর্বোচ্চ গুরত্ব দেওয়ার, যে ধারা বাদশাহ খালেদ চালু করলেন, তা ফাহদের বেলায়ও অব্যাহত থাকল। তা ছাড়া উপায়ও ছিল না।
ফাহদের ব্যাপারে মোল্লারা প্রীত ছিল না। ফূর্তিবাজ, দেশ-বিদেশে টাকা উড়ানো ধনী শেখের যে গৎবাঁধা প্রতিবিম্ব অনেকের মনে আঁকা আছে, ফাহদ ছিল তারই প্রতীক। বিশ্বের দীর্ঘতম প্রমোদতরীর মালিক ছিলেন ফাহদ। হেলিকপ্টার অবতরণক্ষেত্র ও ডিস্কো নাচের হল ছিল এই নৌকায়।স্পেনে ফাহদের একটি প্রমোদ প্রাসাদ ছিল হোয়াইট হাউসের আদলে তৈরি। বড় ভাই খালেদের আমলে ক্রাউন প্রিন্স হিসাবে তার সুপারিশে অনেক উচ্চ শিক্ষিত সৌদিকে মন্ত্রী নিয়োগ করা হয়েছিল যারা মোল্লাদের প্রভাব অপছন্দ করতেন। আমোদপ্রিয় ও উদারমনা এই ব্যক্তিকে নিয়ে মোল্লাদের সন্দিগ্ধ হওয়াটা তাই অস্বাভাবিক না।
মসনদে বসেই ফাহদ যে ভাষণ দেন তাতে মোল্লাদের তুষ্ট ও তাদের সন্দেহ দূর করার প্রচেষ্টা লক্ষণীয়। ফাহদ উল্লেখ করেন আল্লাহ তাঁর উপরে যে গুরু দায়িত্ব অর্পণ করেছেন তা তাঁর মনে ভীতির সঞ্চার করছে কারণ দায়িত্ব পালনে ব্যর্থ হলে পরকালে তার ভয়াবহ শাস্তি পেতে হবে। সৌদি যুবসমাজকে তিনি পাশ্চাত্যের পথভ্রষ্ট যুবসমাজের অনুকরণ না করতে ও অনৈতিক ফূর্তিতে মজে না যেতে উপদেশ দেন। ফাহদের মৃত্যুর পর তার এক অনুরাগী মন্তব্য করেছিলেন যে ফাহদ সরাসরি বেহেশতে যাবেন। কারণ মনের বিরুদ্ধে মোল্লাদের মন জুগিয়ে চলতে গিয়ে তিনি দুনিয়াতেই যথেষ্ট শাস্তি ভোগ করে গেছেন। তাঁর রাজত্বের শেষের দিকে বহু বছর তিনি অসুস্থ ছিলেন এবং রাজকার্য পরিচালনার মূল দায়িত্ব ছিল ক্রাউন প্রিন্স আব্দুল্লাহর হাতে। ২০০৫ সালে ফাহদের মৃত্যু হলে আব্দুল্লাহ বাদশাহ হন। সেই সাথে মোল্লাদের বজ্র আঁটুনি ঢিলা করার প্রক্রিয়া শুরু হয়।
ফাহদের যে ইমেজ সংকট ছিল, তা বাদশাহ আব্দুল্লাহর ছিল না। একজন সাদা-সিধে, ধর্মনিষ্ঠ মানুষ হিসাবে তিনি পরিচিত ছিলেন। কাজেই মোল্লাদের বিরুদ্ধে গিয়ে কোন সিদ্ধান্ত নিলে তাঁকে 'সেকুলার', 'পাশ্চাত্য দ্বারা প্রভাবিত' ইত্যাদি প্রচলিত বিশেষণে ভূষিত করার জো ছিল না। বাস্তবেও বাদশাহ আব্দুল্লাহ মোল্লাদের মত অগ্রাহ্য করে বেশ কিছু অভূতপূর্ব পদক্ষেপ নিয়েছেন। যেমন জ্যেষ্ঠ উলামা পরিষদে তিনি কিছু অওয়াহাবী মোল্লাকে নিয়োগ দিয়েছেন। মন্ত্রীসভায় তিনি একজন মহিলাকে স্থান দিয়েছেন। বিদ্যালয় পর্যায়ে বালিকা শিক্ষার তদারকির যা ভার মোল্লাদের হাতে বাদশাহ ফয়সাল অর্পণ করেছিলেন, তা এখন শিক্ষা মন্ত্রণালয়ে ন্যস্ত করা হয়েছে, দায়িত্বে আছেন প্রাগুক্ত মহিলা (উপ)মন্ত্রী। রিয়াদের কাছে তিনি একটি সহশিক্ষামূলক বিজ্ঞান ও প্রযুক্তি বিশ্ববিদ্যালয় স্থাপন করেছেন। উলামা পরিষদের এক মোল্লা টিভির টক শোতে ওই বিশ্ববিদ্যালয়ের সহশিক্ষার সমালোচনা ও বিজ্ঞান বিশ্ববিদ্যালয়ের পাঠক্রম মোল্লাদের অনুমোদনের জন্য পেশের সুপারিশ করলে বাদশাহ তাঁকে পরিষদের সদস্যপদ থেকে অব্যহতি দেন। বাদশাহর আমলে বিভিন্ন চেম্বার অভ কমার্সে মহিলারা নির্বাচনের সুযোগ পেয়েছেন। আগামীতে পার্লামেন্ট গোছের অনির্বাচিত মজলিশে শুরাতেও মহিলাদের সদস্যপদ দেওয়ার ঘোষণা হয়েছে।
ক্ষমতা গ্রহণের পর বাদশাহ আব্দুল্লাহ টিভিতে সর্বপ্রথম যে সাক্ষাৎকার দেন তা গ্রহণ করেন এক মহিলা টিভি ব্যক্তিত্ব, প্রখ্যাত বারবারা ওয়ালটার্স। এটা যে নিছক কাকতালীয় না, তাঁর ইঙ্গিত বাদশাহ নিজেই সেই সাক্ষাৎকারে দিয়েছেন। সৌদি আরবে মোল্লাদের আপত্তির মুখে মহিলাদের গাড়ি চালাতে দেওয়া হয় না, এটা নিয়ে অনেক সমালোচনা ও অসন্তোষ আছে। ওয়ালটার্স এ নিয়ে প্রশ্ন করলে বাদশাহ বলেন, "আমি বিশ্বাস করি এমন দিন আসবে যখন মহিলারা গাড়ি চালাবে। বস্তুত, সৌদি আরবের প্রত্যন্ত মরু অঞ্চলে যদি যান, সেখানে আপনি এখনই মেয়েদের গাড়ি চালাতে দেখবেন। এ ব্যাপারে একটু ধৈর্য ধরতে হবে। সময় এলে এটা সম্ভব হবে।" অর্থাৎ এ ব্যাপারে বাদশাহর মনোভাব সম্পূর্ণ ইতিবাচক, তারপরও তিনি লাচার। মোল্লাদের বিরুদ্ধে কতদুর যাওয়া যায়, তা তিনি জানেন।
বাদশাহ আব্দুল্লাহর আমলে পূণ্য প্রচার ও পাপ প্রতিরোধ পরিষদের কার্যক্রমেও রাশ টানা হয়েছে। ইতিমধ্যে বাড়াবাড়ি করার জন্য পূপ্রপাপ্রপ-এর বেশ কিছু মোল্লার শাস্তি হয়েছে। সম্প্রতি এই পরিষদের শীর্ষ ব্যক্তিকে বরখাস্ত করে নতুন প্রধান নিয়োগ করা হয়েছে যিনি অপেক্ষাকৃত উদারমনা হিসাবে পরিচিত। তাঁর সরকারী জীবন বৃত্তান্তে বলা হয়েছে সাধারণ্যে মহিলা-পুরুষের সহাবস্থানের ব্যাপারে তিনি কঠোর মনোভাব গ্রহণের বিপক্ষে।
বাদশাহ আব্দুল্লাহর বয়স এখন নব্বইয়ের কোঠায়। তিনি আর কতদিন ক্ষমতায় অধিষ্ঠিত থাকবেন কে জানে। উত্তরাধিকারের ক্রমে প্রথমেই আছেন আছেন ক্রাউন প্রিন্স নায়েফ। নায়েফ ধর্মীয় দিক থেকে রক্ষণশীল হিসাবে পরিচিত। হয়ত মোল্লারা তাদের হৃতভূমি (সামান্য হলেও) পুনরুদ্ধারের জন্য নায়েফের অপেক্ষায় আছে। 
</doc>
<doc>
বাংলাদেশ-ভারত সীমান্তে ভারতের তাচ্ছিল্যপূর্ণ এবং আগ্রাসী আচরণের প্রতিবাদে ব্লগার ও ফেবু ব্যাবহারকারীরা জেগে উঠেছে। তাদের জেগে উঠার সাথে সহমত জ্ঞাপন করেই এই পোস্টটির অবতারনা। সীমান্ত হত্যা ও অত্যাচার নিয়ে আমাদের দীর্ঘদিনের পূঞ্জীভূত ক্ষোভের বিস্ফোরণটি ঘটিয়েছে সাম্প্রতিক বের হওয়া বিএসএফ-কর্তৃক এক গরু-ব্যাবসায়ী অত্যাচারিত হবার ভিডিও চিত্রটি। হঠাত আমাদের জেগে উঠার মানে এমনও নয় যে বাংলাদেশ-ভারত সীমান্তে বি,এস,এফ এর আগে এইমাত্রার অত্যাচার করেনি বা হঠাত করেই এই সীমান্ত এতটা প্রাণনাশী হয়ে উঠেছে। বরংচ, সীমান্তে ভারতীয় বাহিনীর এই আগ্রাসী আচরণের চর্চাটি অনেক পুরোনো এবং প্রাণহানিকর। বিগত ১০-১২ বছরের পরিসংখ্যান অন্তত তাই বলে—
যদিও মানবাধিকার সংস্থা “অধিকার” [১] থেকে সংগৃহীত এই তথ্যের সাথে ভারতীয় বি,এস,এফ-এর তথ্যের অসামঞ্জস্যতা আছে [২], তবে এই মুহুর্তে সেটা বিবেচ্য নয়। প্রতিনিয়ত যেখানে লাশ পরে, কারণে-অকারণে মানুষ অমানবিক অত্যাচারের শিকার হয়, সেখানে ৫ জন নাকি ১৫ জন এই আলোচনা আদৌ গুরুত্বপূর্ণ নয়। সত্য হচ্ছে— সেখানে এক জন হলেও লাশ পড়ছে ভারতীয় বি,এস,এফ-এর হাতে, নির্বিচারে অত্যাচার করা হচ্ছে বাংলাদেশীদের উপর। আইনের চোখে অপরাধী তারা, কিন্তু অপরাধীকে ন্যাংটা করে প্রহার কোন আইনের আওতাতেই পড়েনা। আইন বহির্ভূত এসব বর্বরতার কথা ব্যাপকভাবে উঠে এসেছে গার্ডিয়ান ও হিউম্যান রাইটস ওয়াচ-এর রিপোর্টেও [৩]।
[ নোটঃ স্বাধীনতার সাড়ে ৩ বছরের মধ্যে বাংলাদেশের হঠাত “ইসলামী প্রজানতন্ত্র বাংলাদেশ” হিসেবে উত্থান, সপ্তাহব্যাপী মধুচন্দ্রিমা ও পুণরায় গণপ্রজাতন্ত্রী বাংলাদেশে ফিরে যাওয়া, এবং ১৯৭৫ এর ক্যু পরবর্তী বাংলাদেশ সরকারগুলোর তীব্র ভারতবিরোধী ও চরম পাকিস্থানপন্থী চিন্তাধারার চাষাবাদ ও পৃষ্ঠপোষকতা, বাংলাদেশ-ভারতের বিদ্যমান সম্পর্কের বৈরীতা অংশে একজন বাংলাদেশী হিসেবে আমাকেও আয়নার সামনে দাঁড় করিয়ে দেয়। তবে বাংলাদেশ-ভারত সম্পর্কের বৈরীতা তৈরীর পিছে আমাদের দায়, অবদানটুকু বা আত্মসমালোচনার দিকগুলো এই পোস্টের আওতায় পড়েনা। যত বৈরী সম্পর্কই থাকুক শেয়াল-কুকুরের মতন সীমান্তে অনবরত নাগরিকদের প্রাণহানি ও বিচারহীন অত্যাচার মেনে নেওয়া যায়না। ]
সমকালীন রাজনৈতিক বাস্তবতা:
সীমান্তে বি,এস,এফ-এর হাতে মৃত্যুর বিগত দশ বছরের পরিসংখ্যান তুলে ধরবার পাশাপাশি উপরোক্ত ছবিটি যুক্ত করবার আলাদা একটি উদ্দ্যেশ্য আছে। ব্যাপারটা খোলাশা করা যাক—
"বর্তমান রাজনীতিতে ৪-দলীয় বিরোধী শিবির কট্টর ভারত বিরোধী, তারা সীমান্ত হত্যা ও অত্যচারের বিরুদ্ধে বিশেষ পদক্ষেপ নেবার ক্ষমতা রাখে"— এমন উত্তপ্ত বক্তৃতাবাজি করে ভোক্তা পর্যায়ের এই পণ্যবর্জনের আন্দোলনে ক্ষমতার রাজনীতির ঘোড়া জুড়ে দেবার শঙ্কাটি উঁকি দিচ্ছে মনে। রাজনৈতিক লাভের বশবর্তী হয়ে অনেক সুযোগ সন্ধানীই চাইতে পারেন (বিশেষ করে ছাগুজনপদ, রাজাকারপ্রেমী ছুপাছাগুগণ এবং বর্তমানে তাদের উপর প্রকাশ্যে ছাতাধরে থাকা বিরোধী দল বি,এন,পি) বি,এস,এফ ও ভারতের প্রতি ক্ষুব্ধ বিশাল তরুণ জনগোষ্ঠির ক্ষোভকে ফুঁসলিয়ে রাজপথে নামিয়ে আনতে। অথচ এসব ছাগুদের উদ্দ্যেশ্য একটাই— রাজপথকে অস্থির করে চলমান বিচার প্রক্রিয়াকে থামিয়ে দিয়ে ছাগুদের তাত্ত্বিক আব্বা গোলাম আজম ও অন্যান্য রাজাকার-আলবদরদের জেল থেকে বের করে আনা। আর সেই প্রচেষ্টায় ক্রমাগত ঘি ঢেলে যাচ্ছেন ম্যাডাম জিয়া ও তার নেতা-নেত্রীরা।
ছাগুদের বর্তমান আন্দোলন স্টাইল দেখলে এই শঙ্কা আসলেই অমূলক নয়। এসব বিবেচনায় রেখেই আমাদের রাজনীতিতে ভারতবিরোধী ধারার এই অংশের অতীত কিছু রাজনৈতিক সিদ্ধান্তের মাঝে “উত্তপ্ত ভারতবিরোধীতার” উপস্থিতি নিয়ে সামান্য আলোচনা করা প্রয়োজন বলে মনে করছি। এতে করে অন্তত এদের ভন্ডামী কিছুটা বোঝা যাবে—
৯০ পরবর্তী বাংলাদেশের বিরোধী দলগুলোর ভারত বিরোধীতা অনেকটা নারকেলের মতন মনে হয় আমার— বাইরে থেকে টোকা দিয়ে প্রচন্ড শক্ত মনে হলেও আসলে ভেতরে ভেতরে যথেষ্ঠ নরম ও শাঁস যুক্ত। উদাহরণ হিসেবে দেখা যেতে পারে “ফেনী পর্যন্ত ভারত হয়ে যাবে” এমন তীব্র ভারত বিরোধী উক্তিকারী রাজনৈতিক জোটের ২০০১ এর নির্বাচন ও নির্বাচন পরবর্তী সময়ের কিছু ভারত “বিরোধীতা চর্চার” নমুনা—
১। আমেরিকার ইউনোকল কোম্পানির প্রস্তাবিত ভারতে গ্যাস রফতানী (সিলেট বিবিয়ানা থেকে দিল্লি পর্যন্ত পাইলপাইনে) ইস্যুতে টেক্সাস অস্টিন বিশ্ববিদ্যালয়ের সেন্টার ফর এনার্জি ইকোনোমিক্সের প্রতিবেদনে ২০০১ সালে তদানীন্তন চার-দলীয় জোট সরকার সম্মন্ধে মূল্যায়ন [৪]—
বিরোধী রাজনৈতিক দলের চাপে সেসময়কার খালেদা সরকার পিছু হটে এবং ভারতের সাথে দীর্ঘদিনের বিদ্যমান অন্যান্য ইস্যুকে বর্ম বানিয়ে গ্যাস রপ্তানীর চিন্তা থেকে সে যাত্রায় সরে আসে। ৯০ পরবর্তী সময়কালে রাজপথে ও মিডিয়ায় বেগম জিয়ার ভারত বিরোধী রাজনীতির সাথে “more favorably disposed” শব্দগুলো আসলেই অত্যান্ত বেমানান।
২। জামাত ও অন্যান্য ইসলামী রাজনৈতিক দলগুলোর মোর্চা আপাদ-মস্তক ভারত বিরোধীতায় মোড়া মনে হলেও, ২০০১ সালে সরকার গঠনের পর ভারতের সাথে দ্বিপাক্ষীয় স্পর্শকাতর ইস্যুতে তাদের অবস্থান সম্পূর্ণ ভিন্ন। বাংলাদেশ-ভারতের মধ্যকার স্বাক্ষরকৃত (১৯৭২, ১৯৮০ সালের একটি চুক্তির সময়সীমা অতিক্রান্ত হয়ে গেলে, চুক্তিটি পুণরায় সংশোধিত আকারে স্বাক্ষরিত হয় চারদলীয় জোট সরকারের আমলে। ২০০৬ সালের মার্চ মাসে তদানীন্তন প্রধানমন্ত্রী বেগম জিয়ার ভারত সফরে গেলে তখন চুক্তিটি স্বাক্ষর হয়। চুক্তিটি [৫]--
একই খবর প্রেস ইনফরমেশান ব্যুরো, আসামে (ভারত সরকারের অংশ) থেকে প্রকাশিত আর্টিক্যালে [৬]—
অন্তত এটুকু নিশ্চিত যে “পুরো দেশ ভারত হয়ে যাবে” এমন বক্তৃতা করা নেতা-নেত্রী ও তাদের সমমনারা বাংলাদেশের ভৌগলিক অবস্থান, আর্থ-সামাজিক প্রেক্ষাপট ও উতপাদনগত বাস্তবতার ভিত্তিতে নীতিগতভাবে এমন অনেক ইস্যুতেই ভারতের সাথে সখ্যতা বজায় রাখেন (বা নিদেন পক্ষে রাখবার অভিনয়টুকুও করেন) যা তাদের রাজপথের “চরম ভারত বিরোধী” রাজনীতির সাথে সুস্পষ্টভাবেই সাংঘর্ষিক।
এবার ফিরে আসি বি,এস,এফ-এর গুলিতে নিহত বাংলাদেশীদের তালিকায়। তালিকা বলছে বি,এস,এফ ২০০০-২০০১ সময়ে ১১৪ জন বাংলাদেশীকে হত্যা করেছে। ২০০০ এর আগেও হত্যা চলেছে সীমান্তে, প্রচুর ভারত বিরোধী রাজনীতিও হয়েছে সে সমময়। “অর্ধেক দেশ ভারত হয়ে যাবে”, “করদ রাজ্য হবে”— এমন উত্তপ্ত বক্তৃতাবাজির পাশাপাশি সাথে ছিল “মালাউন-ভারত” বিরোধী বাংলাদেশের জিহাদী দলগুলোও। এরাই যখন ক্ষমতায় এলো ২০০১ এ, সব ভারত বিরোধীতা ছাপিয়ে “অন্য বাস্তবতা” জায়গা করে নিল! তাদের রাজপথ কাঁপানো তীব্র “ভারত বিরোধীতা” দিয়ে তারা ২০০১-২০০৬ এর শাসনামলে একটি বছরের জন্যেও বি,এস,এফ-এর নৃশংসতার বিরুদ্ধে শক্ত পদক্ষেপ নিতে পারেনি। বরংচ, সব ছাপিয়ে দ্বিপাক্ষিক বাণিজ্য চুক্তিকে পূণর্নবায়ন করে ভারত-বাংলাদেশের নিজ নিজ যোগাযোগ ব্যাবস্থা একে-অন্যকে ব্যাবহারের সুবিধা দেবার নীতিগত সিদ্ধান্তটি তারা নিয়েছিল এসময়ই! তাই, সীমান্ত হত্যা নিয়ে সাধারণের মাঝে বিরাজমান ক্ষোভকে পুঁজি করতে রাজপথের “উত্তপ্ত ভারত-বিরোধী বক্তৃতাবাজিতে” আপাতত বিভ্রান্ত হবার কোন সুযোগ নেই।
শেষ কথাঃ
বি,এস,এফ-এর চরম আগ্রাসী আচরণের প্রেক্ষিতে ভারতীয় পণ্য বর্জন ইস্যুতে আমাদের জাগরণকে রাজাকার-আলবদররা যাতে সুযোগ সন্ধানীর মতন তাদের রক্ষাকবচ হিসেবে ব্যাবহার না করতে পারে, আপাতত সেই সতর্কতাটুকু সবাইকে ধারণ করবার অনুরোধ রাখতেই এই পোস্টের মূল উদ্দ্যেশ্য।
[বাংলাদেশ-ভারতের জটিল সম্পর্কে যে কোন সরকারের পক্ষেই শক্ত হওয়া দূরহ এবং পরবর্তী পোস্টে এ সংক্রান্ত বক্তব্য তুলে ধরবার আশা রাখি]
যেহেতু পণ্য বর্জন ব্যাক্তি নিয়ন্ত্রণাধীন চর্চা, নিজেকে সচেতন করে খুব সহজেই আমরা এই কাজটি শুরু করতে পারি। সেক্ষেত্রে আবেগের বশবর্তী হয়ে কোন পথ সমাবেশ, মুক্তাঙ্গনে মিলন বা শাহবাগে মানববন্ধন করার মতন রিস্কি পদক্ষেপ, যা থেকে ছাগুগণেরা এই মুহূর্তে খুব সহজেই লাভবান হতে পারে, তা এড়িয়ে চলাই হয়তো জনসচেতনতা মূলক এই উদ্যোগকে অর্থবহ ভাবে এগিয়ে নিতে পারে। অন্তত, বর্তমান সরকারকে অস্থিতিশীল করে আগামী দু’বছরের আগেই সরকার পরিবর্তন করতে আমাদের ক্ষোভ ও পণ্যবর্জনের সচেতনতাকে যেন কেউ পুঁজি হিসেবে ব্যাবহার করতে না পারে, সেটি নিশ্চিত করাটাও আমাদের দায়িত্বের মধ্যেই পরে। কারণ, গোলাম আজম ও রাজাকারেরা এখনও দিন গুণছে অস্থিতিশীল সেরকম একটি মুহূর্তের জন্যই...
</doc>
<doc>
পাশাচাত্য প্রভাবিত জীবনযাত্রা পর্যবেক্ষণ করে একদল দ্রুত এ প্রতিক্রিয়া ব্যক্ত করতে পারেন যে, এদেশে ইসলামী সংস্কৃতি হারিয়ে যাচ্ছে, যারা ইসলামী জীবনকে পছন্দ করে এবং ভালবাসে। অন্যদল যারা ধর্মনিরপেক্ষ জীবন যাপনে উৎসাহী তারা বর্তমান জীবন ধারার চালচিত্র প্রত্যক্ষ করে বলে আমরা একটু খোলামেলা, মুক্ত-উদার আধুনিক জীবনযাপন করতে পারছিনা; ধর্মই গোড়ামীর মূল হয়ে আছে।
অবশ্য এও লক্ষণীয় যে বর্তমান ধর্ম নিরপেক্ষবাদীরা ধর্মের কথা বললে বহু আপত্তিজনক মন্তব্য করে কিন্তু কিন্তু সরাসরি ইসলাম ধর্মের নাম নেয় না। কারণ তারা ভেতর থেকে জানে এবং বিশ্বাস করে বর্তমানে যারা ইসলামী জীবন যাপনে, পোষাকে এবং বক্তৃতার মাধ্যমে অতিদরদি তারা ভেতরে ভেতরে অনেকটা ভন্ড হলেও, প্রকৃত ইসলামী জীবন সত্যি মানুষকে মুক্তি দিতে পারে, দেবার সে ক্ষমতা ইসলামের আছে; এর প্রমাণ যুগে যুগে ইসলাম মানব সভ্যতার সামনে বহুভাবে উপস্থিত করেছে।
আমরা আলোচনা করব ইসলামী সংস্কৃতি ও সাধারণ সংস্কৃতি বিষয়ে। সংস্কৃতি জিনিসটা কিন্তু একটি সাধারণ অর্থাৎ General Culture. অন্যটি ইসলামী সংস্কৃতি অর্থাৎ একটি ধর্মাক্রান্ত Culture. সাধারণ সংস্কৃতির মধ্যে জীবনের দৃশ্যমান ও আনুভূতিক শিল্পময় প্রকাশ লক্ষ করা যায় এবং তাতে লাগামহীন জীবনযাপনের উলঙ্গতাকে নানাভাবে বর্ণময় করার চেষ্টা দেখা যায়। অন্যদিকে ইসলামী সংস্কৃতির বহি:প্রকাশ ঘটে কেবল আল্লাহ ও তার রাসূলের উপর নি:শংসয়ভাবে বিশ্বাসী মুমিনদের জীবন যাপনকে কেন্দ্র করে যেখানে অবিশ্বাসী হবার, কিংবা কোরআন ও রাসূলের জীবন যাপনের বাইরে যাওয়ার কোন উপায় নেই। আমরা আধুনিক চিন্তাধারার পৃষ্ঠপোষকতায় গড়ে উঠা বিশ্ববিদ্যালয়ের বিচিত্রমুখী শিক্ষা ও উদার বিশ্বাসকে অঙ্গিকার করে বর্তমান পটভুমিতে আলোচনায় অগ্রসর হয়ে বলব ইসলামী সংস্কৃতি ও সাধারণ সংস্কৃতির মধ্যে তেমন পার্থক্য নেই তা সঠিক নয়। একটি ঐশী গ্রন্থ যে জীবন ভাবনার পেছনে প্রধান উদ্দীপক শক্তি হিসেবে কাজ করে না, একজন মহামানবের প্রত্যক্ষ জীবনাচার ও চরিত্রনীতির প্রভাব নেই, সে জীবন ভাবনার মধ্যে মানুষের জন্য কোন কল্যাণকর কিছু থাকতে পারে না। ধর্ম কতকগুলো নির্ধারিত বিধানকে জারি রেখে জীবনকে একটা মূল উদ্দেশ্য ও অনিবার্য পরিণামের দিকে চালিত করে যা অন্ধ অজ্ঞ জ্ঞানী ও মুখ বধির ও বিত্তবান সকলের ক্ষেত্রে সমানভাবে প্রযোজ্য এবং তা অমান্য করার জন্য একটি শাস্তিও ঘোষণা করে। ফলত ধর্ম নির্দেশিত বিশেষত: ইসলামী জীবন ব্যবস্থা নির্দেশিত সংস্কৃতি সাধারণ সংস্কৃতি থেকে মৌলিকভাবে আলাদা। সাধারণ সংস্কৃতির পেছনে কোন ধর্ম নেই। আল্লাহ ও রাসূলের নির্দেশ পালন করার বাধ্যবাধকতা নেই, ফলে কোন রকম জাগতিক ও পারলৌকিক সম্ভাবনাও থাকে না। সাধারণ জীবনযাপন মানে ধর্ম নিরপেক্ষ, অঙ্গীকার শূন্য পারলৌকিক দায় মুক্ত একেবারে যয়েচ্ছাচারের জীবন যাপন থেকে গড়ে উঠে সাধারণ সংস্কৃতি যার ইতিহাস রচনা করে জাতি ও গোষ্ঠীগত ব্যবহারিক জীবনের ঐতিহ্য, বিশেষ করে প্রথাগত আনন্দ অনুষ্ঠান, আচার ও উৎসব সাধারণ সংস্কৃতির উপাদান সঞ্চার করে।
সংস্কৃতি যদি জাতির জীবনে কেবল নাচগান ও আনন্দ অনুষ্ঠানের বিষয় হয়ে উঠে তাহলে তা মানব প্রবৃত্তির একটা বিশেষ প্রবণতার অদম্য প্রকাশ রূপে ধীরে ধীরে বিকৃতি ও নগ্নতাকে উৎসাহিত করে। আমরা যদিও বিশ্বাস করতে দ্বিধা করব না যে সংস্কৃতি আমাদের বুদ্ধি ও চেতনাপুঞ্জের যতই নান্দনিক প্রকাশ হোক তার মধ্যে রয়েছে সেই আবেগ যা মানুষকে তার মৌলিক কর্মপ্রয়াসের বাইরে একটা উপভোগ্য ক্রিয়াশীলতার দিকে আকর্ষণ করে। নর-নারীর প্রজনন চেতনা এক আদিম প্রবণতা, যা মানুষের মধ্যে আজ প্র্রেম-ভালবাসা, মায়া-মমতা, স্নেহ-প্রীতিময় মধুর ও বিচিত্র সম্ভাষণে একটা মার্জিত রূপ পেয়েছে। আমরা সভ্যতার উন্নতি দেখেছি শুধু মানুষের জন্য মরণাস্ত্র নির্মাণের ক্ষেত্রে নয়, মানুষের জন্য বাঁচার উপায় সন্ধানেও। তাই বিজ্ঞান মানুষকে অপরিমেয় জীবন উপকরণ দিয়েছে যার নিত্য নতুন ব্যবহার ও প্রভাব মানব চিত্তে সঞ্চিত আদিম ধর্ম বিশ্বাসের অনেক স্তরকে নষ্ট করে দিয়েছে। অতএব বিজ্ঞান শাসিত সাধারণ জীবনে সংস্কৃতির ব্যাপ্তি ঘটেছে প্রচুর, যার মধ্যে কলাণমূলক উদ্দেশ্য পাওয়া না গেলেও বৈচিত্র ও বর্ণময়তা পাওয়া যায়।
সাধারণ জীবনে নৈতিকতার প্রশ্ন দুর্বল, তাই মানবিক কল্যাণের অস্তিত্ব কম এবং সেকারণে জীবন জগত আল্লাহ পরকাল ফেরেস্তা প্রভৃতি বিষয়ে আস্থাবান জ্ঞানীর সংখ্যা নগণ্য হওয়ায় মূর্খ ও অবিবেচকদের কাছে সাধারণ ধর্মশূন্য জীবন যাপনের মধ্যে আরাম ও আনন্দ বেশি। আমরা ধর্মবিচ্ছিন্ন জীবনে যা পাই তা দিয়ে পার্থিব প্রয়োজন মিটে যায়, কিন্তু ধর্মকে স্বীকার করে নিলে আমাদের জীবনে প্রতিষ্ঠিত হবে একটা নিয়ন্ত্রণ; সব কিছু লাগামহীনভাবে বলা যাবে না বা করাও সম্ভব নয়; সব কিছুর মধ্যে আমরা আল্লাহ ও তার রাসূলের নির্দেশিত জীবনের মডেল প্রতিষ্ঠা করতে চেষ্টা করব। সে কারণে ইসলামী সংস্কৃতি গোড়া থেকে স্বতন্ত্র জীবনধারার ব্যাখ্যা দেয় মানুষকে।
ইসলাম একটি ধর্ম হিসেবে যতখানি ব্যাখ্যেয় তার চেয়ে পূর্ণাঙ্গ জীবন বিধান রূপে অগ্রগণ্য। মানব জীবনের এমন কোন স্তর নেই যেখানে ইসলাম তার আলো নিক্ষেপ করে নি। তাই ধর্ম নিরপেক্ষ সাধারণ সংস্কৃতির চেয়ে ইসলামী সংস্কৃতির ব্যাপ্তি ও গভীরতা অনেক বেশি। ইসলাম ধর্মের পূর্বে মানুষকে হেদায়েত করার জন্য মহান আল্লাহ পাক তাওরাত, ইঞ্জিল ও যাবুর নামের যেসব ঐশী গ্রন্থ নাযিল করেছেন তাতে মানুষের জন্য ছিল উপদেশ এবং অন্ধকার থেকে আলোর দিকে আসার পথনির্দেশ; কিন্তু কালক্রমে তা মানুষের হতে পড়ে নিমর্মভাবে বিকৃত হয়, ফলে কাল কেয়ামত পর্যন্ত মানবজাতির প্রতিটি মুহুর্তকে আলোকিত করে, মানুষের ভুল ও নির্ভুল আচরণের সম্ভাব্যও অনিবার্য ফলাফল ব্যাখ্যা করে ইহকাল ও পরোকালের তাৎপর্য উল্লেখ করে আল্লাহপাক পবিত্র কোরআন মানুষের হেদায়েতের জন্য সর্বশেষ গ্রন্থ হিসেবে প্রেরণ করেন। অতএব এই মহাগ্রন্থে মানুষের আচরণবিধির যে সুশৃঙ্খল নির্দেশ রয়েছে তার ভিত্তিতে মুসলমানদের মধ্যে গড়ে উঠছে সুন্দর ন্যায়পরায়ণ সহিষ্ণু সভ্য আচার ব্যবহারের চমৎকার ঐতিহ্য; অবশ্য আল্লাহর ক্ষমতায় বিশ্বাসী এবং নিজেদের পরিণাম সম্পর্কে সচেতন মুমিনদের মাঝে এ ঐতিহ্য ইসলামের গোড়া থেকেই প্রতিষ্ঠিত হয়েছে।
রমণীর গ্রীবাদেশ পর্যন্ত আবৃত রাখবে, এবং পুরুষের সঙ্গে কথা বলবে এমন গলায় যাতে তাদের করুণ কন্ঠস্বর পুরুষের হৃদয়স্থিতঅসুখ বৃদ্ধি না করে। এমন বাধ্যবাধকতার মধ্যে মুসলিম রমণীকুলকে জীবন যাপন করতে নির্দেশ দেবার মধ্যে কতখানি কল্যাণ নিহিত সে বিষয়ে আলোচনা করলে একটি বিষয় বেরিয়ে আসে যে, বর্তমান কঠিন ও কষ্টকর মনে হলেও পরিণামে কল্যাণকর, এমন সম্ভাবনা রেখেই আল্লাহ মানুষের জীবন ও তার কর্মপদ্ধতি এবং আচরণ বিধি নির্ধারণ করে দিয়েছেন।
ধর্মীয় অনুষ্ঠানের মধ্যে আমাদের সংস্কৃতির পুরোটাই বিশেষত্ব লাভ করে; যেমন নামায ইসলাম ধর্মাবলম্বীদের জন্য ফরয। আমরা বিভিন্ন মযহাব পন্থীরা যেভাবে হোক নামায আদায় করে থাকি; প্রতি ওয়াক্ত নামায শেষে যদি মসজিদে আগত প্রত্যেক নামাযী এক অন্যের সঙ্গে কোলাকুলি করে বেরিয়ে যেত, এবং শুধু ঈদের নামাযে এটি সীমাবদ্ধ না থেকে প্রত্যেক ওয়াক্ত জামাতের পরে এটি সম্ভব হত তাহলে এ আচরণের মধ্যে আমরা অন্তত: দুটো কল্যাণকর ফল পেতাম। এক. নামাযে এসে অপরিচিত লোক বুকে টেনে পরিচিত হওয়া; দুই. যদি পূর্ববর্তী রেষারেষি থাকে তা এই কোলাকুলির মধ্যে কিছুটা হলেও অবদমিত হওয়া। এভাবে আমরা একটা সুন্দর রীতি চালু করতে পারতাম যা পরে নামাযের অনিবার্য অঙ্গ হেসেবে গণ্য হত এবং তার মধ্যে প্রতিফলিত হত আমাদের উদার আত্মার পরিচয়।
আমি আগেই বলেছি, বর্তমান প্রজন্মের গবেষক ও মাওলানারা, পাঠক ও বুদ্ধিজীবীরা যদি নি:সংশয়ভাবে খোদায়ী ইলম-এ অভিষিক্ত হয়ে না থাকেন, এবং পাশ্চাত্য ধারায় গড়ে উঠা বর্তমান শিক্ষাব্যবস্থায় নিজেদের জ্ঞান ও পান্ডিত্য খুব মূল্যবান মনে করেন তাদের কাছে সংস্কৃতি বলতে কয়েকটি মুহুর্তের আনন্দদায়ক ক্রিয়াকৌতুক ও নাচ গানের সমষ্টি বলে মনে হবে। অতএব উচুস্তরের শিক্ষাগত সনদপত্র পাওয়া সত্ত্বেও মানুষের ইচ্ছা ও অনিচ্ছার, বিশ্বাস ও অবিশ্বাসের, ক্ষণকাল ও দীর্ঘকালের উদ্দেশ্য সম্পর্কে অবহিত হতে পারে নি।
দুনিয়ায় জীবন যাপনের জন্য মানুষের পুজি হল বিশ্বাস। এই বিশ্বাসকে আলোকিত করে তার প্রতিষ্ঠিত আচরণ ও আকাঙ্ক্ষা। যারা অবিশ্বাসী আল্লাহ ও পরকালে এবং মানুষের প্রতি সদয় ব্যবহারে যারা অগ্রবর্তী না এবং জন্মের পূর্ববর্তী ও মৃত্যুর পরবর্তী জীবন সম্পর্কে যারা চিন্তা করে না হতে পারে তাদের পাহাড় পরিমাণ সম্পদ আছে, বিত্ত ও সম্রাজ্যের সীমানা তাদের নেই; তবুও তারা মানুষের জন্য কখনো কল্যাণকর নয়; তাদের জীবন পদ্ধতি যত লালসাপূর্ণ ও চাকচিক্যময় হোক তাতে কোন রুচিবান সংস্কৃতির পরিচয় স্থায়ী হতে পারে না। সাধারণ সংস্কৃতির ধারা বার বার ভৌগলিক সামাজিকতা, অর্থনৈতিক উন্নয়ন, রাষ্ট্রব্যবস্থার পরিবর্তন এবং যুদ্ধ ও রাজনৈতিক পরিস্থিতির জন্য বদলে যায়, নতুন রূপ পরিগ্রহ করে। কিন্তু ইসলামী সংস্কৃতি কোরআন ও হাদীস নির্দেশিত জীবন পদ্ধতির মধ্যে আবর্তিত হয় বলে তার উপর পারিবেশিক প্রভাব থাকলেও এর মৌলিক কোন পরিবর্তন সম্ভব হয় না; কারন কোরআন ও আল্লাহ অপরিবর্তনীয়; হাদীসগুলোর মর্যদাও তেমনি সংরক্ষিত।
যে সংস্কৃতির পেছনে কোন ঐশী গ্রন্থের নির্দেশনা নেই, আমি তাকে সাধারণ সংস্কৃতি বলেছি এবং তা কিভাবে বার বার রং বদলায় তার কিছু নমুনা পেশ করছি। নাচ-গানের মধ্যে মানুষের সেই আদিম প্রবৃত্তির প্রকাশ যা কোন নিয়মাধীনে কখনো বন্ধ করা যায় নি। আমরা জানি ইসলামী সংস্কৃতিতে নাচ গানের প্রসঙ্গ অবান্তর; অতএব তা ইসলামী সংস্কৃতি নয়; যদিও আল্লাহর ভক্তরা হৃদয়ের আবেগ প্রকাশে কখনো কখনো আশ্রয় নিয়েছেন বাদ্যহীন গান ও গজলেন। প্রত্যেক জাতি গোষ্ঠীর মত বাঙালিরাও নাচ গান করে, যদিও তারা মুসলমান আমরা দেখতে চাচ্ছি যে অর্থের প্রাচুর্য ও পরিবর্তিত পরিবেশ কিভাবে সাধারণ সংস্কৃতির পালাবদল ঘটায়। এক সময় এদেশে সাধারণ শিল্পীদের কন্ঠে হারমোনিয়াম বায়া-তবলা সহযোগে গান শোনা যেত। কিন্তু বর্তমানে বিত্তবান মধ্যবিত্ত শ্রেণীর যুবক সম্প্রদায় আধুনিক যন্ত্রপাতির সাহায্যে পাশ্চাত্যরীতির ব্যান্ডশো চালু করল এখানে। ব্যান্ডশোর নাচ গান আমাদের দেশীয় সংস্কৃতির মধ্যে কখনো ছিল না; কিন্তু অঢেল অর্থ যখন অবৈধ পথে রোজগার হল, সময় যখন অবসরের গান রচনার, তখন অমেধাবী যুবক শ্রেণী পাশ্চাত্য ঢং এর গানবাদ্যের প্রচলন ঘটালো রাজধানী শহর ঢাকাসহ অন্য শহরগুলোতেও। মুসলিম সমাজে যেখানে রমণীদের গ্রীবাদেশ পর্যন্ত আবৃত থাকার কথা, সেখানে আধুনিকতার নামে শহরের বড় বড় হোটেলে চলে টিকেট করে নগ্ননৃত্যের প্রতিযোগিতা। 'বল ড্যান্স' নামের একধরণের নাচ গানের রীতির কথা রুশীয় সমাজে বিদ্যমান, তা আজ কাল আমাদের সমাজে অহরহ দেখা যায়। নারী ও পুরুষের কাতর কন্ঠের বাগবিনিময় যেখানে ইসলামী অনুশাসনে প্রায় নিষিদ্ধ সেখানে জাতীয় পর্যায়ের এমন কোন অনুষ্ঠান নেই যেখানে নারী ও পুরুষের যুগল নৃত্য উপভোগ্য নয়।
বলছিলাম, অবৈধ অর্থ কিভাবে সংস্কৃতির ধারা বদলে দেয়। এবার বলছি রাজনৈতিক পরিবর্তন কীভাবে সংস্কৃতির বদল ঘটায়। পূর্বে এদেশে সংবাদ পত্রসাময়িকী ছাপা হত, সে সময় নগ্ন ছবির ছায়াও প্রচ্ছদ পৃষ্ঠায় দেখা যেত না, কিন্তু বি.এন.পি (১৯৯১-১৯৯৬) সরকারের সংবাদ পত্রের স্বাধীনতা নিশ্চিত করার অঙ্গীকার, সংবাদপত্রে কুসংস্কারকে এতটা নগ্ন রূপ দিয়েছে যা অতীতে কখনো দেখা যায় নি। নগ্ন ছবি না হলে সাময়িকীগুলোর প্রচ্ছদ হয় না, এটাই এখন সংস্কৃতি। এভাবে সিনেমায় এসেছে নগ্নতার মহা প্রতিযোগীতা।
আমরা বার বার বিদেশী সংস্কৃতিকে দোষারোপ করি। প্রতিবেশী দেশ থেকে ব্লু ফ্লিম, আপত্তিকর গান ও ছরিব দেদার সরবরাহ ক্রমান্বয়ে দেশীয় শুদ্ধ মার্জিত সংস্কৃতিকে কলুষিত করে তুলেছে, এর সঙ্গে আছে পাশ্চাত্য উলঙ্গতার নির্বিচার পরিগ্রহণ। আমরা দেখছি কিভাবে একদল উঠতি যুবক যুবতী বিদেশী প্রতিবেশী অপসংস্কৃতির কুপ্রভাবে জড়িয়ে নৈতিক ও আত্মিক সমৃদ্ধি থেকে বঞ্চিত। বর্তমানে সংস্কৃতির এই উদার মানবিকীকরণ প্রক্রিয়া যদি চলতে থাকে তাহলে এক সময় বাঙালি কায়দায় ছেলে বাবাকে বাবা না ডেকে হরদম 'ড্যাডি' যখন ডাকবে বাঙালি বাবাদের যদি 'ড্যাডি' শুনতে ভাল নাও লাগে তখন কিছুই করার থাকবে না আফসোস ব্যাতিত। আমরা পরের রাজ্য গ্রাস করিনি কখনো, কিন্তু আমরা পরের উচ্ছিষ্ট গ্রাস করছি অহরহ। এ সত্য ইতিহাস প্রমাণ করে। যে সব ত্যাগ আমরা জাতীয় জীবনের ফলদায়ক গৌরব বলে মনে করি, তার উদ্দেশ্য যদি নিখুতভাবে বিশ্লেষণ করা হয় তাহলে আজকের অধ:পতনের বীজ ঐ সব আন্দোলন ও বিজয়ের মধ্যে নিহিত ছিল। যাক সে সব রাজনৈতিক ভাষ্যকারদের কথা। আমি বলছিলাম কিভাবে সংস্কৃতির পালাবাদল ঘটে। এরকম বদল ঘটা অন্যায় নয় যদি তা জাতিসত্তাকে বিনষ্ট না করে।
এবার বলব অজ্ঞতা কিভাবে ধর্মীয় কুসংস্কারের দিকে ঠেলে দেয়। আমরা জানি, শিক্ষার দিক থেকে এদেশের মানুষ শতকরা কতজন অক্ষরজ্ঞান সম্পন্ন। ইসলাম ধর্ম দর্শন সম্পর্কে কোরআন ও হাদীস সম্পর্কে পুরোপুরি অজ্ঞ ও অন্ধ মুসলমান সম্প্রদায় দেখছে এদেশের মাটিতে পীর মাশায়েখদের মত একদল অর্থলোভী সম্পদভোগী সম্প্রদায়ের শিকড় গেড়ে গেছে। ধর্মীয় উপদেশ যারা অর্থ ও সম্পদের বিনিময়ে বিক্রি করে, যারা কিছু ধর্মীয় জ্ঞান নিরক্ষর মানুষকে অনুগতদাসে পরিণত করার জন্য ব্যবহার করে, আত্মা-পরম্ত্মার জাকজমক ব্যবসায় লিপ্ত হয়েছে, তারা কি আল্লাহর পবিত্র কালামকে স্বল্প মূল্যে বিক্রি করে দিচ্ছে না? এভাবে এদেশের অজ্ঞ সম্প্রদায় না জানার জন্য নিজেদের শ্রমের ফল পীরের দরগায় গিয়ে নষ্ট করছে। যে লোকটির নিজের চোখে কোরআন পাঠ করে অর্থ বোঝার ক্ষমতা নেই, এবং আল্লাহর উপদেশ ও নিষেধকে জানার সামার্থ্য নেই, তাকে কোন পীর আল্লাহর কাছে পৌছে দিতে পারে আমি জানি না যদি তার কর্মগত সততা ও ঈমান ঠিক না থাকে।
সত্যকে গোপন করার মধ্যে যে পাপ ও ব্যাধির বিস্তার ঘটে বর্তমানে এদেশে ধর্মের নামে গজিয়ে উঠা পীরবাদের সংস্কৃতি সে পাপ ও ব্যাধিকে প্রতিদিন বাড়িয়ে দিচ্ছে। ভক্তের হুদয় যখন অন্ধ, গুরুর উদ্দেশ্য যখন শিষ্যের অর্থ ও সামর্থের দিকে তখন কল্যান দাড়াবে কোথায়? এভাবে ইসলাম ধর্মে কুসংস্কার বৃদ্ধি পেয়েছে। ইসলাম সর্বোচ্চ জ্ঞান ও বৃদ্ধিবাদের ধর্ম, আবেগ ও অন্ধত্বের স্থান ইসলামে নেই। অতএব শরীয়তকে এড়িয়ে মারেফাত কিংবা হাকিকত সম্পূর্ণ ইসলামের পরিপন্থি। আম দৃঢ়চিত্তে বলব আল্লাহ যা বিনা মূল্যে মানুষকে দিয়েছেন, মানুষ তা বিনামূল্যে বিতরণ না করা পর্যন্ত তারা দানশীল হবে না, সেটা হোক অর্থ-সম্পদ, হোক ধর্মীয় বা জাগতিক বিদ্যাবুদ্ধি।
বিভ্রান্তদের দল যত বড় হোক সত্য যখন আসবে বিভ্রান্তদের ধ্বংস ছাড়া আর কোন পথ থাকবে না। ইসলামী জীবন ও সংস্কৃতি নিয়ে যাদের আগ্রহ তারা আগে জানুক আল্লাহর পরিচয় এবং আল-কোরআনকে এবং সেই সঙ্গে মহানবী হযরত মোহাম্মদ (স:) এর জীবনাদর্শকে। তাহলে তার সাধারণ সংস্কৃতি ও ইসলামী সংস্কৃতির রূপরেখা আলাদাভাবে সম্পাদন করতে সক্ষম হবে। যার গৃহ নেই, সে কি করে ঘরে সূর্যের আলো বা বৃষ্টি পড়ার কথা ভাববে? যার জ্ঞান নেই আলোকিত গ্রন্থের সে কি করে পার্থক্য বিচার করবে ভন্ড ধার্মিকের চেয়ে বিশ্বাসী ন্যায়পরায়ণ অনেক বেশী গ্রহণযোগ্য।
আমরা সেই সংস্কৃতিকে গ্রহণে তৎপর থাকব যা আমাদের জাতিসত্ত্বা ও ধর্মকে কলুষিত করে না, যা আমাদের ইচ্ছা ও আচরণকে আরো উজ্জ্বলতা দান করে। ইসলামী সংস্কৃতি কখনো আল্লাহ, আল-কোরআন, হযরত মুহাম্মদ (স:) ব্যতীত সম্ভব নয় এবং যেখানে এ তিনের অস্তিত্ব নেই সেখানে মুসলমান থাকতে পারে না, অধমদের কথা স্বতন্ত্র। 
</doc>
<doc>
রম্য ভাইয়ের লেখা 'ব্রেইন স্টরমিং ; বিদ্যুৎ সমস্যার আশু সমাধানের টেকনিক' পোস্টে পড়লাম-খালেদা জিয়া নতুন কলকারখানা এবং বন্ধ কারখানাগুলো চালু করতে নিরবচ্ছিন্ন বিদ্যুৎ দেওয়ার আশ্বাস দিয়ে বলেন, 'কিভাবে দেব, আমাদের কাছে টেকনিক আছে, এখন বলব না। সময় হলেই বলব।'
বুয়েটের মেইন গেটে শহীদ মিনারের সিঁড়িতে বসে আছি আর সিগারেট ফুঁকছি। বয়স ২৩/২৪ বছর হবে, এমন একটা ছেলে এসে আমাকে বলল, ভাই আপনার সাথে কিছুক্ষণ কথা বলতে পারি? আমি তার দিকে তাকিয়ে বুঝলাম হয়ত সাহায্য চাইতে এসেছে। বললাম, ঠিক আছে বলেন। সে আমি বুয়েটে পড়ি কিনা কনফার্ম হতে চাইল। আমি আশ্বস্ত করলে আমায় বলল, এই যে সরকার বিদ্যুৎ সমস্যা নিয়ে এত চিন্তিত, আপনার কি মনে হয়, কিভাবে এটা পূরণ করা সম্ভব? আমি আমার মত উত্তর দিলাম। সে বলল, ভাই আমার কাছে এমন এক ফর্মুলা আছে যাতে ১০০০ মেগাওয়াট বিদ্যুৎ তৈরি করতে ৪ টা মুরগীর ডিমই যথেষ্ট। আমার চক্ষু চড়কগাছের উপরেও আরও কিছু আছে নাকি খুঁজছে। আমি বললাম, সেটা কিভাবে সম্ভব, আপনার কাছে কি ডিসাইন আছে? সে বলল, আমি ইতিমধ্যে সেটা এক ইন্ডাস্ট্রিয়ালিস্ট কে দেখিয়েছি, মানে বিদ্যুৎ উৎপন্ন করে। সেই ডিসাইন তো আপনকে দেখানো যাবে না। তো আমি বললাম, সেই শিল্পপতি আপনাকে কি বলল? উনি আমাকে নিয়ে খুব শীঘ্রই প্রজেক্টটা শুরু করবেন। আমি বললাম, ভাল তো। তো আপনি আমার কাছে ঠিক কি চান? সে জানাল যে, তার ঐ ডিসাইন টার পেটেন্ট দরকার। তাই কোন বুয়েটের স্যার যদি ব্যাপারটাতে একটু পরামর্শ দিতেন তাইলে ভাল হত। এজন্য আপনি যদি আমায় সাহায্য করতেন। আমি বললাম, দেখুন আপনি ডিসাইন দেখাবেন না, তাইলে আপনার মুখের কথায় কিভাবে বিশ্বাস করবে বলেন? তারচেয়ে আপনি আপনার প্ল্যানিং টা লিখিত আকারে আপনার যন্ত্রটার ছবি সহ নিয়ে এসে স্যারকে দিন, ফর্মুলা লেখার প্রয়োজন নাই, কাজ হয়ে যাবে। সে খুশি মনে চলে গেল।
একটু বিদ্যুতের হিসাব সম্পর্কে ধারণা দেই, যদিও উচ্চ মাধ্যমিকে পদার্থ বিজ্ঞানে অনেকেই পড়েছেন।
আমাদের বাসায় যে সাদা ফ্লুরোসেন্ট বাল্ব বা টিউব লাইট আছে, তার ক্ষমতা ৪০ ওয়াট। এরকম ২৫,০০০ বা পচিস হাজার বাল্ব একসাথে জ্বালালে ১ মেগাওয়াট বিদ্যুৎ খরচ হয় সেকেন্ডে। আচ্ছা ধরি বোঝার জন্য, একটা মোটর বাইকের (১০০ সিসি) ক্ষমতা যদি হয় ৭ হর্স পাওয়ার, তাইলে বলা যায়, মোটামুটি ১৯২ টা ১০০ সিসি এর মোটর বাইক একসাথে জোরে চালালে ১ মেগাওয়াট বিদ্যুৎ খরচ হবে। হিসাবটা যদিও এত সরল না, তারপরও মোটামুটি চলে। সেখানে আমাদের বিদ্যুৎ ঘাটতি প্রায় ১৫০০ মেগাওয়াটের মত। এখন আপনারাই বলেন, ৪ টা ডিম থেকে ১০০০ মেগাওয়াট বিদ্যুৎ পাওয়া সম্ভব কিনা।
রম্য ভাইয়ের লেখা 'ব্রেইন স্টরমিং ; বিদ্যুৎ সমস্যার আশু সমাধানের টেকনিক' পোস্টে পড়লাম-খালেদা জিয়া নতুন কলকারখানা এবং বন্ধ কারখানাগুলো চালু করতে নিরবচ্ছিন্ন বিদ্যুৎ দেওয়ার আশ্বাস দিয়ে বলেন, 'কিভাবে দেব, আমাদের কাছে টেকনিক আছে, এখন বলব না। সময় হলেই বলব।'
খালেদা এই বিদ্যুৎ ঘরে ঘরে পৌঁছে দিবেন কিভাবে? ২ টা স্মভাবনা দেখছি
১। ঐ পাগলের সাথে খালেদার মোলাকাত হয়েছে এবং খালেদা ঐ পাগলের ফর্মুলা/ টেকনিক প্রয়োগ করবে,
২। একটা ছোট খাম সবার বাসায় পাঠাবে, যার ভিতরে একটা কাগজে লিখা থাকবে 'নিরবিচ্ছিন্ন বিদ্যুৎ'
হেড অফিসে ঘেলু নাই, বাকি চ্যালাচামুন্ডাদের মাথায় যে কি আছে, তা হিসাবে না ধরাই ভাল। 
</doc>
<doc>
বাংলাদেশের লাখ লাখ শিশু-কিশোরের প্রিয় সংগঠন খেলাঘর আসর। বাংলাদেশের শিশুদের সমাগ্রিক বিকাশে খেলাঘরের রয়েছে বিশাল ভূমিকা। ষাট বছর ধরে শিশুদের নিয়ে নানামুখি কাজ করে আসছে সংগঠনটি। আজ যা বিশাল এক পরিণত বটবৃক্ষ। যার ছায়াতলে এসে দেশের শিশু-কিশোররা তাদের মেধা বিকাশের প্রকৃত সুযোগ পায়। আজকের বাংলাদেশের সফল মানুষদের প্রায় সকলেই কোননা কোনভাবে খেলাঘরের সাথে সম্পৃক্ত ছিলেন।
খেলাঘর শিশুদের একটা যথাযথ পরিচয়। এ পরিচয় আজ বিশ্বব্যপি স্বীকৃত। খেলাঘরের এবারের জাতীয় শিশু-কিশোর প্রশিক্ষণ ক্যাম্প সেটাই প্রমাণ করে। বিশেষ করে এবারের ক্যাম্পে সর্বভারতীয় শিশু-কিশোর সংগঠন সবপেয়েছির আসর, কিশোর মেলা আর নেপালের শিশু সংগঠন এর অংশগ্রহণ ক্যাম্পটিকে ভিন্ন এক তাৎপর্য এনে দিয়েছে। খেলাঘর জাতীয় শিশু-কিশোর প্রশিক্ষণ ক্যাম্প ২০১২ উদ্বোধন করতে এসে সর্বজন শ্রদ্ধেয় অধ্যাপক আনিসুজ্জামান উপরের কথাগুলো বলেন।
জমকালো উদ্বোধনী অনুষ্ঠান :
গত ৮ মার্চ বিকাল ৪টায় ঢাকা বিশ্ববিদ্যালয় কেন্দ্রীয় খেলার মাঠে জমকালোভাবে উদ্বোধন করা হয় চারদিনের এ প্রশিক্ষণ ক্যাম্প এর। উদ্বোধনী অনুষ্ঠান শুরুর আগেই সারা দেশ থেকে আসা ছোট্ট সোনামণিদের পদচারণায় মূখর হয়ে ওঠে পুরো মাঠ। যেন শিশু-কিশোর নয়, শান্তির পায়রাদের এক সুখের স্বর্গে পরিণত হয় বিশ্ববিদ্যালয়ের মাঠটি। খেলাঘরের সভাপতিম-লীর চেয়ারম্যান অধ্যাপিকা পান্না কায়সার এর সভাপতিত্বে উদ্বোধনি অনুষ্ঠানে অন্যান্যের মধ্যে উপস্থিত ছিলেন মুক্তিযুদ্ধকালিন সময়ের চারণ সাংবাদিক হারুণ হাবিব, সাংস্কৃতিক ব্যক্তিত্ব গোলাম কুদ্দুস, শিল্পকলা একাডেমীর মহাপরিচালক লিয়াকত আলী লাকি, খেলাঘর কেন্দ্রীয় কমিটি ও ঢাকা মহানগরী কমিটির সকল নেতৃবৃন্দ। ভারতের সবপেয়েছির আসর ও কিশোর মেলার এবং নেপাল এর দীপিকা সবপেয়েছির আসর এর নেতৃবৃন্দ। আর ছিলেন খেলাঘর এর প্রাণ সারা দেশ থেকে আগত শতশত ভাইবোন। অনুষ্ঠান শুরুর পূর্বে খেলাঘরের ছোট্ট সোনামণিরা অথিতিদেরকে খেলাঘরের লাল স্কার্ফ পরিয়ে দেয়। উদ্বোধনী বেলুন উড়ানোর পর শুরু হয় খেলাঘরের ভাইবোন আর ভারত নেপাল এর নান্দনিক শারিরিক কসরত আর সাংস্কৃতিক পরিবেশনা। ছিল জাতীয় ঢোল বাদক দশরত এর নানদনিক পরিবেশনাও। সন্ধ্যার পর প্রদীপ প্রজ্বলনের মাধ্যমে মূল মঞ্চে শুরু হয় জমকালো সাংস্কৃতিক অনুষ্ঠান। এতে সারা দেশের বিভিন্ন প্রান্ত থেকে আসা খেলাঘরের ছোট্ট বন্ধুদের পরিবেশনা ছিল। ছিল ভারত নেপালের সাংস্কৃতিক পরিবেশনাও।
নানা বিষয়ের প্রশিক্ষণ :
খেলাঘর জাতীয় শিশু-কিশোর প্রশিক্ষণ ক্যাম্প ২০১২ তে ছিল শিশু কিশোরদের নানামুখি প্রশিক্ষণ এর ব্যাবস্থা। বিষয়ের মধ্যে ছিল নৃত্য, সংগীত, ব্রতচারি, মাঠের প্রশিক্ষণ, কারাতে সহ নানাবিদ শারিকি প্রশিক্ষণ, প্রাথমিক চিকিৎসা প্রশিক্ষণ ইত্যাদি। স্ব স্ব বিষয়ে অভিজ্ঞ ব্যাক্তিত্বরা খেলাঘরের ভাইবোনদের এসব বিষয়ের প্রশিক্ষণ দেন। খেলাঘরের ভাইবোনরা মনোযোগের সাথে প্রশিক্ষণ গ্রহণ করে এবং সমাপনী দিনে আমন্ত্রিত অথিতিদিরে সামনে সফলভাবে তা উপস্থাপন করে। অতি অল্প সময়ে বাংলাদেশের শিশু-কিশোররা যে সাফল্য দেখিয়েছে তা অথিতিদের বিষ্ময়ের কারণ হয়ে উঠে।
মুক্তিযুদ্ধের প্রদর্শনী :
খেলাঘরের মূল মন্ত্র হলো-মুক্তিযুদ্ধের চেতনায় নতুন প্রজন্ম গড়ে তোল। তাই এবারের ক্যাম্পে ছিল মুক্তিযুদ্ধের স্থাপনা ও আলোকচিত্র প্রদর্শনী। আলোকচিত্র প্রদর্শণীতে ছিল মুক্তিযুদ্ধকলিন সময়ের বিভিন্ন আলোকচিত্র ও দেশী বিদেশী পত্রিকায় কাটিং। স্থাপনা প্রদর্শনীতে ছিল ৭১এর ১৪ডিসেম্বর সংগঠিত বুদ্ধিজীবি হত্যার প্রতীকী প্রদর্শনী। নতুন প্রজন্ম খেলাঘরের ভাইবোনরা গভীর মনোযোগ সহকারের এসব প্রদর্শনী ঘুরে ঘুরে দেখেছে এবং বড়দের কাছ থেকে মুক্তিযুদ্ধের সঠিক ইতিহাস জানার চেষ্টা করেছে।
যুদ্ধাপরাধীদের বিচার দ্রুত কার্যকর করার দাবীতে র‌্যালী :
তৃতীয় দিন ৭১এর যুদ্ধাপরাধীদের বিচারের দাবীতে ক্যাম্প এ আগত সকলের অংশগ্রহণে বর্ণাঢ্য এক বিশাল র‌্যালী অনুষ্ঠিত হয়। সারা দেশের খেলাঘর কর্মী-সংগঠকরা যুদ্ধপরাধীদের বিচার দ্রুত কার্যকর করার দাবীতে ঢাকার রাজপথ কাঁপিয়ে তোলেন। এ যেন আরেক একাত্তর। এ যেন আরেক যুদ্ধ। দেশের বিভিন্ন প্রান্ত থেকে আসা নানা নামের খেলাঘর আসরের ব্যানারে ব্যানারে ছেয়ে যায় ঢাকার রাজপথ। র‌্যালিটি ক্যাম্প মাঠ থেকে প্রেসক্লাব হয়ে আবার ক্যাম্প এ গিয়ে শেষ হয়।
বিশিষ্ট ব্যাক্তিদের উপস্থিতি :
চারদিনের এ ক্যাম্প ছিল বিশিষ্ট ব্যাক্তিবর্গের পদচারণায় মুখরিত। উদ্বোধনী দিনের পর প্রতিদিন অতিথি, প্রশিক্ষক কিংবা দর্শক হয়ে ক্যাম্প এ আসেন দেশের বরেণ্য ব্যাক্তিবর্গ। সমাপনী দিন অথিতি হয়ে আসেন ঢাকা বিশ্ববিদ্যালয়ের উপাচার্য অধ্যাপক আআফম আরেফিন সিদ্দিক, পররাষ্ট্রমন্ত্রী ডা. দীপু মনি, শিশু একাডেমীর পরিচালক ফাল্গুনী হামিদ, সম্মিলিত সাংস্কৃতিক জোটের সাধারণ সম্পাদক কাজী আরিফ প্রমূখ। দ্বিতীয় দিন আসেন একসময়ের খেলাঘর কর্মী সাবেক মন্ত্রী ও বর্তমান এমপি ধীরেন্দ্র দেবনাথ শম্ভু। তৃতীয় দিন আসেন বিশিষ্ট অভিনেত্রী শমী কায়সার, দৈনিক সংবাদের চিফ রিপোর্টার সালাম জুবায়ের ও ফিচার এডিটর জোস্নালিপি। তাছাড়া সাংগঠনিক প্রশিক্ষণ দিতে আসেন অর্থনীতিবিদ এসএম আকাশ, সংগীতে প্রশিক্ষণ দিতে আসেন অনুপ ভট্টাচার্য প্রমুখ।
প্রতিদিনের সাংস্কৃতিক আয়োজন :
ক্যাম্প এর অন্যতম আকর্ষণীয় পর্ব ছিল সান্ধকালীন সাংস্কৃতিক আয়োজন। মূল মঞ্চে প্রতিদিন সন্ধ্যা থেকে প্রদীপ প্রজ্বলনের মাধ্যমে শুরু হয় সাংস্কৃতিক অনুষ্ঠানের। সকলের স্বতস্ফুর্ত অংশগ্রহণে সন্ধ্যা থেকে প্রায় মধ্যরাত পর্যন্ত চলে প্রতিদিনের সাংস্কৃতিক এ আয়োজন। এতে খেলাঘর কেন্দ্রীয় সাংস্কৃতিক দল, ভারতের সবপেয়েছির আসর, নেপালের দীপিকা এবং বিভিন্ন জেলা থেকে আগত খেলাঘর আসর এর পরিবেশনা চলে রাত ১১টা পর্যন্ত। দ্বিতীয় দিনের সাংস্কৃতিক সন্ধ্যা উৎসর্গ করা হয় কেন্দ্রীয় খেলাঘর আসরের সভাপতিম-লীর সদস্য অকাল প্রয়াত মাহবুবা নাহিদ টিটিমা’র স্মরণে। ১০ মার্চ তৃতীয় দিনের সাংস্কৃতিক সন্ধ্যা খেলাঘরের অন্যতম প্রতিষ্ঠাতা সত্যেন সেন এর ১০০তম জন্মসাল উপলক্ষে উৎসর্গ করা হয় । এতে সংগীত পরিবেশন করে সত্যেন সেন শিল্পীগোষ্ঠী ও উদীচী শিল্পীগোষ্ঠী। এদিন খেলাঘরের কেন্দ্রীয় সাংস্কৃতিক দল মঞ্চস্থ করে নাটক ‘রবির কিরণ’।
যাদের অক্লান্ত পরিশ্রমে সফল এ ক্যাম্প :
অসংখ্য মানুষের অক্লান্ত পরিশ্রমে সফল হয়েছে কেন্দ্রীয় খেলাঘর আসর এর আবাসিক এ প্রশিক্ষণ ক্যাম্প। কেন্দ্রীয় খেলাঘর আসর, খেলাঘর ঢাকা মহানগরী কমিটির সকল নেতা-কর্মী, দেশের বিভিন্ন প্রান্ত থেকে আসা কর্মী সংগঠকদের অক্লান্ত পরিশ্রমে সফল হয়েছে এ ক্যাম্পটি। অনেকের মধ্যে যাদের কথা না বললেই নয় তাঁরা হলেন খেলাঘর সভাপতিম-লী ও প্রস্তুতি পরিষদের চেয়ারম্যান অধ্যাপিকা পান্না কায়সার, কেন্দ্রীয় কমিটির সাধারণ সম্পাদক ও প্রস্তুতি পরিষদের আহ্বায়ক আবদুল মতিন ভূঁইয়া। যুগ্ম আহ্বায়ক হান্নান চৌধুরী, আবুল ফারাহ পলাশ, অধ্যাপক নিরঞ্জন অধিকারী, অধ্যাপিকা সায়েরা বেগম, সাবেক সাধারণ সম্পাদক প্রণয় সাহা, কেন্দ্রীয় কমিটির সম্পাদকম-লীর সদস্য সিজার মল্লিক, শাহাবুল ইসরাম বাবু। খেলাঘর ঢাকা মহানগরীর সাংগঠনিক সম্পাদক আনিসুল ইসলাম অপু, সাহিত্য সম্পাদক ও জাতীয় পরিষদ সদস্য লোকমান আহম্মদ আপন। আসমা আব্বাসী উর্মী, জাহাঙ্গীর হোসেন, শাহিন আলম, ফিরোজ আলম, রাজেন্দ্র দেব মন্টু, আনিসুজ্জামান বিপু, আনিসুর রহমান শেখ, গোবিন্দ বাগচী, রাকিবা খান লুবা, শাহিন রহমান, আতিকুর রহমান মিরাজ, । নাসিরুল ইসলাম মল্লিক পিন্টু, হাফিজুর রহমান মিন্টু, আশরাফিয়া আলী আহমেদ নান্তু, আহমদ হোসেন খান, এম আই চৌ অর্ফিয়াস প্রমূখ। এছাড়াও খেলাঘরের সকল নেতা-কর্মীর স্বতস্ফুর্ত অংশগ্রহণ আর সহযোগিতায় সফল হয় খেলাঘরের এ বিশাল আয়োজন। বিশেষ করে আবদুল মতিন ভূঁইয়ার অক্লান্ত পরিশ্রম খেলাঘরের সকল কর্মী সংগঠকরা আজীবন মনে রাখবেন।
আন্তর্জাতিকতা :
ভারত এবং নেপালের শিশু-কিশোর সংগঠনের অংশগ্রহণের কারণে কেন্দ্রীয় খেলাঘর আসরের এবারের ক্যাম্প ছিল আন্তর্জাতিক মানের। সর্বভারতীয় শিশু-সংগঠন সবপেয়েছির আসর, কিশোরমেলা এবং নেপালের দীপিকা সবপেয়েছির আসর এর অংশগ্রহণ ক্যাম্প এ ভিন্ন মাত্রা এনে দেয়। সবপেয়েছির আসরের অভিজ্ঞ প্রশিক্ষকদের দেয়া নানা প্রশিক্ষণ আর বিভিন্ন পরিবেশনা খেলাঘরের ভাইবোনদেরকে খুবই উজ্জিবিত করে। নেপালের ছোট্ট সোনামণিদের পরিবেশনাগুলো ছিল খুবই উৎসাহমূলক।
উজ্জল সমাপ্তি :
১১ মার্চ সারাদিনের নানা কর্মসূচীর পর বিকেলে ছিল সমাপনি অনুষ্ঠান। অতিথি ছিলেন ঢাকা বিশ্ববিদ্যালয়ের উপাচার্য অধ্যাপক আআফম আরেফিন সিদ্দিক, পররাষ্ট্রমন্ত্রী ডা. দীপু মনি, শিশু একাডেমীর পরিচালক ফাল্গুনী হামিদ, আবৃত্তিকার কাজী আরিফ প্রমূখ। এদিন অতিথিদের সামনে খেলাঘরের ভাইবোনরা ক্যাম্প এ শেখা নানা বিষয় প্রদর্শন করে। এসব পরিবেশনা দেখে আমন্ত্রিত অতিথিরা বিস্ময় প্রকাশ করেন। মাত্র তিনদিনের প্রশিক্ষণে এমন পারদর্শী হয়ে ওঠায় বিস্মিত অতিথিরা ক্যাম্প এর আয়োজকদের ধন্যবাদ জানান। এরকম ক্যাম্প যেনো বছরে এবাবার হলেও আয়োজন করা হয় সে আশাবাদ ক্যাক্ত করেন তাঁরা। ক্যাম্প এর সমাপ্তি ঘোষণা করার সাথে সাথে সকলের মন কেমন যেনো বিষাদময়তায় ছেয়ে যায়। খেলাঘরের ভাইবোন আর সংগঠকরা যে যার মতো ক্যাম্প মাঠে ছুটোছুটি আর গল্পে মেতে ওঠেন।
এ কয়দিন এ ক্যাম্প-ই তো ছিল সকলের বাড়ি। সবাই ছিল একটি বাড়ির বাসিন্দা। এ বাড়ি ছেড়ে যেতে মন চাইছেনা যেনো। এক তাবুর বাসিন্দারা যাচ্ছেন আরেক তাবুতে সর্বশেষ কুশল বিনিময়ের জন্য। এ কয়দিন সবার ছিল একটি বাড়ি, একটি গ্রাম, একটি জেলা, একটি দেশ এই প্রশিক্ষণ ক্যাম্পটি। একে অন্যকে ছেড়ে যেতে মন খারাপ হওয়াটা খুবই স্বাভাবিক। তবু যেতে হবে। আবার হয়তো দেখা হবে খেলাঘরের কোন এক শান্তির আসরে। 
</doc>
<doc>
জিন্স প্যান্ট পরা, গায়ে চমৎকার শার্ট,পরনে দামী স্যান্ডেল। শো পরার ফ্যাশান এখন নাই বললেই চলে। মাথায় স্পাইক করা চুল। সুদর্শন,আধুনিক,ফ্যাশন সচেতন এক যুবক। আমি তার নাম জানি না, কিন্তু পথে তাকে দেখতে দেখতে চিনে নিয়েছি। কি জানি সেও হয়তো আমাকে মুখে মুখে চিনে থাকতে পারে।
আমার সামনে থেকে লাফ দিয়ে রিকসায় উঠে গেল। উঠেই বলল চল। রিকসা চলতে শুরো করেছে। আমি হেটেই যাচ্ছি। সাধারনত পাঁচ/সাত মিনিটের পথ , আমি হেটেই যাই। দুজনের রাস্তা দেখা গেল একই।
অল্প সামনে পান দোকানে রিকসা থামলো, একটি সিগারেট ধরিয়ে আবার লাফ দিয়ে উঠলো। উঠেই চল। ঘোড় সওয়াররা ঘোড়ার পিঠে চড়েই পা দিয়ে যেমন দাবড়ানি দেয় অনেকটা এমন ।( রিকসা ওয়ালাকে তো আর পা দিয়ে দাবড়ানি দেয়া যায়না,যতই হোক আমরা গনতন্ত্রী দেশের মানুষ, তার ভোটের মূল্যও সবার সমান।) আমি তাকে অতিক্রম করতে করতে আবার আমাকে পিছনে ফেলে সামনে এগিয়ে গেল। অল্প দূরেই আবার নামলো, এবার সেলুনে। আমার হাতে কাজের তাড়া নেই তাই এবার হাঁটা আরো মন্থর করে দিলাম। সেলুনে কিছু ক্ষন চেয়ারে বসলো আবার রিকসায় উঠলো।...
আমি অনেক লক্ষ করে দেখেছি, আধুনিক ফ্যাশানের মাঝে এই রিকসায় চড়া ফ্যাশানটা নতুন যোগ হয়েছে। এখন স্মার্ট ছেলেরা মোটেও হাঁটে না। তারা যতটা সম্ভব রিকসায় চড়ে। স্মর্টলি রিকসায় উঠে, স্মার্টলি নামে। সব খানে স্মার্টের জয় জয়কার।
বাকই তরুনদে সাথে এদের আচরনের কিছু মিল দেখা যায়। বাইক নিয়ে বেড়িয়েছে হঠাৎ কোন সেলুন বা পানের দোকানের সামনে থামলো। বাইকটা রাখলো রাস্তার প্রায় মাঝামাঝি।পারত পক্ষে তারা রাস্তা থেকে নামাতে চান না। এর কারন কি? আম্লিক,বিম্পর নেতাদের কাছ থেকে যারা তালিম নেয়। ভাল কিছু তাদের কাছে কতই আশা করতে পারি? বাইক চালকের প্রতি মানুষের এক ধরনের ভীতি আছে। কারনটা স্পষ্ট। বাইকের সর্বোচ্চ ব্যবহার হয় দলীয় শোডাউনে। বিয়েতেও এখন বাইকের শোডাউন দেখা যায়। প্রয়োজনে যারা বাইক ব্যবহার করেন তাদের ব্যপারটা আলাদা। তাই বেশির ভাগ বাইকারের হাতে কোন কাজ থাকেনা।কিন্তু তাদের আচরন দেখে মনে হতে পারে তারা খুবই ব্যস্ত।
যেসব স্মার্টদের হাতে বাইক থাকেনা তারাই বোধ হয় রিকসা দিয়ে বাইকের মজা নিতে চান। তাই তাদের আচরন গত কিছুটা সামঞ্জস্য দেখতে পাওয়া যায়।
এই লাফ মেরে রিকসায় উঠা যে একটা ফ্যাশন হতে পারে আমিও কল্পনা করিনাই। কিন্তু পাঁচ মিনিট হাঁটার পথ যদি কেউ রিকসায় চড়ার বিলাসিতা দেখায় তখন একে কি বলবো? জরুরি প্রয়োজন, অথবা শারীরিক অসুস্থতা অন্য ব্যপার। স্কুল কলেজ, ভার্সিটির মেয়েদের কথা না আনাই ভাল। তাদের বেশির ভাগ আরাম প্রিয় হতে হতে হাঁটার অভ্যাস ভুলতেই বসেছে। তাই বলে পুরুষ শাষিত সমাজে যুবকরা পাঁচ মিনিট হাঁটতে চাইবে না?এটা কেমন কথা? পৌরষ বলে একটা ব্যপার আছে। সেই পৌরষ টাও বোধ হয় আজকাল রিকসায় চড়ে বেড়ায়।
আপনার বিষয়টা বিশ্বাস করতে কষ্ট হচ্ছে তাই না। আপনি যে কোন কলেজ গেটে দাঁড়াবেন দেখবেন, ছেলেরাই গেটে রিকসা থেকে নামছেনা (যদিনা কলেজ কতৃপক্ষ গেটের ভেতরে রিকসা ঢুকতে নিষেধ করে), তারা একমিনিট হাটাতেও রাজি নয়। সকল ছাত্র ছাত্রীর মধ্য দিয়ে তার রিকসা ধীরে ধীরে এগিয়ে যাবে।একে বারে তার ডিপার্টমেন্ডের দড়জায় গিয়ে রিকসা থেকে নামবে। এটা এক ধরনের বাহাদুরি। বাহদুরির বিষয়টা তাদের চোখ মুখ এবং আচরন দেখলেই বোঝা যায়।
এবার কথা আসবে তাতে কি হয়েছে? এটা করলে আপনার সমস্যা কোথায়? রিকসা তো চড়ার জন্যই, তাকে কি মাথায় তুলে নিয়ে ঘুড়তে হবে? আর রিকসা ভাড়া তো আপনি দেনা না? নিজের চড়কায় তেল দেন কামে দিব।
কথা ঠিক। আপনার টাকায় চড়েন। আমার তবু বলার কিছু আছে।রিকসাওয়ালাদের শারীরিক অবস্থা নিশ্চয় দেখেছেন।বেশির ভাগ হাড়জিরজিরে অবস্থা। আমাদের দেশের বেশির ভাগ মানুষ যেখানে সুষম খাদ্যের নিশ্চয়তা নাই। সেখানে রিকসাওয়ালার সু স্বস্থ কি ভাবে কল্পনা করতে পারি? পারি না।
প্রয়োজন সে তো প্রয়োজন কিন্তু যখন বিলাসিতার জন্য হয় তখন?এখন একজন যুবক,তরুন যখন এমন এক হাড় জিরজিরে রিকসাওয়ালাকে দাবড়ি দিয়ে "চল" বলেন তখন বিবেকের প্রশ্নটা মাথা আসে? কোথায় আমাদের বিবেক?
পারতপক্ষে আমি রিকসায় চড়িনা। কিন্তু কখনো কখনো সময়ের কারনে চড়তে বাধ্য হই। আমার কাছে রিকসা একটা অমানবীক পরিবহন ব্যবস্থা। আগে ঠেলা গাড়ির ব্যবস্থা ছিল,একজন চেয়ারে চড়ে বসতো অন্যজন টেনে নিয়ে যেত। পাশের দেশে আইন করে তা বন্ধ করতে হয়েছে সেটা অমানবিক বলে। দু পায়ে ভর করে যাত্রি টানা যদি অমানবিক হয় তবে দু পায়ের প্যাডলের রিকসা কেন অমানবিক হবে না?
ঠেলা গাড়ির তুলনায় রিকসার যান্ত্রিক সুবিধা খুবই সামান্য। তার পরেও থেমে থাকা অবস্থায়,ঢালু থেকে উঠতে,আধা পাকা, বা কাঁচা রাস্তায় ঠেলা গাড়ির সমানই পরিশ্রম করতে হয়।
রিকসাওয়ালার পায়ের গোড়ালির ফুলে উঠা রকগের দিকে তাকিয়ে কত জন আরোহী দেখেছেন? কত জন লোক ভাড়া দেবার সময় ঘামে ভেজা রিকসাওয়ালার মুখের দিকে তাকান? চোখ মেলে রাখলেই সব দেখা যায়নাএজন্য মনও খোলা রাখতে হয়। মন খোলার শিক্ষা ব্যবস্থা আমাদে কোথায়? আমাদের সুন্দর সুন্দর ভাব সম্প্রাসারন কেবল বই এর পাতা থেকে পরীক্ষার খাতায় যায় মনের খাতায় কখনো নয়। 
</doc>
<doc>
জামাত-শিবির কি তা স্পষ্ঠ হয়ে গেছে গত তিন বছরে । সাম্প্রতিক সময়ে জামাতের হাতে পুলিশকে যেভাবে মাইর খেতে দেখলাম তাতে অবাক হইনি । এটাই এদের প্রকৃত চেহারা । কোন মহাসমাবেশ নিয়ে বাংলাদেশের ইতিহাসে এমন নজিরবিহীন কান্ড দেশবাসী আগে দেখেনি । সবাই অবাক হয়েছে । সরকারের কাছে নিশ্চয় এমন কোন তথ্য ছিল যেজন্য সরকারের এ কান্ড ।
আমি শুনেছি, বিএনপি-জামাতের পরিকল্পনা ছিল এ মহাসমাবেশ শুধু মহাসমাবেশ এ আটকে না থেকে গণ অবস্থানের পরিকল্পনা । ২০ লক্ষ মানুষ এনে ঢাকা অচল করতে চেয়েছিল । তারপর এদের সরাতে গেলে ভয়াবহ অবস্থা হতো । ঢাকা অবরোধ হয়ে যেত । অনেক লাশ পড়তো । বিভিন্ন স্থাপনায় বোমা হামলা হতো । সেসাথে ঢাকার এ আন্দোলন সারাদেশে ছড়িয়ে দেয়া হতো । আরব বসন্তের পরিকল্পনা আর কি ।
এ কারণে সরকার কোন রিস্ক নেয়নি । এর আগেও দেখেছি, জামাত-শিবির এবং বিএনপি ভোরে দুই লক্ষ মানুষ এনে অবস্থান আন্দোলন করতে চেয়েছিল । সে পরিকল্পনা ভেস্তে যাওয়ার পর কতটুকু মারমুখী ছিল জামাত-শিবির সেটা নিশ্চয়ই মনে আছে । লাগাতার অস্থিতিশীল পরিস্থিতি থেকে দুই দিনের ভোগান্তি ভাল । অন্তত কোন শ্রমিক-রিক্সাওয়ালার লাশ পড়েনি । এজন্য সস্তিবোধ করছি । তবে সরকারের উচিত ছিল, তাদের গোয়েন্দা রিপোর্ট জনসম্মুখে প্রকাশ করা । যাতে সাধারণ মানুষ প্রকৃত ঘটনা জানতে পারতো ।
তবে আফসোস হচ্ছে টিভি চ্যানেলগুলোর জন্য। তারা শ্বাসরুদ্ধকর কোনো নিউজ করতে পারলোনা। বেচারাদের সারাদিন ধরে ঘুরিয়ে ফিরিয়ে দেখানোর মত বিশাল বড় বড় কয়েকটা নিউজ হাতছাড়া হয়ে গেল । রাতের টকশো ফ্লপ মারলো । তাদের ব্যবসা মার খাওয়ার জন্য সরকারকে মাইনাস । সেসাথে শিবিরের শো-ডাউন ব্যর্থ করার জন্য পুলিশের উপর লানত পড়বে । 
একটা দেশের সরকার ব্যব¯হায় জ্বালানী খাতের ভূমিকা অপরিসীম। জ্বালানী খাতের উপর র্নিভর করে সরকারের সফলতা র্ব্যথতা। আ্ওয়ামীলীগ সরকার জ্বালানী খাতের উন্নয়নে বেশ কিছু পদক্ষেপ গ্রহন করেছে।
১. প্রথমত নিরবিচ্ছন্ন বিদ্যুতের যোগান দেয়ার লক্ষ্যে পাওয়ার প্ল্যান্ট ¯হাপনে উদ্যোগ গ্রহন করলেও তা খুব একটা সফলতার মুখ দেখেনি। এর মূল কারণ হচ্ছে কয়লা ভিত্তিক পাওয়ার প্লান্টে না গিয়ে র্ফানেস ওয়েল ভিত্তিক প্লান্ট ¯হাপনে মনোযোগ দেয়া। ফলে বিদ্যুতের উদ্পাদন খরচ বেড়ে যাচ্ছে। আর বেড়ে যাওয়া বিদ্যুত জনগনের উপর চাপিয়ে দেয়ার ফলে সাধারন মানুষের মধ্যে একটা নেতিবাচক প্রভাব পরিলক্ষিত হচ্ছে। ফলশ্রুতিতে জনগন ক্রমশ সরকারের উপর তাদের আ¯হা হারাচ্ছে। বছরে দুই বার তিনবার জ্বালানী তেলের দাম বাড়ানোর ফলে একদিকে সরকারের দেউলিয়াত্ব প্রকাশ পাচ্ছে। অন্যদিকে সাধারন মানুষের ক্ষোভও দিন দিন বাড়ছে যা ক্ষমতাসীনদের জন্য ভবিষ্যত বুমেরাং হয়ে যেতে পারে।ছোট ছোট বিদ্যুত উদপাদন কেন্দ্র থেকে খুব বেশি বিদ্যুতের যোগান দেয়া সম্ভব হচ্ছেনা নানান অব্যব¯হাপনার কারনে। ক্যাপটিভ পাওয়ার প্লান্টের ব্যাপারে সরকার সব সময়ই উদাসীন। আর শিল্পকারখানায় বিদ্যুতের অবৈধ সংযোগের পরিমান কতো তা গননার বাইরে। বিদ্যুতের অসাধু র্কমর্কতারা শিল্প মালিকদের যোগ সাজশে মিটার রিডিং গড়মিলে এতোবেশি অভ্যস্ত হয়ে পড়েছে যে সরকার তার ন্যায্য পাওনা থেকে থেকে বঞ্চিত হচ্ছে। আর এ অনৈতিক কাজে ক্ষমতাশালী শিল্প মালিক, প্রভাবশালী রাজনৈতিকের ছত্র ছায়ায় দেশকে রাজস্ব থেকে বঞ্চিত করছে।
২. বিদ্যুতের চাহিদামোতাবেক সরবরাহ ঘাটতি দিন দিন বেড়েই চলছে। চাহিদা মোকাবেলা করতে গিয়ে সরকার দিশেহারা প্রায়। প্রাকৃতিক সম্পদ গ্যাসের উপরই দাড়িয়ে আছে পুরো বিদ্যুত সেক্টর। কিন্তু গ্যাস ফিল্ডগুলোর অব¯হা খুব একটা সুবিদার নয়। নতুন নতুন কুপ খনন না করা ও পুরাতন গ্যাস কুপগুলোও যথাযথ মেরামতের অভাবে প্রডাকশন কমে আসছে।
৩. সাঙুতে বেসরকারি একটি প্রতিষ্ঠান প্রচুর পরিমানে গ্যাসের মজুদ পাওয়ার দাবি করলেও তা কবে নাগাদ জাতিয় গ্রীডে আসবে তা নিয়েও প্রশ্ন রয়েছে।
৪. সরকারি মালিকানায় যেসব গ্যাস ফিল্ডগুলো রয়েছে সেগুলোর চেহারা খুব একটা আশা ব্যাঞ্জক নয়। খুব দ্রুত এসব ফিল্ডগুলোর সংস্কার প্রয়োজন। কোন কোনটি সংস্কার করা হলেও সেগুলো পুনরায় প্রডাকশন উপযোগী হয়ে উঠেনি।
কয়লানীতি প্রসঙ্গে: সরকার দেশের আভ্যন্তরিন কয়লা উঠানোর পক্ষে নয়।এর মুল কারন হচ্ছে সুশীল সমাজের অনাপত্তি। ভূগর্ভ¯হ পদ্ধতি না উম্মুক্ত পদ্ধতি ঠিক এ জায়গায় আটকে আছে কয়লানীতি। গত দুটি রাজনৈতিক ও একটি অন্তবর্তীকালীন সরকার তাদের আমলে কয়লানীতি নিয়ে তাদের অব¯হান পরিস্কার করতে ব্যর্থ হয়েছে। আর এ সরকারের জ্বালানী উপদেষ্টাতো পরিস্কার বলেই দিয়েছেন সরকার কয়লা উঠানো নিয়ে চিন্তিত নয়। তার মানে এ আমলে কয়লা নীতিও হচ্ছেনা কয়লার খনির উন্নয়নও হচ্ছেনা। অতচ আওয়ামীলীগের নির্বাচনী মেনুফেস্টুতে পরিস্কার উল্লেখ ছিল কয়লানীতি প্রনয়ন ও বাস্তবায়নের কথা।
জ্বালানী নীতি প্রসঙ্গে: জ্বালানী নীতিকে পরিপক্ক বলে ধরা হয়। জ¦ালানী নীতিতে স্পষ্ট করা ্আছে দেশের জ্বালানীর রুপরেখা ও বাস্তবায়ন নিয়ে। সেলক্ষে সরকার অনেকদূর এগিয়েছিল। দীর্ঘদিনের জঞ্জাল দূর করে বিদ্যুত কেন্দ্র নির্মান প্রক্রিয়া সহজতর করা হয়েছে।কিন্তু সরকার যে উদ্দেশ্যে পাওয়ার প্লান্ট নির্মান সহজ করেছে সে উদ্দেশ্য বাস্তবায়নে পুরোপুরি সফল হতে পারেনি। এর মুল কারণ হলো সামগ্রিক অব্যব¯হাপনা। সঠিক বিনিয়োগকারীর অভাবে অপেশাদার কোম্পানীর ব্যবসার করার সুযোগ সৃষ্টি হওয়া। গ্যাস সেক্টরে বিদেশী বিনিয়োগের অভাবে নতুন নতুন ক্ষেত্রের উম্মোচন না হওয়া। সমুদ্র বক্ষে বাংলাদেশের অংশে ১১টি ব্লক নির্ধারন করার পরও অনুসন্ধান কর্মকান্ডে কোম্পানীগুলো যেতে পারেনি। পাশ্ববর্তী দেশ ভারত ও মায়ানমারের ক্রমাগতভাবে বাংলাদেশের অংশে তাদের দাবির প্রেক্ষিতে পারস্পরিক সমঝোতা ব্যর্থ হওয়াতে বিষয়টি জাতিসংঘ পর্যন্ত গড়িয়েছে। ফলশ্রুতিতে সমুদ্র থেকে গ্যাস তোলার সরকারের উদ্যোগ ম্লান হয়ে গেছে।আর জ্বালানী নীতিতে উত্তোলিত গ্যাস তৃতীয় পক্ষের নিকট বিক্রির সুযোগ রাখাতে সরকার সমালোচিত হয়েছে। যা নিয়ে শক্তিশালী একটি গ্রুপ অব্যাহত প্রতিবাদ জানিয়ে আসছে। এ সরকার বাপেক্সকে শক্তিশালী করেছে। আগে বাপেক্স অর্থের অভাবে ঠুঠু জগন্নাথ হয়ে বসেছিল। এখন বাপেক্সের হাতে অনেক কাজ আছে। বাপেক্স‘র ফান্ড নিয়েও কোন সমস্যা নেই। যা এ সরকারের খুবই ইতিবাচক পদক্ষেপ। বাপেক্সের তরুন গবেষকরা প্রচলিত গ্যাস ফিল্ডগুলোকে আপডেট করার কাজ করছে। দ্বিমাত্রিক জরিপ ও কোথাও কোথাও ত্রিমাত্রিক জরিপের কাজও করছে।দেশিয় প্রতিষ্ঠান শক্তিশালী হলে বহুজাতিক কোম্পানীগুলোর উপর বহুমাত্রিক নির্ভরশীলতা কমে আসবে। তবে জ্বালানী নীতিতে কিছু বিষয় আমাদের জন্য অস¦স্তিকর।সরকার পুরোপুরি বহুজাতিক কোম্পানী নির্ভরশীল না হয়ে যদি বিদেশ থেকে পরামর্শক প্রতিনিধিদল নিয়োগ করে বাপেক্সকে দিয়ে অনশোরে অনুসন্ধান কার্যক্রম পরিচালনা করে তা বেশি ফলপ্রসু হবে।নতুন নতুন জায়গা খুজে বের করার জন্য সরকারের উদ্যোগ বাস্তবায়নের জন্য দেশিয় প্রতিষ্ঠানকে অবশ্যই কাজে লাগানো উচিত।
ভারত থেকে বিদ্যুত আমদানি প্রসঙ্গে: ভারত থেকে বিদ্যুত আমদানি করে সীমান্তবর্তী জেলাগুলোতে বিদ্যুত পৌছে দেয়ার সরকারি কর্ম পরিকল্পনা রয়েছে। এতে সাময়িক সুবিদা পাওয়া গেলেও দীর্ঘ মেয়াদী অসুবিদা দেখা দিবে। কারন এমন না যে, ভারত বিদ্যুতে স্বালম্বী। তাছাড়া ভারত যে বিদ্যুত দিবে তা আসবে আসাম ত্রিপুরা মিজোরাম স্টেট থেকে এ অঞ্চলগুলো এমনিতেই দরিদ্রতম এলাকা। এসব এলাকাতে বিদ্যুতের অপর্যাপ্ততা রয়েছে। একটা সময় দেখা যাবে বাংলাদেশে বিদ্যুত দেয়ার কারনে এসব এলাকার মানুষ আন্দোলন শুরু করছে। তখন বিষয়টা নিয়ে সীমান্তবর্তী এলাকাগুলোতে তিক্ততা বাড়বে। এমনিতে পানি বন্টন নিয়ে ভারতের সঙ্গে সম্পর্ক খুব একটা ভালো যাচ্ছেনা। তাছাড়া ভারত নির্ভরশীলতা যতো কমিয়ে আনা যায় ততই আভ্যন্তরীন রাজনীতির জন্য ভালো। কেননা ভারত বিদ্বেষি শক্তিশালী এক রাজনৈতিক প্রতিপক্ষ দেশের ভিতরে সক্রিয় রয়েছে তাদেরকে সুযোগ যতো কম দেয়া যায় ততই আওয়ামী রাজনীতির জন্য মঙ্গলজনক।
অর্থমন্ত্রী মহোদয় দ্ব্যর্থ কন্ঠে বার বার বলছেন আগামি দুই বছরের মধ্যে দেশের বিদ্যুত সন্কট থাকবেনা। দেশ বিদ্যুতে স্বাবলম্বী হবে। এমনটা হলেই ভালো। কিন্তু বাস্তবতা হয়তো মন্ত্রী মহোদয়ের বক্তব্যকে সার্পোট নাও করতে পারে। আসলেই বিদ্যুত সমস্যা দিন দিন তীব্র হচ্ছে। আর বিদ্যুতকে জনকল্যাণে নিয়ে আসতে হলে এর উদপাদন খরচ কমিয়ে আনতে হবে। বিদ্যুত খরচ কমাতে হলে আমদানি নির্ভর কাচামালের উপর নির্ভরশীলতা কমিয়ে আনতে হবে। আর তার জন্য একমাত্র উপায় হচ্ছে দেশীয় কোল ফিল্ডগুলোর উন্নয়নে মনোযোগী হওয়া। সরকার প্রতি বছর বিদুতে যে পরিমানে সাবসিডি বা ভর্তুকি দেয় তা দিয়ে প্রতি বছর একটি করে নতুন কয়লা খনির উন্নয়ন সম্ভব।আর সরকারি মালিকানায় কয়লারখনির উন্নয়ন হলে প্রচলিত প্রতিবন্ধকতা মোকাবেলা করতে হবেনা। কেননা খনি বিরোধি গ্রুপ বা গোষ্ঠি বহুজাতিক কোম্পানীগুলোর বিরুদ্ধে তাদের অব¯হান, সরকারের বিরুদ্ধে নয়। তাই বিদ্যুতে পরনির্ভরশীলতা কমিয়ে স্বাবলম্বী বিদ্যুত ব্যব¯হাই আগামিতে বাংলাদেশকে তার কাঙ্খিত লক্ষে পৌছাতে সাহায্য করবে।
</doc>
<doc>
মাতৃভাষা একটি জাতির নিজস্ব স্বকীয়তার পরিচয় বহন করে। মাতৃভাষা সে জাতির আত্মার সাথে নিবিড়ভাবে সম্পৃক্ত। একটি জাতির প্রধান পরিচয় তার সংষ্কৃতিতে যার ধারক ও বাহক তার ভাষা। যে জাতি সংষ্কৃতিতে যত সমৃদ্ধ সে জাতি তত সক্তিশালী- ছোটবেলায় এই কথাটি আমরা পড়েছি। মাতৃভাষার উপর আঘাতে কোন জাতি বুকের রক্ত পর্যন্ত দিতে পারে সেই প্রমাণ আমরা পেয়েছি ৫২ এর ভাষা আন্দোলনে। যে জাতি রক্ত দিয়ে ভাষার দাম দিয়েছে সে জাতি ভাষার মুল্য বুঝে। অন্য জাতির ভাষার প্রতি সে জাতি সম্মান দিতে জানে। আমাদের দেশে বহু উপজাতি রয়েছে যাদের নিজস্ব সংস্কৃতি ও ভাষা রয়েছে।

তারা তাদের ভাষার মৌখিক ব্যবহার করে। তাদের ভাষার কোনো প্রাতিষ্ঠানিক স্বীকৃতি নেই। কখনো কি ভেবে দেখেছেন-

পার্বত্য অঞ্চলের ভাষার প্রতি আমরা কতটুকু গুরুত্ব দেই?
একটি চাকমা কিংবা মুরং ছেলে বা মেয়ে কেন স্কুল থেকে অপমানিত হয়ে বাড়ি চলে যায়?
কেন পরদিন থেকে সেই মেয়েটিকে আর স্কুল এ দেখা যায় না?
কেন সেসব জাতির মাঝে সন্ত্রাস কিংবা মারদাঙ্গার প্রবনতা বেশি?
কি কারণে উপভাষীদের মধ্যে শিক্ষার হার কম?
কি কারণে তাদের ঝরে পড়ার হার বেশি?
কি কারণে তাদের মাঝে বাঙ্গালীদের প্রতি বিদ্বেষ কাজ করে?

আমার মনে হয় এই প্রশ্নগুলোর উত্তর খোঁজার সময় এসেছে। আমরা রক্ত দিয়ে ভাষা কিনেছি। ভাষার মুল্য আমরা বুঝি। একসময় আমরা পাকিস্তানের একটি অঙ্গরাষ্ট্র ছিলাম। আমাদের দাবি ছিল বাংলা কে পাকিস্তানের অন্যতম রাষ্ট্রভাষা করা। আমরা কিন্তু কখনো বলিনি বাংলা সমগ্র পাকিস্তানের রাষ্ট্রভাষা হোক। কারণ আমরা অন্য জাতির মাতৃভাষার প্রতি সম্মান দিতে জানি। আর এটা ও সময় হয়তো সম্ভব ও ছিল না। আমাদের দেশের খুদ্র গোষ্ঠীগুলোর ও কিন্তু নিজস্ব ভাষা রয়েছে। তাদেরকে তাদের নিজস্ব ভাষায় লেখাপড়ায় উৎসাহী করার জন্য ঐ ভাষার কিছু স্কুল প্রতিষ্ঠা করা উচিত। যে কারণে আপনি আন্দোলন করেছিলেন, বুকের তাজা রক্ত দিয়েছিলেন, সেই এক ই কারণে একটি ছেলে স্কুল থেকে কাঁদতে কাঁদতে বেরিয়ে যাচ্ছে- ভাবতে কেমন লাগছে আপনার? আমার মনে হয় এরকম উদ্যোগ গ্রহণ করলে আমাদের মাতৃভাষার মান বাড়বে বৈ কমবে না। সরকার ও প্রভাবশালী মহলের এ ব্যপারে দৃষ্টি দেয়া উচিত। আগে মাতৃভাষায় শেখা শুরু করুক, তারপর বাংলা, এরপর বহুভাষা।
“আগে হোক বাংলা ভাষার গাথুঁনি, তারপর ইংরেজি শেখার পত্তন”- বাক্যটির মুলভাব কিন্তু নিচের বাক্যটি-
“আগে হোক মাতৃভাষার গাথঁনি, তারপর অন্য ভাষার চর্চা”। 
</doc>
<doc>
১৯৭১ সালে বাংলাদেশ ভূখণ্ডে বিশ্ব ইতিহাসের অন্যতম নৃশংস গণহত্যা সংঘটিত হয়।সবচেয়ে কম সময়ে সবচেয়ে বেশি সংখ্যক মানুষকে হত্যা করা হয় এই সময়ে।বাংলাদেশের স্বাধীনতা যুদ্ধ চলাকালে,বাঙালি জাতির উপরে চাপিয়ে দেয়া এই গণহত্যার নেতৃত্ব দেয় পাকিস্তান রাষ্ট্র এবং সেনাবাহিনী।এর সাথে অক্সিলিয়ারি ফোর্স বা সহায়ক শক্তি হিসেবে ছিল এদেশীয় দালালেরা - রাজাকার বাহিনী,আলবদর,আল শামস,শান্তিকমিটি।
এদের মধ্যে সবার আগে গঠিত হয় শান্তি কমিটি।একাত্তরের নয় মাস ধরে গণহত্যা চালাতে পাকিস্তান সেনাবাহিনীকে নিয়মিত ভাবে সাহায্য করেছে এই শান্তি কমিটি।সরাসরি বিভিন্ন ধরণের যুদ্ধাপরাধের সাথে জড়িত ছিল এর নেতা কর্মীরা।গোলাম আযমের মত হাই প্রোফাইল যুদ্ধাপরাধীও ছিল এই শান্তি কমিটির মূল নেতৃত্বে।স্বাধীনতা যুদ্ধের পুরো সময়টা সারাদেশে যে গণহত্যা চলেছে,ধর্ষণ চলেছে, নির্যাতন, অগ্নিসংযোগ, লুটপাট চলেছে তার নীল নকশার প্রধান দায় পাকিস্তান সেনাবাহিনীর সাথে সাথে এই শান্তি কমিটির ঘাড়েও বর্তায়।সেনাবাহিনী যাতে নির্বিঘ্নে গণহত্যা চালাতে পারে,সেজন্য সর্বাত্মক সহায়তা করার সুনির্দিষ্ট লক্ষ্য নিয়েই জন্ম হয়েছিল শান্তি কমিটির।
এই লেখায় শান্তি কমিটির জন্ম,লক্ষ্য-উদ্দেশ্য,এবং কার্যক্রমের দিকে কিছুটা আলোকপাত করার চেষ্টা করবো।দেখাতে চেষ্টা করবো কীভাবে একেবারে তৃণমূল পর্যায়ে পাকিস্তান সেনাবাহিনীর নির্যাতন-হত্যাযজ্ঞকে পৌছে দিতে সহায়তা করেছে তারা।লুটপাট,স্বেচ্ছাচারিতার একটি ছোট চিত্রও তুলে ধরার চেষ্টা করব।
শান্তি কমিটির জন্ম - এজেন্টস ফর আর্মি :
২৫ মার্চ ১৯৭১,অপারেশন সার্চলাইট নামক গনহত্যাযজ্ঞ শুরু হবার পর পরই ধর্ম ভিত্তিক,পাকিস্তান পন্থী রাজনৈতিক দলগুলো পাকিস্তানের সামরিক সরকারের সাথে হাত মেলাতে ব্যস্ত হয়ে ওঠে।খুব স্বাভাবিক ভাবেই পাকিস্তানি জান্তা এই সহায়ক শক্তি হিসেবে এদেরকে হাতছাড়া করেনি।সেজন্যই, ৪ এপ্রিল নুরুল আমিনের নেতৃত্বে,গোলাম আযম সহ ১২ জন ডানপন্থী নেতা 'খ' অঞ্চলের সামরিক আইন প্রশাসক লেফটেন্যান্ট জেনারেল টিক্কা খানের সাথে দেখা করে একটি নাগরিক কমিটি গঠনের প্রস্তাব দিলে তা লুফে নেয় টিক্কা খান।
প্রতিনিধিদলে আরও ছিল মৌলভি ফরিদ আহমদ,খাজা খয়েরউদ্দীন,এ কিউ এম শফিকুল ইসলাম,মাওলানা নুরুজ্জামান এবং আরও অনেকে।এই প্রতিনিধিদল টিক্কা খানকে অবিলম্বে সমগ্র প্রদেশে সম্পূর্ণ স্বাভাবিক অবস্থা ফিরিয়ে আনার ব্যাপারে সম্পূর্ণ সহযোগিতার আশ্বাস দেয়,সেই সাথে জনগণের মন থেকে ভিত্তিহীন ভয় দূর করতে ঢাকায় একটি নাগরিক কমিটি গঠনের প্রস্তাব দেয়।টিক্কা খান তাদের এই প্রস্তাবকে স্বাগত জানায়,এবং শুধু বক্তৃতার মাঝে সীমাবদ্ধ না থেকে দেশের অখণ্ডতা রক্ষায় ফলপ্রসূ কাজ করতে নির্দেশ দেয়।
এই সময়ে শান্তি কমিটি গঠন করতে গিয়ে একটি কোন্দলের সম্ভাবনা উপস্থিত হয়।মুসলিম লীগের সবকটি গ্রুপ,পিডিপি,নেজামে ইসলাম - ইত্যাদি দলগুলো জামাতের নেতৃত্বে কাজ করতে আপত্তি জানায়।এদের মূল নেতা ছিল মৌলভি ফরিদ আহমদ এবং নুরুজ্জামান।ফলস্বরূপ ৬ এপ্রিল গোলাম আযম আবারো একটি প্রতিনিধি দল নিয়ে টিক্কা খানের সাথে সাক্ষাত করে।
টিক্কা খান চেয়েছিল এই উগ্র ডানপন্থী,ধর্মাশ্রয়ী দলগুলো একই প্ল্যাটফর্মে আসবে এবং বাঙালি নিধনে সর্বাত্মক সহযোগিতা করবে।কিন্তু এই কোন্দল একটি সমস্যা হয়ে দাঁড়ায়।মধ্যস্থতার ভার পড়ে পাকিস্তানের সাবেক পররাষ্ট্রমন্ত্রী হামিদুল হক চৌধুরির উপর ( এই ব্যক্তি সম্পর্কে বিস্তারিত আলোচনা করা হবে )।মধ্যস্থতা মোটামুটি সফল হলে সম্মিলিতভাবে একটি শান্তি কমিটি গঠনের প্রস্তাব করা হয়।৯ এপ্রিল টিক্কা খান প্রাদেশিক গভর্নর হিসেবে শপথ গ্রহণ করে,এর পরপরই খাজা খয়েরউদ্দীনকে আহ্বায়ক করে ১৪০ সদস্যের ঢাকা নাগরিক শান্তি কমিটি গঠন করা হয়।কমিটিকে আরও সদস্য রিক্রুটের ক্ষমতা দেয়া হয়,সিদ্ধান্ত নেয়া হয় - শহরের অন্যান্য শান্তি কমিটি গুলো এই কেন্দ্রীয় কমিটির অধীনে পরিচালিত হবে।প্রাথমিক ভাবে শো ডাউন হিসেবে ১৪ এপ্রিল বায়তুল মোকাররম থেকে চকবাজার মসজিদ পর্যন্ত একটি মিছিল বের করার সিদ্ধান্ত নেয়া হয়।
কোন্দল তখনো থামেনি।পরদিনই একটি অংশ মৌলভি ফরিদ আহমদকে সভাপতি এবং সাবেক পি পি পি প্রধান নুরুজ্জামানকে সাধারণ সম্পাদক করে নয় সদস্যের একটি স্টিয়ারিং কমিটি গঠন করে এবং মূল শান্তি কমিটি থেকে বেরিয়ে যায়।১০ এপ্রিলই একটি সাধারণ সভা অনুষ্ঠিত হয়,নুরুজ্জামানের সভাপতিত্বে,এই সভায় কমিটি সদস্য হিসেবে কোরবান আলী,ওয়াজিউল্লাহ,আজিজুর রহমান,মোস্তাফিজুর রহমান,কাজী ফিরোজ সিদ্দিকী, এ কে এম মুরুল করিম এবং এম পি মাহমুদ আলী সরকারকে নির্বাচিত করা হয়।স্টিয়ারিং কমিটির বিজ্ঞপ্তিতে বলা হয়,
    এই কমিটি পূর্ব পাকিস্তানে শান্তি ও কল্যাণ কাউন্সিল গঠন করে প্রতিটি জেলায় এর শাখা প্রতিষ্ঠা করে।সংশ্লিষ্ট এলাকার শান্তি রক্ষা,জনগণের মধ্যে আত্মবিশ্বাস ফিরিয়ে আনা,ভারতীয় বেতারের মিথ্যা প্রচারণার স্বরূপ উন্মোচন করা এবং ভারতীয় অনুপ্রবেশকারীদের মোকাবিলা করতে জনগণকে প্রস্তুত করতে এই কাউন্সিল কাজ করবে।
অন্যদিকে,মূল শান্তি কমিটির সদস্যদের মধ্যে ছিল গোলাম আযম,এ এস এম সোলায়-মান,মওলানা সৈয়দ মোহাম্মদ মাসুম,আব্দুল জব্বার খদ্দর,মাহমুদ আলী,ইউসুফ আলি চৌধুরী,এডভোকেট এ টি সাদি,এডভোকেট আতাউল হক খান,তোয়াহা বিন হাবিব,রাজা ত্রিদিব রায় এবং আরও অনেকে।
( খাজা খয়েরউদ্দীন )
তৎপরতা এবং গণহত্যা ও যুদ্ধাপরাধ সংশ্লিষ্টতা :
শান্তি কমিটির মূল কাজ ছিল,পাকিস্তান সেনাবাহিনীর গনহত্যাযজ্ঞে নিরবচ্ছিন্ন সমর্থন যোগানো,তথ্য দিয়ে,পথ এবং মানুষ চিনিয়ে দিয়ে এবং অন্যান্য সবভাবে সব ধরণের সহযোগিতা করা।সেই সাথে এর সদস্যরা হত্যা,ধর্ষণ এবং লুটপাটে সক্রিয়ভাবে অংশ নিয়েছে,বাঙালিদের ধরে এনেছে পাকিস্তানিদের হাতে তুলে দিয়ে হত্যা করার জন্য,ধর্ষণের উদ্দেশ্যে তুলে এনেছে মেয়েদের।
কমিটি গঠনের পরপরই,১৪ এপ্রিল একটি মিছিলের সিদ্ধান্ত নেয়া হয়েছিল,মিছিলটি একদিন আগে ১৩ এপ্রিলে এগিয়ে আনা হয়।এদিন জোহরের নামাজের পর বায়তুল মোকাররম থেকে মিছিল বের করা হয়।মিছিলটি ঢাকার প্রধান প্রধান সড়ক প্রদক্ষিণ করে চকবাজার মসজিদের সামনে দিয়ে অগ্রসর হয়ে নিউ মার্কেটের মোড়ে গিয়ে শেষ হয়।শহরের বিভিন্ন অংশ থেকে বিহারি এবং বাঙালি দালালরা ব্যান্ড পার্টি,পাকিস্তানের পতাকা,ব্যানার ফেস্টুন ইত্যাদি হাতে বায়তুল মোকাররমের সামনে জড়ো হয়।মিছিলের সামনে একজন ঘোড়ার পিঠে করে পাকিস্তানের পতাকা বয়ে নিয়ে আসে।এসময় বেশ বৃষ্টি হচ্ছিল,এর মধ্যেই তুমুল শ্লোগান চলে পুরোটা সময়।শ্লোগানের ভাষাগুলো এরকম ছিল
ভারতের দালালি চলবে না
ওয়াতানকে গাদ্দারোসে হুঁশিয়ার
আমরিকি সমরাজোসে হুঁশিয়ার
সংগ্রাম না শান্তি - শান্তি,শান্তি
পাকিস্তানের উৎস কি - লা ইলাহা ইল্লাল্লাহু
পাকিস্তানি ফৌজ জিন্দাবাদ
টিক্কা খান - জিন্দাবাদ
কায়েদে আযম - জিন্দাবাদ
ইন্দিরা গান্ধী - মুর্দাবাদ
আল্লাহতা'লা মেহেরবান - ধ্বংস কর হিন্দুস্তান ... ইত্যাদি।
বাংলা,উর্দু এবং ইংরেজিতে লেখা ফেস্টুনগুলোর ভাষার কয়েকটি নমুনা
পাক চীন - জিন্দাবাদ
দুস্কৃতকারীরা দূর হও
মুসলিম জাহান এক হও
ভারতকে - খতম কর
ভারতকে ধ্বংস কর
পাকিস্তানকে রক্ষা কর ... ইত্যাদি।
এছাড়াও ইয়াহিয়া খান,আইয়ুব খান,কবি ইকবাল,লিয়াকত আলী খান,ফাতেমা জিন্নাহ,সর্দার আব্দুর রব নিশতার,মির্জা গালিব,মোহাম্মদ আলী জিন্নাহ সহ আরও অনেক পাকিস্তানি ব্যক্তিত্বের ছবি বহন করছিল মিছিলকারীরা।মিছিলের সামনে থেকে নেতৃত্ব দেয় গোলাম আযম এবং খাজা খয়েরউদ্দীন।
মূলত এদিন থেকেই শান্তিবাহিনী গণহত্যা ও যুদ্ধাপরাধ সংক্রান্ত কার্যকলাপে যুক্ত হয়ে পড়ে।মিছিল শেষে,খয়ের উদ্দীনের বক্তৃতার পর গোলাম আযমের পরিচালনায় মোনাজাত অনুষ্ঠিত হয়।পাকিস্তানের সংহতি অটুট রাখতে এবং ভারতের দালালদের উপযুক্ত জবাব দিতে দোয়া করা হয়।এই মোনাজাতের পর সমাবেশ শেষ হয়।এর পর মিছিলকারীরা আজিমপুর কলোনি,শান্তিনগর,শাঁখারিবাজার ইত্যাদি স্থানে বাঙ্গালিদের ঘরবাড়িতে আগুন ধরিয়ে দেয়।বেশ কিছু বাঙ্গালিকে ধাওয়া করে হত্যা করে রাস্তার পাশে লাশ ফেলে রাখা হয়।সিভিলিয়ান হত্যা এবং অগ্নিসংযোগ - দুটিই জেনোসাইড কনভেনশন,জেনেভা কনভেনশন,রোম সংবিধি এবং অন্যান্য আন্তর্জাতিক বিধি অনুসারে গুরুতর ধরণের যুদ্ধাপরাধ।
এদিনই কমিটির নাম পরিবর্তন করে পূর্ব পাকিস্তান কেন্দ্রীয় শান্তি কমিটি রাখা হয়।এর মাধ্যমে শান্তি কমিটির কাজের পরিধি বাড়িয়ে সমগ্র দেশে বিস্তৃত করা হয়।এদিন কমিটির প্রস্তাবে জেলা ও মহকুমা পর্যায়ে ইউনিট গঠন করে মিশনের কাজ সাফল্য মণ্ডিত করার সিদ্ধান্ত নেয়া হয়।
এর পর থেকে পাকিস্তান সেনাবাহিনীর কার্যক্রমে শান্তি কমিটি সক্রিয় সমর্থন যুগিয়ে যায় যুদ্ধের শেষ পর্যায় পর্যন্ত।বিভিন্ন পত্রিকায় প্রকাশিত খবরে এসব সমর্থনের বিবরণ পাওয়া যায়।এর মধ্যে কয়েকটি এখানে তুলে ধরছি।
যুদ্ধ চলাকালীন সময়ে পাকিস্তানি অপপ্রচার,বাঙালি ও হিন্দুবিদ্বেষ ছড়ানোর প্রধান প্রোপাগান্ডা মেশিন দৈনিক সংগ্রাম শান্তি বাহিনীর কার্যক্রমের প্রশংসায় পঞ্চমুখ ছিল।
(সংগ্রাম - ১৮/০৭/৭১)
সেপ্টেম্বর মাসে তেজগাঁ থানা শান্তি কমিটি প্রাদেশিক মন্ত্রীদের সংবর্ধনা দেয়া হয়।এই অনুষ্ঠানে আব্বাস আলী খান,এ কে এম ইউসুফ এবং মাওলানা মান্নান বক্তৃতা দেয়।
শুধু এই সমর্থন দানেই থেমে থাকেনি এদের কার্যক্রম,টিক্কা খানের কথামত ফলপ্রসূ ভাবেই কাজ করে গেছে স্বাধীনতা যুদ্ধের পুরোটা সময়।ইউনিয়ন ও গ্রাম পর্যায়ে ঠাণ্ডা মাথায় গণহত্যা চালিয়ে গেছে এই কমিটি।পাকসেনারা যে জনপদে গেছে,সেখানেই বেপরোয়া ভাবে ধ্বংসযজ্ঞ চালিয়েছে,কিন্তু শান্তি কমিটি খুন করেছে সুনির্দিষ্ট তালিকা প্রস্তুতের মাধ্যমে।এসব ছাড়াও রাজাকার,আলবদর বাহিনী গড়ে তোলার ক্ষেত্রেও শান্তি কমিটির ভূমিকাই প্রধান।এই কমিটি থেকেই রাজাকার রিক্রুট করা হতো।পাকিস্তান সেনাবাহিনী তাদের ধ্বংসযজ্ঞ চালাতে পেরেছে তাদের অবস্থান স্থলের কাছাকাছি পর্যন্ত কিন্তু শান্তি কমিটি সুবিস্তৃত ছিল জালের মতন অবরুদ্ধ বাংলাদেশের সর্বত্র।সেনাবাহিনী হত্যা করত কর্তৃপক্ষের নির্দেশ অনুসারে,ত্রাসের রাজত্ব সৃষ্টি করতে,অসুস্থ জিঘাংসা এবং লালসা চরিতার্থ করতে।শান্তি কমিটির কার্যকলাপ বিস্তৃত ছিল নিহত এবং উদ্বাস্তুদের সম্পত্তি দখল,প্রতিহিংসা ও ব্যক্তিগত স্বার্থ চরিতার্থ করা,সেনাবাহিনীর নেক নজরে থাকা এবং বাহবা অর্জন,বিকৃত ধর্মীয় উন্মাদনা ছড়ানো পর্যন্ত।
আগেই বলেছি শান্তি কমিটির মূল নেতৃত্বে ছিল গোলাম আযমের মত হাই প্রোফাইল যুদ্ধাপরাধী।শান্তি কমিটি সাংগঠনিক ভাবে কতখানি শক্তিশালী ছিল কিংবা দেশের প্রত্যন্ত অঞ্চল্গুলোতে শান্তি কমিটি কীভাবে বিস্তৃত ছিল সে সম্পর্কে ধারণা পাওয়া যাবে এই গোলাম আযমের বক্তব্য থেকেই
গোলাম আযম সম্পর্কে বিস্তারিত পাবেন অমি রহমান পিয়ালের গোলাম নামা তে।এখানে দেশের প্রত্যন্ত অঞ্চল্গুলোতে শান্তি কমিটির বিস্তৃতি এবং কর্মকান্ডের কয়েকটি খন্ড চিত্র তুলে ধরছি।
শান্তি কমিটির ধর্মীয় উন্মাদনার বিকৃত প্রকাশ দেখা যায় লাকসাম কেন্দ্রীয় শান্তি কমিটির একটি সভায় ( ৬-৫-৭১ ) গৃহীত সিদ্ধান্তের ৩/ক অনুচ্ছেদে :
    ইউনিয়ন শান্তিকমিটি সমূহকে পুনরায় অনুরোধ করা হল মালি,মেথর,পেশাদার 'ধোপী',জেলে এবং নাপিত ছাড়া সকল হিন্দুকে উৎখাত করা হোক।এধরণের 'কেস' সমূহের একটি তালিকা পূর্ণ বিবরণ সহ পেশ করা হোক।
কুড়িগ্রাম শহর শান্তি কমিটির একটি সভায় সিদ্ধান্ত নেয়া হয় :
    ১) যে সমস্ত হিন্দু গোলযোগ ব্যাপারে ভয়ে নিজ ঘরবাড়ি ও জমিজমা ছাড়িয়া সীমান্ত পার হইয়া ভারতে চলিয়া গিয়াছেন তাহাদের অস্থাবর সম্পত্তির তালিকা প্রস্তুতকরণ ও তাহা রক্ষণাবেক্ষণ করণ।
    ২) উক্ত হিন্দুদের স্থাবর সম্পত্তি ও জমিজমার তালিকা প্রস্তুত ও উক্ত তালিকা অনুযায়ী ইউনিটের ভূমিহীন ও দুস্থ ব্যক্তিগণের মধ্যে পাক সরকারের ইতিমধ্যে প্রচারিত নির্দেশানুযায়ী তহশীলদারের সহিত যোগাযোগ করিয়া উঠবন্দি হিসাবে বিলিবন্টন পূর্বক চাষাবাদের ব্যবস্থাকরণ।
শান্তি কমিটির উদ্দেশ্য ও পরিকল্পনার একটি পরিচয় পাওয়া যাবে নিচের ডকুমেন্টে।এটি ঢাকা মোহাম্মদপুর শান্তিকমিটির একটি সভায় গৃহীত সিদ্ধান্তের দলিল।এখানে ইংরেজি দলিলটির বাংলা অনুবাদ তুলে দিচ্ছি
৯ মে মেজর জাবেদের নেতৃত্বে পাকিস্তান সেনাবাহিনী মুন্সিগঞ্জ উপস্থিত হলে সেখানকার শান্তি কমিটির চেয়ারম্যান আবদুল হাকিম বিক্রমপুরী তাদের স্বাগত জানায় এবং সর্বাত্মক সহযোগিতার আশ্বাস দেয়।এই বিক্রমপুরীর সহায়তায় মেজর জাবেদের বাহিনী মুন্সিগঞ্জে ভয়াবহ গণহত্যা ও ধর্ষণ চালায়।
ঢাকায় কমিটির সদস্যদের মধ্য থেকে বেশ কছু সংখ্যক লিয়াজোঁ অফিসার নিয়োগ করা হয়।লিয়াজোঁ অফিসগুলো ছিল ঢাকা শহরে শান্তি কমিটির কার্যকলাপের মূল ঘাঁটি।অফিসারদের তাদের নিজ নিজ এলাকার রাজাকারদের উপর কর্তৃত্ব ছিল।রাজধানীর বিভিন্ন এলাকায় স্বাধীনতামনা বাঙ্গালিদের তালিকা তৈরি করে সেনাবাহিনীর কাছে পৌছে দেয়া ছিল এদের মুখ্য কাজ।লিয়াজোঁ অফিসগুলো সে সময় বন্দী বাঙ্গালিদের নির্যাতন কেন্দ্র হিসেবে ব্যবহার করা হয়েছে।১৬ ডিসেম্বর নাখালপাড়া লিয়াজোঁ অফিসে স্থানীয় বাসিন্দারা প্রবেশ করে মেঝেতে চাপ চাপ রক্তের মাঝে মৃতদেহের স্তূপ দেখতে পান।বুদ্ধিজীবী হত্যাকাণ্ডের অন্যতম প্রধান হোতা আলবদর বাহিনীর প্রধান আশরাফুজ্জামান খান এই লিয়াজোঁ অফিসে নিয়মিত যাতায়াত করতো।
কুষ্টিয়া জেলা শান্তি কমিটির নেতা সাদ আহমদ কুষ্টিয়ার অন্যতম দালাল ও গণহত্যার রূপকার।স্বাধীনতার পর তার বাড়ীর কাছের কূপ থেকে ২৫ টি মাথার খুলি ও নরকঙ্কাল পাওয়া যায়।রায়েরবাজার শান্তিকমিটির সাধারণ সম্পাদক হেদায়েতুল্লাহ চৌধুরী ছিল অর্থনীতিবিদ অধ্যাপক আবদুর রউফ হত্যার মূল হোতা।
জয়পুরহাট শান্তিকমিটির নেতা আবদুল আলীম ছিল কুখ্যাত হত্যাকারী ও হিন্দুবিদ্বেষী।এই খুনি সম্পর্কে ১৮ জানুয়ারি,১৯৭২ দৈনিক বাংলায় প্রকাশিত ' হানাদার বাহিনীর বর্বরতা মধ্যযুগীয় নরঘাতকদেরও হার মানিয়েছে ' শিরোনামের একটি প্রতিবেদনের অংশবিশেষ এখানে তুলে দিচ্ছি
নিচের ছবির ক্যাপশন থেকে আবদুল আলীমের নৃশংসতা সম্পর্কে ধারণা পাওয়া যাবে ( লাল দাগ চিহ্নিত ব্যক্তি আবদুল আলীম ) :
বাগেরহাট অঞ্চলের কুখ্যাত হত্যাকারী রাজাকার রজ্জব আলী ফকির সেই সময়ে ঐ অঞ্চলে মূর্তিমান ত্রাস ছিল।ডাকরা,রণজিতপুর গণহত্যা সহ একাধিক ভয়ঙ্কর হত্যাযজ্ঞের নায়ক এই রজ্জব আলী ছিল বাগেরহাট শান্তি কমিটির চেয়ারম্যান।রজ্জব আলীর কর্মকাণ্ডে খুশি হয়ে খুলনা জেলা শান্তি কমিটির প্রধান মওলানা এ কে এম ইউসুফ তাকে রাজাকার মেজর উপাধি দেয়।গবেষক স্বরোচিষ সরকারের মতে রজ্জব আলীর রাজাকার বাহিনীই সম্ভবত প্রথম গঠিত রাজাকার বাহিনী।এই রজ্জব আলীর রাজাকার বাহিনীর প্রচারিত দুটি লিফলেট এখানে তুলে দিচ্ছি
নারী নির্যাতনের সাথে সংশ্লিষ্টতা ছিল এই শান্তি বাহিনীর দালালদের।যুদ্ধের পুরোটা সময়ই সারাদেশ জুড়ে এই কাজ চালিয়েছে তারা।এ ছাড়া পাকিদের কাছে পৌছে দেয়ার জন্য বিভিন্ন মেয়েদের ধরে নিয়া আসার কাজ ও করেছে তারা।লাকসামের শ্রীধাম চন্দ্র দাস এই ঘটনার একজন প্রত্যক্ষ্যদর্শী।যুদ্ধের সময় কবর খননের কাজ করতেন তিনি,নয় মাসে একাই খুড়েছেন ১২৫ টি কবর,কবর দিয়েছেন কয়েকশত মানুষকে।তার একটি সাক্ষাতকারের ইংরেজি অনুবাদের অংশবিশেষ তুলে দিচ্ছি এখানে।তিনি
শান্তি কমিটির অন্যতম কাজ ছিল ত্রাসের রাজত্ব সৃষ্টি করা।বিভিন্ন ভাবে হুমকি প্রদান করে পাকিস্তানের প্রোপাগান্ডা মিশনকে সচল রাখাও তাদের কাজ ছিল।নিচের দলিলটি জামালপুর মহকুমা শান্তি কমিটির একটি লিফলেট,এখানে ছাত্র ছাত্রীদেরকে শিক্ষাপ্রতিষ্ঠানে নিয়মিত যেতে বলা হয়েছে।উদ্দেশ্য - দেশের সার্বিক পরিস্থিতি স্বাভাবিক রয়েছে বলে প্রচার করা।
নিচের চিঠিটি শান্তিবাহিনীর স্বেচ্ছাচারিতার একটি ছোট নিদর্শন।এই চিঠিটি লিখেছে নাটোর সাব ডিভিশনাল শান্তিকমিটির সেক্রেটারি,লেখা হয়েছে স্থানীয় মিনার সিনেমা হলের ম্যানেজারের কাছে।এখানে তার শান্তিকমিটির সদস্যদের কে সিনেমা দেখার ব্যবস্থা করে দেয়ার কথা বলা হয়েছে।
শান্তি কমিটির কাজ,রাজাকার বাহিনী সহ অন্যান্য অক্সিলিয়ারি ফোর্সগুলোর উপরে প্রভাব এবং সামরিক কর্তৃপক্ষের সাথে বোঝাপড়ার একটি চমৎকার নিদর্শন নিচের দলিলটি।এটি সামরিক কর্তৃপক্ষের কাছে লেখা চট্টগ্রাম জেলা শান্তি কমিটির সেক্রেটারির একটি চিঠি,'দুস্কৃতকারীদের' রুখতে কয়েকটি সুপারিশ করা হয়েছে এই চিঠিতে।
হামিদুল হক চৌধুরী - দালালদের দালাল :
আগেই একবার হামিদুল হক চৌধুরির কথা এসেছে।শান্তি কমিটি গঠন কালে এই ব্যক্তির ভূমিকার কথা বলা হয়েছে।একাত্তর সালে হামিদুল হক চৌধুরির ভূমিকা ছিল দালালদের দালালের মত।পিডিপির এই রাজনীতিবিদের মালিকানায় সে সময় তিনটি পত্রিকা ছিল - ইংরেজি অবজারভার,বাংলা পূর্বদেশ এবং উর্দু ওয়াতান।স্বাধীনতা যুদ্ধ চলাকালে বাঙ্গালিদের বিরুদ্ধে জনমত তৈরির জন্য এই তিনটি পত্রিকার সর্বশক্তি নিয়োগ করে হামিদুল হক।বিদেশে বাংলাদেশ বিরোধী প্রচারণা চলাতেও তার ভূমিকা ছিল।হত্যাযজ্ঞের অংশ নেয়া অনেকে এই পত্রিকাগুলোর কর্মচারী হিসেবে কাজ করত।এদের মধ্যে একজন বুদ্ধিজীবী হত্যার অন্যতম নায়ক আশরাফুজ্জামান।
শান্তি কমিটির প্রচার ও প্রোপাগান্ডায় হামিদুল হকের বড় ধরণের ভূমিকা ছিল।সংগ্রামের মতই উপরের পত্রিকাগুলো নিয়মিত ভাবে পাকিস্তানি সেনাবাহিনী,রাজাকারের পক্ষে এবং বাঙালি বিদ্বেষী খবর প্রতিবেদন প্রচার করত।১৬ সেপ্টেম্বর তার ম্যানেজিং এডিটর একটি চিঠি পাঠায় বিভিন্ন শান্তি কমিটির চেয়ারম্যানদের কাছে।এতে বলা হয় - পত্রিকার জনবলের অভাবে শান্তিকমিটির চমৎকার কার্যক্রমের সব খবর তারা ছাপাতে পারছে না,সুতরাং শান্তি কমিটির চেয়ারম্যানরা যদি রাজাকার ও শান্তি কমিটির বিবরণ সমূহ বিস্তারিত ভাবে পাঠায় তাহলে পত্রিকায় তা ছাপা হবে।চিঠিটির একটি কপি নিচে তুলে দিচ্ছি
স্বীকৃতি :
শান্তি কমিটির কার্যক্রম সন্তুষ্ট করে পাকিস্তানি সামরিক জান্তাকে।নিচে শান্তি কমিটির কার্যক্রমের প্রেক্ষিতে জেনারেল আবদুল হামিদ খান ও টিক্কা খানের প্রশংসাসূচক কয়েকটি বক্তব্য তুলে দেয়া হল
পরিশিষ্ট :
বাঙালির মত আত্মবিস্মৃত দুর্ভাগা জাতি বোধহয় আর একটি নেই।আমাদের স্বভাব হল আমরা পিতার হত্যাকারীকে সিংহাসনে বসাই,মায়ের ধর্ষণকারীর পৌরুষে মোহিত হই।শান্তি কমিটির এইসব কুখ্যাত হত্যাকারী দালালদের বেশিরভাগই প্রতিষ্ঠিত হয়েছে বাংলাদেশে।আবদুল আলীম বিএনপি সরকারের মন্ত্রী হয়েছে।শেষ পর্যন্ত অবশ্য তাকে গ্রেফতার করা হয়,তবে জামিন পেতেও বেশি দেরি হয়নি।রজ্জব আলী ফকিরের ছেলে ফকির তরিকুল বাগেরহাট ইউনিয়ন পরিষদের চেয়ারম্যান নির্বাচিত হয়েছে।রজ্জব আলীকে অবশ্য স্বাধীনতার পর নিহত অবস্থায় পাওয়া যায়।শান্তি কমিটির সেই ১৪০ জন সদস্যের অনেকেই সুপ্রিম কোর্টের আইনজীবী।বিক্রমপুরীর নাম মুন্সিগঞ্জের ইতিহাসে গৌরবের সাথে লেখা হয়।হামিদুল হক চৌধুরির পারিবারের মালিকানাধীন অবজারভার গ্রুপ বাংলাদেশে এক সময় বেশ দাপটেই ব্যবসা করেছে।ইতিহাস নাকি বিজয়ীর হাতে লেখা হয়।আমরা বিজয়ীর ইতিহাস দূরের কথা,সত্য ইতিহাসটাই লিখতে পারিনি এখনো।তাহলে কি আমরা আদৌ বিজয়ী নই?
তবুও একদল নাছোড়বান্দা মানুষ স্বপ্ন দেখে।মুক্তিযুদ্ধের প্রতি কণা সত্য ইতিহাস তুলে আনার সময় এখনই।শেওলা কম পড়েনি আমাদের ইতিহাসে।এখনই রুখে দাঁড়াতে হবে,পুরোপুরি মরচে ধরার আগেই - স্বাধীনতার স্বপক্ষে,বিশ্বাসঘাতকের বিরুদ্ধে।

</doc>
<doc>
বাংলাদেশের মুক্তিযুদ্ধ কি ভাবে হবে বঙ্গবন্ধু ভারতের সাথে পরামর্শ করে সেই রণকৌশল আগেই প্রস্তুত করে রেখেছিলেন।পাকিস্তানের কাছে কোনো গোয়েন্দা সংস্থা না থাকায় বঙ্গবন্ধুর রণকৌশল সম্মন্ধে দেশটির সরকার একেবারেই অবগত ছিল না ফলে বাঙালি মুক্তিযোদ্ধাদের কাছে পাকিস্তানের সুসজ্জিত সেনা বাহিনী দ্রুত পরাজয় বরণ করতে বাধ্য হয় । বঙ্গবন্ধুর রণকৌশল যদি পাকিস্তান জেনে ফেলতো তাহলে হয়তো তাদের রণকৌশল অন্য রকম হতো ।
গোয়েন্দার অভাব বুঝতে পেরে পাকিস্তান (Inter-Services Intelligence) আইএসআই-এর জন্ম দেয় । পাকিস্তান পন্থী জামাত-বিএনপির সাহায্যে আইএসআই যে তাদের তৎপরতা চালাচ্ছে এই ধারনা আমার অনেক আগে থেকেই ছিল । ৭১-এ পাকিস্তানের পরাজয়ের প্রতিশোধ নিতে সংস্থাটি বাংলাদেশ ও ভারতের বিরুদ্ধে বিশেষ ভাবে কাজ করে থাকে । বাংলাদেশ ও ভারতে আইএসআই-এর প্রধান কাজ হলো দেশ দুটির সামরিক তৎপরতার ওপর দৃষ্টি রাখা, দুটি দেশের স্থিতিসশীলতা নষ্ট করা, বাংলাদেশ-ভারত সম্পর্ক খারাপ করে দেওয়া ইত্যাদি । বাংলাদেশ স্বাধীন হয়ে ভুল করেছে এই কথা প্রমাণ করার দায়িত্ব ও আইএসআই কে দেওয়া হয়েছে । আর এই কাজ সফল করতেই সংস্থাটি জামাত-বিএনপি কে দাবার ঘোড়া হিসেবে ব্যবহার করছে । বাংলাদেশকে ব্যর্থ রাষ্ট্রে পরিণত করতে আইএসআই সব রকমের অপচেষ্টা চালিয়ে যাচ্ছে ।
আপনারা লক্ষ করে থাকবেন খালেদা জিয়ার ক্ষমতায় আসার আগ পর্যন্ত সীমান্তে কাটা তারের বেড়া দেওয়ার কথা ভারত চিন্তাও করতো না । আইএসআই বাংলাদেশের মাধ্যমে ভারতে জঙ্গী কর্ম-কান্ড চালিয়ে সীমান্তে কাটা তারের বেড়া দিতে ভারতকে বাধ্য করেছে । এই অর্থে সংস্থাটি অনেকটা সফল বলা যায় ।
জামাত বিএনপির আমলে সরকারের ইচ্ছায় বাংলাদেশ গোয়েন্দা সংস্থার সাথে আইএসআই-এর একটা গভীর সম্পর্ক গড়ে ওঠে । বর্তমান সরকার গোয়েন্দা সংস্থাকে কতটা ঢেলে সাজাতে পেরেছে সেটা আমার কাছে পরিস্কার নয় । তবে বাংলাদেশ গোয়েন্দা সংস্থা যে তার মিশনে ব্যর্থ হচ্ছে তাতে কোনো সন্দেহ নেই ।
সরকার যুদ্ধাপরাধীদের বিচার করছে এটা একাত্তরের পরাজিত চক্রের কাছে মোটেও তৃপ্তি দায়ক নয় । পরাজিতরা এই বিচারকে নিজেদের জন্য অপমান জনক মনে করছে । তাই তাঁরা এই সরকারকে বিচার শেষ হওয়ার আগেই উৎখাত করার ষড়যন্ত্রে লিপ্ত । নিহত হওয়া সৌদী কূটনীতিক সেই ষড়যন্ত্রেরই শিকার ।
সরকারের নিরাপত্তার ব্যাপারে সুকৌশলি হতে হবে নইলে বড় রকমের বিপদ আসন্ন । আমরা জানি সৌদী আরব, পাকিস্তান ও জামাতে ইসলামী এই তিন পক্ষ বাংলাদেশের স্বাধীনতার প্রধান বিরোধী । অতএব, বাংলাদেশে সৌদী ও পাকিস্তানের সকল মিশনের ওপর কড়া নজরদারী একান্ত প্রয়োজন । কোনো কারনে কোনো দেশের কাছে বাংলাদেশের নত হয়ে থাকার কোনো যৌক্তিকতা নেই । যেই জাতি স্বাধীনতার জন্য যুদ্ধ করতে পারে সেই জাতি কারো সামনে নত হয়ে থাকতে পারে না । 

</doc>
<doc>
আশপাশের অনেকেই ঘাড় ঘুরিয়ে দেখছেন। একটি মেয়ে, সেও আবার সাইকেল চালাচ্ছে। কিছুক্ষণের মধ্যেই শোনা গেল মন্তব্যটি। আরে, মেয়েমানুষ সাইকেলে ঘুরছে!!! এ বাক্যটি যেন মেয়েটির জন্য নিত্যদিনের সঙ্গী। তবে না শোনার ভান করেই চলতে হয়। সব কথা কানে নিলে কখনোই হয়তো পূর্ণ করতে পারতেন না সাইকেলে বাংলাদেশ ঘুরে দেখার স্বপ্নটি।
অ্যাঞ্জেলা চৌধুরী। সাইকেল চালিয়ে ঘুরে দেখেছেন বাংলাদেশের ৬৪টি জেলা। গাড়ি, মোটরবাইক বা বাসে করে নয়, সাইকেল চালিয়ে চক্কর দিয়ে এসেছেন বাংলাদেশের এক মাথা থেকে আরেক মাথা। তবে একদম একা নয়, সঙ্গে ছিলেন স্বামী দিলীপ চৌধুরী, খন্দকার আহমেদ আলী ও গোলাম মঞ্জুর। কিছু কারণবশত গোলাম মঞ্জুর ভ্রমণটিতে শেষ পর্যন্ত থাকেননি। ‘স্বাধীন পাখির মতো মনে হয়, যখন সাইকেলে করে ঘুরি। ছোটবেলা থেকেই স্বপ্ন ছিল সাইকেলে চেপে পৃথিবী ঘুরব। এ তো মাত্র শুরু। এখনো বাকি আছে অনেক পথ।’ অ্যাঞ্জেলার চোখ দুটি হেসে উঠল এ কথাগুলো বলার সময়।
২০০৫ থেকে ২০১১। স্বপ্নভঙ্গ হওয়ার কষ্টটুকু বুকে লালন করে আসছিলেন অ্যাঞ্জেলা। ঘটনার সূত্রপাত ব্যালকনি ও ছাদ থেকে। বাবা সাইকেল কিনে দিয়েছেন। তবে শর্ত দিলেন, রাস্তায় চালানো যাবে না। ব্যালকনি আর ছাদের ছোট্ট জায়গাতেই চালানো শুরু। হঠাৎ মাথায় চাপল, সাইকেলে চড়ে ঘুরে দেখবেন পুরো পৃথিবী। দুই দিন না খেয়ে থেকে ঘনিষ্ঠজনদের দিয়ে বলিয়ে রাজি করানো হলো মা-বাবাকে। সেটা ২০০৫ সালের কথা। তখন বয়স মাত্র ১৪ বছর। সাহস এবং পকেটমানির ওপর ভরসা করে চার সদস্যের দলটি বেরিয়ে পড়ল বাংলাদেশ দেখতে। ৩৪টি জেলা দেখার পর ফিরে আসতে হয়েছিল। কারণ, দেশের বিভিন্ন স্থানে তখন গোলমাল হচ্ছিল। মেয়েকে ফিরিয়ে আনতে এবার মা খাওয়াদাওয়া বন্ধ করে দিলেন। অপেক্ষার অবসান হয়েছে গত বছর। এ লেভেল পরীক্ষা দিয়েই বেরিয়ে গিয়েছিলেন দুই চাকার ভ্রমণে। বাবা রোবাইয়াতুন নবী চৌধুরী। মা কোহিনূর সরকার। শারীরিক অসুস্থতার কারণে দুজনই মারা গিয়েছেন ২০০৮ সালে। সে বছরই বিয়ে হয় বন্ধু দিলীপ চৌধুরীর সঙ্গে।
‘২০১১ সালের ২১ অক্টোবর আমরা চারজন বেরিয়ে পড়লাম সাইকেল নিয়ে। চার মাস লেগেছে। এ বছরের ৬ মার্চ নাটোরে গিয়ে আমাদের যাত্রা শেষ হয়। প্রতিটি জেলার এক বা একাধিক স্কুল/কলেজে গিয়ে ছাত্রছাত্রীদের সঙ্গে পরিবেশ, পর্যটন ও মুক্তিযুদ্ধ নিয়ে মতবিনিময় করার মাধ্যমে তাদের সচেতন হওয়ার আহ্বান জানিয়েছি আমরা,’ বলেন অ্যাঞ্জেলা। সহায়তা পেয়েছেন অনেকের। কনসোর্টিয়াম প্রাইভেট লিমিটেড এবং চট্টগ্রামের দি অ্যাডভান্সড বাংলাদেশ লিমিটেডের অর্থায়নে এই ভ্রমণের সহযোগী প্রতিষ্ঠান হিসেবে ছিল বাংলাদেশ ট্যুরিজম বোর্ড। ভ্রমণটির সমর্থনে ছিল মুক্তিযুদ্ধ জাদুঘর। গত বছর ২১ অক্টোবর বাংলাদেশ ট্যুরিজম বোর্ডের প্রধান নির্বাহী কর্মকর্তা আলিমউদ্দীন আহমেদ ভ্রমণ উদ্বোধন করেন।
‘বিকেল হয়ে গেছে। একমুঠো ভাত দরকার। তন্ন তন্ন করে খুঁজেও কোনো দোকানে পাওয়া গেল না। কিন্তু খিদেয় অজ্ঞান হওয়ার মতো অবস্থা। আগের রাতেও ঠিকমতো খাওয়া হয়নি। অবশেষে খাদ্যের সন্ধান পাওয়া গেল বাংলাদেশ সেনাবাহিনীর কয়েকজন সদস্যের কাছ থেকে। চার মাসের স্মৃতির খাতায় জমা হয়েছে এ রকম অসংখ্য কাহিনি। ভালো এবং খারাপ।’ ছিল বেশ কিছু ঝুঁকিপূর্ণ জায়গা। রাস্তার বেপরোয়া যানবাহনগুলো প্রায় সময়ই যেন গায়ে উঠিয়ে দিচ্ছিল। অন্ধকার নেমে এলেই একদম চুপ করে সাইকেল চালাতেন। কাউকে বুঝতে দিতেন না, তিনি একজন মেয়ে। শুনেছেন নানা রকম কটূক্তি। পড়েছিলেন বখাটেদের কবলেও। সঙ্গে অ্যাঞ্জেলা ছিলেন বলে চুপচাপ মার খেয়ে গেছেন স্বামী দিলীপ চৌধুরী। কিছু বলতে গেলে যে বিপদ আরও বেড়ে যাবে। মোকাবিলা করেছেন প্রচণ্ড গরম ও ঠান্ডার। এ বাধাগুলোই প্রতি মুহূর্তে শক্তি দিয়েছে অ্যাঞ্জেলাকে, ইচ্ছেটাকে পূরণ করতেই হবে। ‘জানতাম, অনেক বাধা আসবে। অনেক সমস্যা দেখা দেবে। সবকিছু চিন্তা করেই মানসিকভাবে প্রস্তুতি নিয়েছিলাম। যত বেশি এগিয়ে যাচ্ছিলাম, মনে হচ্ছিল স্বপ্নটাকে ছুঁয়ে ফেলছি। তবে দিলীপের সহযোগিতা না পেলে এ ভ্রমণ কখনোই সম্পন্ন হতো না।’
২০ বছর পর হয়তো দেখা মিলবে না অনেক মুক্তিযোদ্ধার। ভ্রমণের সময় অ্যাঞ্জেলা তাই ক্যামেরাবন্দী করেছেন প্রতিটি জেলার মুক্তিযোদ্ধাদের সাক্ষাৎকার। ইচ্ছে, যখন তাঁরা থাকবেন না, তখন এ সাক্ষাৎকারগুলো দিয়েই বানাবেন ছোটখাটো একটি তথ্যচিত্র। ছড়িয়ে দেবেন নতুন প্রজন্মের কাছে। এর মাধ্যমে জানিয়ে দেবেন কত কষ্টের মাধ্যমে দেশ স্বাধীন হয়েছে। মন ভালো করে দেওয়ার মতো স্মৃতিও আছে। অনেক মুক্তিযোদ্ধা অ্যাঞ্জেলাকে ডেকেছেন মেয়ে বলে। জোর করে হাতে গুঁজে দিয়েছেন মুক্তিযোদ্ধা ভাতার কিছুটা অংশ। জানিয়েছেন, এ কয়টি টাকা অ্যাঞ্জেলার সম্মানী।
এ কয়টি মাসে যেন শিখে ফেলেছেন জীবনের অনেক কিছুই। বাংলাদেশের মেয়েদের স্বাধীনতার অভাবটুকু অনুভব করেছেন প্রতিটি পদক্ষেপেই। প্রতি মুহূর্তেই বুঝেছেন স্বপ্নপূরণের পথটা মসৃণ নয় মোটেও। তবে নিজেকে রীতিমতো ভাগ্যবান মনে করেন তিনি। মুগ্ধ হয়েছেন রাঙামাটি, খাগড়াছড়ি, বান্দরবান, কক্সবাজারের সৌন্দর্য দেখে, মানুষের আতিথেয়তা দেখে। এ মাসের ২৪ তারিখে আনুষ্ঠানিকভাবে সাইকেল নিয়ে গাজীপুর থেকে ঢাকায় প্রবেশ করবে তিনজনের এ দলটি। শেষ হবে বাংলাদেশের প্রতিটি জেলা ভ্রমণ। তবে সামনে এখনো অনেকটা পথ বাকি। এরপর তো বিশ্বভ্রমণে বের হতে হবে। তার জন্য যেন এখন থেকেই প্রস্তুতি নিচ্ছেন। যে ভ্রমণের মাধ্যমে তুলে ধরবেন বাংলাদেশকে। বিশ্বকে জানাবেন বাংলাদেশের স্বাধীনতার গৌরবোজ্জ্বল নয়টি মাসের ইতিহাস। এমনটাই স্বপ্ন দেখেন অ্যাঞ্জেলা।
</doc>
<doc>
রাঙামাটিতে আন্তর্জাতিক নারী দিবস উপলক্ষে একটি প্রীতি ফুটবল টুর্নামেন্ট হয়। অন্য সব ফুটবল টুর্নামেন্ট থেকে এটি একটু আলাদা। কেননা, এই খেলায় দুটি প্রাথমিক বিদ্যালয়ের অংশগ্রহণকারী খেলোয়াড়েরা কিশোরী। এই ফুটবল টুর্নামেন্টে মোনঘর আবাসিক প্রাথমিক বিদ্যালয়কে হারিয়ে বিজয়ী হয় মঘাছড়ি সরকারি প্রাথমিক বিদ্যালয়। ঘটনা এখানেই শেষ নয়। এর আগে গত বছর মঘাছড়ি প্রাথমিক বিদ্যালয় জাতীয় পর্যায়ে কৃতিত্ব অর্জন করে। আশ্চর্যের বিষয় হলো, এই খেলোয়াড়দের অনেকের টুর্নামেন্টে অংশগ্রহণের আগে রাঙামাটি শহর দেখারও সুযোগ হয়নি কখনো। এ রকম প্রত্যন্ত অঞ্চল থেকে এসে নিজেদের প্রতিভার চর্চা করছে তারা। গত বছর ‘বঙ্গমাতা গোল্ডকাপ ফুটবল টুর্নামেন্ট ২০১১’-তে বিজয়ী হওয়ার পর সবার নজরে আসে এই দলটি।
তিশা চাকমা, মাউচাই মারমা ও রুনা আক্তারসহ এই দলের খুদে খেলোয়াড়দের ইচ্ছা জাতীয় মহিলা ফুটবল দলে যোগ দেওয়ার। এই লক্ষ্যে পড়াশোনার পাশাপাশি নিয়মিত অনুশীলন করে যাচ্ছে তারা। মঘাছড়ি সরকারি প্রাথমিক বিদ্যালয়ের প্রধান শিক্ষক বীরসেন চাকমা বলেন, ‘গত বছরের মে-জুন মাসের দিকে বঙ্গমাতা ফুটবল টুর্নামেন্টে অংশগ্রহণের চিঠি হাতে পাই। এরপর বিদ্যালয়ের ছাত্রছাত্রীদের নিয়ে দুটি দল করি। কিন্তু ছেলেদের দলটি উপজেলা পর্যায়ে রানার্সআপ হওয়ার পর আর এগোতে পারেনি। প্রথম যখন প্রশিক্ষণ শুরু হয়, তখন অনেকে এ উদ্যোগকে ভালো চোখে দেখেনি। উপজেলা পর্যায়ে চ্যাম্পিয়ন হওয়ার পর ঘাগড়া এলাকার লোকেরা সাহায্য করতে এগিয়ে আসেন। ওই সময় বড় মাঠে প্রশিক্ষণের জন্য ঘাগড়া কলেজ মাঠ ব্যবহার এবং মেয়েদের বিভিন্ন বাড়িতে থাকতে দেন। পরে যখন জেলা পর্যায়ে শিরোপা লাভ করে এবং কর্মকর্তা ও ক্রীড়া সংগঠকেরা মেয়েদের খেলা দেখেন, তখন সবার মনে আগ্রহ সৃষ্টি হয়। তার পর থেকে পার্বত্য চট্টগ্রাম আঞ্চলিক পরিষদ, রাঙামাটি পার্বত্য জেলা পরিষদ, সেনাবাহিনীর রাঙামাটি আঞ্চলিক সদর দপ্তর, জেলা ক্রীড়া সংস্থাসহ অনেক প্রতিষ্ঠান তাদের সহায়তায় এগিয়ে আসে। ব্যক্তিপর্যায়ে ফিরোজ আহমদ নামের চট্টগ্রামের এক ব্যক্তি এবং রাঙামাটি জেলা পরিষদ সদস্য অংসুই প্রু চৌধুরীসহ অনেকে সাহায্য দিয়েছেন।’
</doc>
<doc>
স্বামীর মৃতদেহ ভেলায় নিয়ে বেহুলা সুন্দরী ভেসে চলেছেন অমরাবতীর পথে, দেবতাদের কাছে মৃত স্বামীর প্রাণ ভিক্ষা চাইতে। দেবলোকে পৌঁছে বেহুলা তাঁর অপূর্ব নৃত্যগীতে দেবতাদের প্রসন্নতা লাভ করে স্বামী লখিন্দরের প্রাণ ফিরে পেলেন। বেহুলা নর্তকী ছিলেন না, ছিলেন ধনিক-বণিকের ঘরের কুলবধূ। কিন্তু ৬৪ কলার অন্যতম শ্রেষ্ঠ কলা নৃত্যবিদ্যাটি ভালোভাবেই রপ্ত করেছিলেন তিনি। এই কাহিনির যে সমাজতাত্ত্বিক দিকটি আমাদের চোখে পড়ে, সেটি হলো মধ্যযুগেও নাচ-গানের চর্চা বাংলার উচ্চকোটি সমাজের অন্তঃপুরেও আদৃত ছিল। বাংলাদেশে নাচ-গানের যে বরাবরই কদর ছিল, তার বড় প্রমাণ নানা মন্দির ও বিহারের গায়ে নর-নারীর নৃত্যদৃশ্য নিয়ে তৈরি টেরাকোটা ফলকের অপূর্ব সমারোহ ও প্রাচুর্য।
‘বাঙালির বাদশা’ ইলিয়াস শাহি সুলতানদের রাজধানী গৌড় পান্ডুয়ার নাচ-গানের চর্চার কথা লিখে গেছেন ১৫ শতকের গোড়ার দিকে সফরকারী চীনা দূত মাহুয়ান, যিনি চীন সম্রাটের রাজদূতদের সহকারী হিসেবে বাংলার সুলতানের দরবারে হাজির হয়েছিলেন। ভোজের সময় আনন্দ দেওয়ার জন্য সুলতানের গাইয়ে ও নাচিয়েদের দক্ষতা নিজের চোখে দেখেছিলেন তিনি। আরও একজন চীনা রাজদূত হুহিয়েন একই তথ্য জানিয়ে লিখেছেন, এরা যখন নিমন্ত্রণ করে তখন অতিথিদের মনোরঞ্জনের জন্য নাচের বন্দোবস্ত থাকে। নর্তকীদের পোশাকেরও একটি স্নিগ্ধ বর্ণনা দিয়েছেন তিনি এমনই ভাষায়, ‘এরা হালকা লাল রঙের ফুল তোলা জামা পরে। শরীরের তলার দিকটায় এরা রঙিন রেশমের কাপড় জড়িয়ে রাখে। গলায় আর কাঁধে এদের পেনড্যান্ট আর হার। কবজিতে নীল আর দামি পাথর থাকে।’ (বঙ্গবৃত্তান্ত অসীম রায়)
সুলতানি আমলে সোনারগাঁ ছিল রাজ্যের পূর্বাঞ্চলের একটি বৃহৎ প্রশাসনিক ও সামরিক কেন্দ্র এবং গুরুত্বপূর্ণ বাণিজ্যনগর। অনেক গবেষক একে বাংলার সুলতানদের দ্বিতীয় রাজধানী হিসেবেও মনে করেন। সোনারগাঁ যে গৌড় পান্ডুয়ার মতো সংগীত ও নৃত্যকলার উর্বর ক্ষেত্র ছিল, এমনটি ধারণা করা অসংগত হবে না।
মোগল শাসনামলে সুবেদার ইসলাম খান রাজধানী রাজমহল থেকে ঢাকায় নিয়ে এলে এই নতুন রাজধানী জাহাঙ্গীরনগরে সংগীত আর নৃত্যের কেন্দ্রটি যে আরও প্রসারিত হয়েছিল, তাতে কোনো সন্দেহ নেই। ঢাকার একটি দক্ষ সংগীত ও নৃত্যশিল্পীর দল ছিল। মি. শার্লিমান তাঁর বাংলার ইতিহাস গ্রন্থে লিখেছেন, ঢাকায় ইসলাম খানের দরবারে ১২০০ কাঞ্চনী শোভা পেত। যাদের পেশা নাচ-গান। এ থেকে অনুমিত হয়, ইসলাম খানের ঢাকা আসার আগেও এখানে গান-বাজনার ব্যাপক চর্চা ছিল। তা না হলে ১২০০ কাঞ্চনীর এত অল্প সময়ের মধ্যে তাঁর দরবারে হাজির হওয়া অসম্ভব হতো। কাঞ্চনী ছাড়াও তাঁর দরবারে ছিল লুলি, হোরকানি ও ডোমনি—এরা সবাই নাচনী মেয়ে। এদের জন্য তাঁর বার্ষিক খরচ হতো ৮০ হাজার টাকা। ইসলাম খানের সংগীত ও নৃত্যশিল্পীদের সুখ্যাতি মোগলসম্রাট জাহাঙ্গীরের কানে পৌঁছাতে দেরি হয়নি। তিনি নাকি ঢাকা থেকে কিছু সেরা গায়ক ও নর্তকীকে মোগল শাহি দরবারের জন্য চেয়ে পাঠিয়েছিলেন। সম্রাট তাঁর দরবারের সংগীতজ্ঞ প্রেমরঙ্গাকেও ঢাকায় ইসলাম খানের দরবারে পাঠিয়েছিলেন।
দীর্ঘদিন সুবে বাংলার রাজধানী ছিল ঢাকা। রাজধানীর মর্যাদা হারানোর পরও সংগীতের জন্য ঢাকার খ্যাতি ছিল অটুট। ১৮৫৭-এর পর এই খ্যাতি আরও বৃদ্ধি পায়। লখনৌর অনেক বাইজি সংগীতজ্ঞ চলে আসেন মুর্শিদাবাদে এবং পরে ঢাকায়। তাঁদের সহায়তা করতেন নবাব পরিবারের বংশধরেরা, মৌলভীবাজারের মোগল বংশোদ্ভূত জমিদার ও নবাবপুরের ধনী বসাক পরিবার। এ ছাড়া যাঁরা সাহায্য করতেন তাঁরা হলেন ভাওয়ালের রাজপরিবার, কাশিমপুর বনিয়া ও পুবাইলের জমিদার। তখন লখনৌ, বেনারস, পাটনা ও কলকাতার প্রতিষ্ঠিত বাইজিরা ঢাকায় এসে তাঁদের অনুষ্ঠানে অংশ নিতেন। সংগীতের পুরোনো কেন্দ্র হিসেবে স্বাভাবিকভাবেই ঢাকায় ছিলেন কয়েক গুণ গুণী বাইজি। কণ্ঠসংগীতের ওস্তাদ হুসেন মিয়া ঢাকার অনেক বাইজিকে তালিম দিয়েছিলেন। পূর্ববঙ্গের বিভিন্ন উৎসব-অনুষ্ঠানে ঢাকার বাইজিদের আমন্ত্রণ জানানো হতো। বহিরাগত অনেক বাইজি ঢাকায় দীর্ঘদিন থেকে গেছেন। কেউ কেউ স্থায়ীভাবেও। আবার অনেকে প্রায়ই ঘুরেফিরে ঢাকায় আসতেন। এসব অস্থায়ী বাইজির পাশাপাশি স্থানীয় মেয়েদেরও বাইজির পেশা বেছে নিতে দেখা গেছে। এই বাইজিদের সম্পর্কে অনেক তথ্য দিয়েছেন হাকিম হাবিবুর রহমান (১৮৮১-১৯৪৭), গনিউর রাজা, সৈয়দ তৈফুর, মুনতাসীর মামুন, সাঈদ আহমদ, অনুপম হায়াত ও সত্যেন সেন। এ ছাড়া পুরোনো পত্রপত্রিকা ও ব্যক্তিগত ডায়েরি থেকেও কিছু প্রয়োজনীয় তথ্য পাওয়া গেছে। এসব সূত্রের দেওয়া তথ্যের ওপর ভিত্তি করেই এ নিবন্ধটি লেখা হয়েছে।
ঢাকায় বাইজিদের পাশাপাশি খেমটাওয়ালিরাও দোর্দণ্ডপ্রতাপে রাজত্ব করেছেন। বাইজি নাচ-গান আর খেমটা নাচ-গানের মধ্যে পার্থক্যটা সত্যেন সেনের লেখায় ভালোভাবে ফুটে উঠেছে। খেমটা হলো হালকা ধরনের এবং আদিরসাত্মক। বাইজিরা এককভাবে নাচত। আর এককভাবে সংগীত পরিবেশন করত। বাইজি ও খেমটা নাচের মূল পার্থক্য হলো খেমটা নাচের মধ্যে পায়ের কাজটিই প্রধান এবং নৃত্যভঙ্গির মধ্য দিয়ে যৌন আবেদন সৃষ্টি করা হতো। অন্যদিকে ‘বাইজি নাচে প্রধান ছিল হাতের ছন্দময় দোলা এবং মুখ, চোখ, নাক ও ঠোঁটের সূক্ষ্ম কম্পন।’ বাইজিদের পোশাক ছিল পেশওয়াজ, চুড়িদার পাজামা-ওড়না, পায়ে চিকন ঘুঙুর। ‘খেমটাওয়ালিরা জাতে উঠত বাইজি হয়ে,’ লিখেছেন সত্যেন সেন।
নওয়াব আবদুল গনি ও নওয়াব আহসানউল্লাহর দরবারের কয়েকজন বাইজির উল্লেখ করেছেন হাকিম হাবিবুর রহমান। এঁদের মধ্যে রয়েছেন সুপনজান, সেকালের নামী গায়িকা ও তবলাবাদক, এনাহীজান নওয়াব আবদুল গনির শাহবাগ উৎসবে নেচেছিলেন। হাকিম সাহেব তাঁকে শাহবাগের বার্ষিক উৎসবে দেখেন বলে লিখেছেন। তিনি উত্তর ভারত থেকে ঢাকায় এসে বসতি স্থাপন করেছিলেন। আবেদী বাই এসেছিলেন পাটনা থেকে। তাঁর এক মেয়ে ১৯৪৬-৪৭ পর্যন্ত জীবিত ছিলেন। আন্নু, গান্নু ও নওয়াবীন—এই তিন বোন নওয়াব আবদুল গনির দরবারে নিয়মিত নাচতেন, গাইতেন এবং মাসোহারা নিতেন। এঁদের মধ্যে সবচেয়ে বেশি খ্যাতি ছিল নওয়াবীনের। তিনি বিশ শতকের চল্লিশ দশক পর্যন্ত বেঁচে ছিলেন। মুনতাসীর মামুন জানিয়েছেন, এই তিন বোনই ‘পূর্ববঙ্গ রঙ্গভূমি’ ভাড়া করে ১৮৮০ সালের নভেম্বরে টিকিটের বিনিময়ে ইন্দ্রসভা নাটক মঞ্চস্থ করেছিলেন। ঢাকায় মহিলাদের নিয়ে এটিই ছিল প্রথম নাট্যাভিনয়। আচ্ছি বাই ছিলেন নওয়াব আবদুল গনির সবচেয়ে নামকরা বাইজি। লখনৌ থেকে ঢাকায় এসেছিলেন তিনি। নৃত্য ও গীতে সুনিপুণা আচ্ছি ছিলেন অনেকের ওস্তাদ। হাকিম হাবিবুর রহমান লিখেছেন যে ঢাকায় আচ্ছি বাইয়ের মতো বড় নর্তকী তার পরেও কেউ আসেনি। ১৯১৪-১৫ সালের দিকে তিনি মারা যান। এ ছাড়া যাঁদের কথা তিনি উল্লেখ করেছেন তাঁরা হলেন, ওয়াসু, বাতানী, জামুরদ, হীরা পান্না, ইমামী এবং তিনজন হিন্দু বাইজি অতুল, লক্ষ্মী ও কালী বাই। আখের খুকী নামের একজন খেমটাওয়ালির উল্লেখ করেছেন হাকিম হাবিবুর রহমান। খেমটা নাচ প্রদর্শন, বাংলা গান ও হিন্দি ঠুমরি গেয়ে খ্যাতি অর্জন করেছিলেন তিনি। আমিরজান বাইজি ছিলেন উনিশ শতকের ঢাকার বিখ্যাত গায়িকা ও নর্তকী। জিন্দাবাহারের রাজলক্ষ্মীও ছিলেন ঢাকার আরেক বিখ্যাত বাইজি। জিন্দাবাহারে তাঁর পাঁচ-ছয়টি বাড়ি ছিল। সংগীতশিল্পীর চেয়ে দান-ধ্যানের জন্য তিনি ছিলেন অধিক সম্মানিত। ১৮৮৬ সালে ভূমিকম্পের পর জিন্দাবাহারের কালীবাড়ি ভেঙে গেলে তা মেরামত করে দেন তিনি। রমনার কালীবাড়িও সাজানোর জন্য তিনি মোটা চাঁদা দিয়েছিলেন। মুনতাসীর মামুন আমিরজান ও রাজলক্ষ্মী সম্বন্ধে একটি চিত্তাকর্ষক তথ্য দিয়েছেন। ১৮৭৪ সালে নওয়াব আবদুল গনি ঢাকা শহরে বিশুদ্ধ পানি সরবরাহের জন্য এক বৈঠকের আয়োজন করেন। সেই বৈঠকে রাজা-মহারাজা জমিদার ও ব্যবসায়ীদের সঙ্গে এই দুজন বাইজিও উপস্থিত ছিলেন। নবাব পানি সরবরাহ প্রকল্পে সবাইকে কিছু অর্থ সাহায্য করতে আহ্বান জানিয়েছিলেন। এ আহ্বানে সাড়া দিয়েছিলেন মাত্র দুজন—আমিরজান ও রাজলক্ষ্মী—তাঁরা প্রত্যেকে ৫০০ টাকা করে দান করতে রাজি হয়েছিলেন। নবাব অবশ্য পরে কারও কাছ থেকে কোনো সাহায্য না নিয়ে নিজেই এক লাখ টাকা দান করেছিলেন।
উনিশ শতকের নব্বইয়ের দশকের দিকে ঢাকায় এসেছিলেন সিনেটের গনিউর রাজা। সে সময় ঢাকায় মধ্যবিত্তের বিনোদনের তেমন সুস্থ ব্যবস্থা ছিল না। তবে ঢাকা তখন বাইজিদের জন্য বিখ্যাত। গনিউর রাজা তাঁর আত্মজৈবনিক রচনায় বর্ণনা সীমিত রেখেছেন এই বাইজি এবং খেমটাওয়ালিদের মধ্যে। তিনি এই খেমটাওয়ালিদের একটি বর্ণনা দিয়েছেন এমনই ভাষায়:
‘সহর ঘুরিতে ২ অপরাহ্নে [অপরাহ্নে] কিঞ্চিত জলযোগ করিলাম, ও আরও বেড়াইয়া প্রায় ৭।। টার সময় সাচিবন্দর সারদা নাম্নী খেমটাওয়ালির দুতালার উপরে উঠিলাম। ও উক্ত খেমটাওয়ালিকে গান-বাজনার যোগাড় করিতে সোপর্দা, ছামাজি ইত্যাদিকে ডাকাইয়া আনাইবার কথা বলিলাম, ও হুইচকি ব্রান্ডি সুডা ওয়াটার ইত্যাদির জন্য কতেক টাকা দিলাম। অল্প সময়ের মধ্যেই সমস্তের যোগাড় হইয়া গেল।
‘ছামাজি সারঙ্গ বাজাইতে লাগিল, সোপর্দা তবলা বাজাইতে আরম্ভ করিল ও মদ্যপায়ীদের মধ্যে ৫/৭ যে জনা হইয়াছিল তন্মধ্যে খেমটাওয়ালিই একজনকে ছাকি [অর্থাৎ পান পাত্র দাতা] নিযুক্ত করিল, ও সুডা ওয়াটার খুলিয়া মিশ্রিত করিয়া আমরাসহ প্রায় ৮/১০ জনাকে ক্রমান্বয়ে পাত্র বিলি করিতে লাগিল।
‘ওদিকে খেমটাওয়ালি গান আরম্ভ করিল, ও সোপর্দা, ও ছামাজি ইত্যাদি একযোগে সাদত করিতে আরম্ভ করিল। গানবাদ্য খুব জমিল, সুরাপাত্রও অনবরত চলিতে লাগিল।...’
(সূত্র-ঢাকা সমগ্র ১ মুনতাসীর মামুন। ঢাকা-২০০৩।)
এখানে খেমটাওয়ালি প্রসঙ্গে গনিউর রাজার বলা একটি ঘটনার উল্লেখ করা যেতে পারে। একদিন তিনি সরলা নামের খেমটাওয়ালির বাড়িতে ‘গান-বাজনা’ শুনতে গিয়েছেন। সবাই চলে গেলে খেমটাওয়ালি তাঁকে বলেছিল, ‘তুমি যে মুসলমান, তাহা আমি পূর্বেই বুঝিয়াছি, আমরা হিন্দু রমণী মুসলমানকে জায়গা দেই না, সমাজে দূষিত হইতে হয়। আমি বলিলাম, তোমাদের আবার সমাজ আছে নাকি? সে বলিল, থাকিবে বই কি, যদিও আমরা নাম লিখাইয়ছি তথাপি আমাদের হিন্দুয়ানি সবই বজায় আছে।’ তাদের নৃত্য ও কণ্ঠের মাধুর্যের বর্ণনার পাশাপাশি গনিউর রাজা খেমটাওয়ালিদের দৌরাত্ম্য ও অন্ধকার জীবনের কথাও উল্লেখ করতে ভোলেননি।
বিশ শতকের প্রথম দিকে ঢাকার সবচেয়ে বিখ্যাত বাইজি ছিলেন জিন্দাবাহার লেনের দেবী বাইজি বা দেবী বালা। ঢাকার নবাব পরিবারের খাজা মওদুদের ডায়েরি থেকে (সম্পাদনা অনুপম হায়াত) জানা যায়, ১৯১৮ সালের ২০ ফেব্রুয়ারি রাতে খাজা হাবিবুল্লাহর বিয়ের অনুষ্ঠানে দেবী বাইজি ও অন্য এক বাইজি নাচ-গান করেছিলেন। দেবী বাইজি পরে প্রথম ঢাকায় নির্মিত পূর্ণাঙ্গ চলচ্চিত্র (নির্বাক) দ্য লাস্ট কিস-এ অভিনয় করেন। হরিমতি বাইজি ঢাকায় এসে ছিলেন। তিনিও এই নির্বাক ছবিটিতে অভিনয় করেন। শিল্পী পরিতোষ সেন তাঁর আত্মজৈবনিক রচনা জিন্দাবাহারে এক হরিমতি বাই সম্পর্কে লিখেছেন, ‘হরিমতি বাঈজীর ঘরটি আমাদের বারান্দা থেকে পরিষ্কারই দেখা যায়। প্রতিদিনের অভ্যাসমতো ভৈরবী রাগে গান ধরেছেন, “রসিয়া তোরি আখিয়ারে জিয়া লালচায়” ঠুংরি ঠাটের গানের এ কলিটির সুরের মাধুর্য্যে আমাদের জিন্দাবাহার গলিটি কানায় কানায় ভরে উঠেছে।’
বাইজিদের হাসি, গান আর আনন্দের পেছনে লুকিয়ে ছিল অনেক কান্না, বেদনা আর দীর্ঘশ্বাস। কারও জন্ম ঘোর অন্ধকারে ঢাকা, অথচ এর জন্য তার কোনো হাত নেই; কেউ প্রতারিত হয়ে পথের ভিখারি হয়ে শেষ জীবন কষ্টে কাটিয়েছেন। যাঁরা ভাগ্যবান, তাঁরা স্বীকৃতি পেয়ে বেগম হতে পেরেছেন। আবার এঁদের কুহকের বলি হয়েছে অনেকের সংসার, জীবিকা ও জীবন।
ঢাকার বাইজিদের দিন গত শতাব্দীর চল্লিশের দশকেই ফুরিয়ে যেতে থাকে। দেশ ভাগ ও জমিদার প্রথার উচ্ছেদ এঁদের পৃষ্ঠপোষকহীন করে ফেলে। আজ তাঁদের স্মৃতি রয়ে গেছে শুধু কিছু সংগীতজ্ঞ ও প্রাচীন সম্ভ্রান্ত মানুষের অতীতচারণায়। আরও রয়ে গেছে তাঁদের দুলর্ভ ও দুস্প্রার্প্য রংচটা কিছু আলোকচিত্র, যার পরতে পরতে জড়িয়ে আছে বিস্মৃতির এক বিষাদময় ইতিকথা।
কৃতজ্ঞতা: কে এম হালিম
</doc>
<doc>
সেই দিন/ আজও অমলিন।/ নিশিভোরে সোনালি মাঠে রঙের গভীরে স্নান!/বর্ণিল দিন-রাত উদ্দাম উচ্ছল/ আনন্দ প্রপাতে মেলে সব কোলাহল।/ জলকনা করে নির্মাণ রঙের দেয়াল—/ জীবনের কী বিপুল সাজ,/ প্রস্ফুটিত হেমন্ত গোধূলিতে/ ফিরে দেখি আজ। ৯ মার্চ প্রথম আলোয় প্রকাশিত ‘হেমন্তগোধূলি’ কবিতাটিতে বর্ষীয়ান এই কবি মূলত বাংলাদেশের অন্যতম চিত্রশিল্পী কাইয়ুম চৌধুরীর জীবনকে স্মৃতি হাতড়ে ফিরে দেখেছেন অভিজ্ঞতাসঞ্চিত দৃষ্টিতে। এই ‘আত্মানুসন্ধান’কে উপজীব্য করে রং-তুলি ক্যানভাসে ছবি এঁকেছেন। নিজেকে অনুসন্ধান করতে গিয়ে নিজ শিকড়ের উৎসমূলে পৌঁছেছেন। বাংলাদেশের মাটির সোঁদা গন্ধ, জল-জোছনা, ধানখেত, আবহমানকালের শক্তিশালী সংস্কৃতি-লোকঐতিহ্য, সাধারণ মানুষের জীবন—সব মিলিয়ে এই একজন শিল্পী কাইয়ুম চৌধুরী। কোয়েস্ট অফ সেল্ফ বা ‘আত্মানুসন্ধান’ শিরোনামে বেঙ্গল গ্যালারি অব ফাইন আর্টস শিল্পী কাইয়ুম চৌধুরীর ৮০তম জন্মবার্ষিকী উপলক্ষে আয়োজন করেছে একটি একক চিত্র প্রদর্শনী। ঢাকা আর্ট কলেজ থেকে পঞ্চাশের দশকে পাস করে বেরোনো সমকালীন বাংলাদেশের সফলতম একজন শিল্পী, যাঁর চিত্রকলার ভাষা নির্মিত হয়েছে লোকজ মোটিফকে নিজস্ব ভঙ্গিতে প্রচ্ছদ অলংকরণের গুণ বৈশিষ্ট্যে। আর্ট কলেজের ছাত্রাবস্থায় নিজ লেখাপড়ার খরচ চালাতে গিয়ে বই অলংকরণে প্রবেশ (ব্যক্তিগত এক আলাপচারিতায় বলেছিলেন) এবং এ দেশের বইয়ের প্রচ্ছদ চিত্রণে নতুন মাত্রা যোগ করেন তিনি। সুদীর্ঘ সময়ের সেই চর্চা নিজস্ব ভাষা উপস্থাপনে সহযোগী হয়েছে তাঁর চিত্রকলায়। মূলত একজন চিত্রশিল্পী। কবিতাও লেখেন। ‘একজন মানুষের শিল্পসাহিত্যের সব ক্ষেত্র সম্পর্কে জ্ঞান থাকাটা জরুরি। তবেই গভীরতা তৈরি হয়’—বিগত এক আলাপচারিতায় বলেছিলেন। তাঁর এই বহুমুখী জ্ঞানতৃষ্ণা চৌকো ক্যানভাসগুলোতে ছন্দময়, কাব্যিক গুণসমৃদ্ধ এক গল্পকথনের সৃজন। শিল্পাচার্য জয়নুল আবেদিন ও শিল্পী কামরুল হাসানের পর এ দেশের লোকজ ঐতিহ্যের সমৃদ্ধ নাগরিক শিল্পচরিত্র নির্মাণে শিল্পী কাইয়ুম চৌধুরী অবশ্যই সফল। জ্যামিতিক ড্রইং আঙ্গিকে বাংলাদেশের নিসর্গ, নদী, নৌকো-নৌকোর গলুই, মাছ, শাপলা ফুল, বাঙালি রমণীর সহজ সাধারণ উপস্থিতি, পাখি, বৃক্ষ, সূর্য ইত্যাদি দেখি তাঁর ছবিতে চরিত্র হিসেবে। একই চিত্রপটে বিভিন্ন দৃষ্টির পরিপ্রেক্ষিত থেকে উপস্থাপন করেছেন চরিত্রগুলোকে। যেমন: গাছের আঙ্গিকের আলংকরণিক বৈশিষ্ট্যের সরলীকরণ উপস্থিতির সঙ্গে হয়তো তিনটি পাখির খাবার খাওয়ার দৃশ্য ‘বার্ডস আই ভিউ’ থেকে দেখা। সাদা, লাল, সবুজ, নীল, হলুদ রংগুলোকে বিবিধ গ্রেডে চমকপ্রদ উপায়ে ব্যবহার করেন। এ ক্ষেত্রেও শিল্পী লোকঐতিহ্যের বহমান ধারায় (নকশিকাঁথা, সরাচিত্র, গাজীর পটচিত্র প্রভৃতি) জটিলতাবিবর্জিত ভিন্ন ভিন্ন ড্রইংয়ের অভ্যন্তরে একেকটি রং পুরোটা জুড়ে দেওয়ার প্রবণতাকে কিছুটা ঢঙে উপস্থাপন করেছেন। ৮০টি ছবিই ‘কোয়েস্ট অফ সেল্ফ’ সিরিজের অন্তর্গত। মূলত অ্যাক্রিলিক মাধ্যমে কখনো কাগজে, কখনো কাপড়ের ক্যানভাসে এঁকেছেন। কোথাও বা প্যাস্টেল রং কিংবা কলমের ইচ্ছামতো আঁকিবুঁকি বেশ কৌতুহলোদ্দীপক ড্রইং। প্রদর্শনীর ক্যাটালগে সৈয়দ শামসুল হকের লেখায় শিল্পীর এই প্রদর্শনী সম্পর্কে উদ্ধৃতি, ‘এ প্রদর্শনীর কাজগুলোর সাথে আমার আগের কাজের খুব একটা মিল নেই; এ ধরনের কাজ, এ ধরনের খুব প্রাথমিক পর্যায়ের কিছু কাজ আমি উপস্থিত করেছিলাম ১৯৭৭ সালে, শিল্পকলা একাডেমীর গ্যালারিতে। তারপর আর এগোইনি, মূলত এ প্রদর্শনীর এ কাজ সবই আমার বাল্যস্মৃতি থেকে তুলে আনা। ...আমি বাংলাকে ধরতে চেয়েছি আমার পটে, বাঙালির ইতিহাস, জীবন ও মানস থেকে আমি একটা নান্দনিক বিন্যাস নিজের মতো করে রচনা করতে চেয়েছি পটে; এই-ই আমার কাজ, এই-ই আমার সন্ধান; আমার ভেতরে বাংলা আছে, বাংলার ভেতরে আমি আছি।’ প্রশান্তি দেয় তাঁর ছবি। কিছু তেলরং ও ছাপচিত্র মাধ্যমের সেরিগ্রাফের কাজ রয়েছে। বর্ষীয়ান গুণী শিল্পী কাইয়ুম চৌধুরীর শিল্পকর্মের রস আস্বাদন এ দেশের মধ্যবিত্ত শ্রেণীর সহজবোধগম্যতার আয়ত্তে। একই সঙ্গে শিল্পক্রেতারা অবশ্য মূল্যবান এই শিল্পীকে শ্রদ্ধাভরে মূল্যায়ন করেছেন প্রদর্শনীতে। ফলে শিল্পী কাইয়ুম চৌধুরী শিল্পের প্রাতিষ্ঠানিক জগতে গুরুত্বপূর্ণ একজন শিল্পী হিসেবে বিশ্বের দরবারেও বাংলাদেশকে প্রতিনিধিত্ব করছেন তাঁর শিল্পকর্মের মূল্যগুণ বিচারে। সময়পরিক্রমায়, এখন নবীন প্রজন্মের শিল্পচিন্তা দেশ-সীমা ছাড়িয়ে আন্তর্জাতিক ভাষা ধরতে চায়। আরও স্বাধীনতার বহিঃপ্রকাশ নবীন প্রজন্মের শিল্পকর্মে। ধারাবাহিক অগ্রযাত্রার অংশীদার নবীন শিল্পী প্রজন্মের বিকাশ আরও দ্রুত ও সঠিক হয় যদি অগ্রজ প্রজন্মের শিল্পকর্মের গুণ, মান বিচার ও সমালোচনার ভেতর দিয়ে সিদ্ধান্ত নেওয়া যায় নিজ শিল্পসৃজনের স্বরূপ সম্পর্কে। শিল্পী কাইয়ুম চৌধুরীর জন্য শুভকামনা ও অভিনন্দন। ৯ মার্চ শুরু হওয়া প্রদর্শনী চলবে ২২ মার্চ পর্যন্ত।
শিল্পী কাইয়ুম চৌধুরীর জন্ম ১৯৩২ সালে ফেনীতে। ১৯৫৪ সালে ঢাকা আর্ট কলেজ থেকে বিএফএ পাস করেন। বর্তমান চারুকলা অনুষদের গ্রাফিক ডিজাইন বিভাগে ২০০০ সাল পর্যন্ত শিক্ষকতা করেছেন। দেশে-বিদেশে বহু দলবদ্ধ প্রদর্শনীতে অংশগ্রহণ করেন। বাংলাদেশ শিল্পকলা একাডেমী পুরস্কার, একুশে পদকসহ বহু সম্মানজনক পুরস্কার পেয়েছেন। জাতীয় চিত্রশালা, বাংলাদেশ; মিউজিয়াম অব মডার্ন আর্ট, ব্রাজিল; ফুকুওয়াকা এশিয়ান আর্ট মিউজিয়াম, জাপানসহ দেশে-বিদেশে ব্যক্তিগত ও প্রাতিষ্ঠানিক পর্যায়ে তাঁর কাজ সংরক্ষিত হয়েছে। বর্তমানে ত্রৈমাসিক পত্রিকা শিল্প ও শিল্পীর সম্পাদকীয় বোর্ডের চেয়ারম্যান, শিল্প উপদেষ্টা প্রথম আলো এবং ফ্রিল্যান্স শিল্পী ও গ্রাফিক ডিজাইনার হিসেবে কাজ করছেন।
</doc>
<doc>
কবিতা কারও মুখাপেক্ষী নয়। কবিতা সব সময় কবির অন্তরের ধ্বনি-প্রতিধ্বনি স্পন্দিত করে কাব্য-পাঠকদের হূদয়ে গুঞ্জরিত হয়। সে বেঁচে থাকে শব্দে, গন্ধে, মিলে ও মাত্রায়। কবিতা যাঁরা চর্চা করেন, তাঁদের সংখ্যা সব সময় সর্বকালে অতিশয় নগণ্য ছিল; কিন্তু কিছু লোকের মধ্যেই তাঁদের হূদয়ে কাব্যের স্পন্দন ঘড়ির শব্দের মতো টিকটিক করে বাজতে থাকে।
কবিরাই সাধারণত একেকটি ভাষায় স্রষ্টা ও কারিগরের মর্যাদা পান। কেউ কেউ কবিকে কারিগর না বলে জাদুকর বলে সম্বোধন করেন। আধুনিক কবিতা যে চরিত্র বর্তমানে তরঙ্গ তুলেছে, সেটা খানিকটা গতিপ্রবণ, যাকে বলে লিরিক্যাল। কবিরা ছন্দে-মিলে-গন্ধে-আনন্দে লিরিক তৈরি করতেই বেশি আগ্রহী। এ যুগের কবিরা মিলকেই মহত্তর অভিব্যক্তি হিসেবে গ্রহণ করেছেন। ফলে গদ্যশক্তি থেকে আমাদের দেশে কাব্যশক্তি প্রাধান্য পেয়েছে বেশি, অথচ আধুনিকতার প্রশ্ন উঠলে আমাদের সমকালীন গদ্যের কাছে যেতে হবে। কারণ, গদ্যই হলো আধুনিকতার বার্তাবহ। কবিতা ও গদ্যের মধ্যে একটা সুস্পষ্ট পার্থক্য থাকলেও আমাদের দেশে নানা কারণে গদ্যের চেয়ে পদ্যের সুখ্যাতি তরঙ্গায়িত হয়েছে, এটা একটা অসাধারণ ঘটনা হলেও এটা কেবল বাংলাদেশেই এবং বাংলা ভাষাতেই সম্ভব হয়েছে, যেহেতু একালের কয়েকজন প্রধান কবি একসঙ্গে কালের মঞ্চে আবির্ভূত হয়েছিলেন। এ জন্য কাব্যশক্তির প্রাধান্য অনস্বীকার্য হয়ে উঠেছে। প্রকৃতপক্ষে আধুনিকতায় বাহন ও বার্তাবহ হলো গদ্য। অদ্যাবধি কবিতার জয়জয়কার শোনা গেলেও আধুনিকতার প্রশ্ন উঠলে আমাদের অবশ্যই গদ্যের কাছে যেতে হবে। আর আমাদের গদ্যের তরঙ্গ অসাধারণ সঞ্চরণশীল। কাঁপছে-ফাঁপছে এবং ভাবছে। এই ভাবনার তরঙ্গ সঞ্চারিত হয়ে যাচ্ছে ছন্দে-মিলে ও মধুরতায়। এসব গুণ যদিও কাব্যে বাংলা ভাষার ক্ষেত্রে বাংলাদেশে ঘটেছে অন্য রকম পরিস্থিতি। এখানে কাব্যের স্ফূর্তি ঘটলেও গদ্য পিছিয়ে নেই। অনেক অসাধারণ গদ্যলেখক গল্পে-উপন্যাসে নিজেদের কীর্তি স্থাপন করেছেন। উত্থাপিত হয়েছে আধুনিকতা এবং বাংলা ভাষায় এক মর্মস্পর্শী জ্বালা-যন্ত্রণার কাহিনি, যার অন্তর্বস্তু আধুনিক, সমাধুনিক এবং সমকালীন তথা স্বচ্ছ।
আমাদের দেশে কবিতা স্ফূর্তি পেয়েছে বেশি, এর কারণ আমি আগেই বলেছি, দেশের প্রধান কয়েকজন কবি একই সঙ্গে একই কালে বাংলা ভাষায় সমকালীন মঞ্চে আবির্ভূত হয়েছেন। ফলে অন্যান্য দেশের ভাষার ক্ষেত্রে যা ঘটে না, বাংলা ভাষায় সেটা সম্ভবপর হয়েছিল।
সন্দেহ নেই, বাংলা ভাষা এ যুগে বিশ্ব ভাষাগোষ্ঠীর মধ্যে এক উদাহরণস্থল হয়ে উঠেছে, এটা হতে পেরেছে বহু কবি-সাহিত্যিক ও নাট্যলেখকের একাগ্র চিন্তা ও আন্দোলনের ফলে। আমরা আমাদের ভাষাকে নিয়ে অতীতে বহু আন্দোলন করেছি, যা অন্যান্য দেশের ভাষার ইতিহাসে ঘটেনি, তা বাংলা ভাষার ক্ষেত্রে ঘটে গিয়ে আন্তর্জাতিক স্বীকৃতিও আদায় করেছে।
কবিতা সব সময়ই কম মানুষকে আগ্রহান্বিত করে তোলে। আমাদের ক্ষেত্রে যদিও কাব্যের এই নিয়ম লক্ষ্যযোগ্য হয়নি, তবু কয়েকজন অসাধারণ কবির ঐকান্তিক চেষ্টায় এখানে, বিশেষ করে বাংলাদেশে কাব্যই প্রাধান্য পেয়েছে বেশি। অথচ আধুনিকতার বিচারে গদ্যেরই প্রাধান্য পাওয়ার কথা ছিল। যদিও বাংলা গদ্য পিছিয়ে আছে, এ কথা বলা যাবে না। অনেক তরুণ লেখকের গদ্যচর্চা, বিশেষ করে ছোটগল্প ও ক্ষুদ্র উপন্যাস, আধুনিকতায় এবং মর্মবস্তুতে প্রেমের সংস্পর্শ থাকায় তা অতিশয় মজবুত কাঠামো পেয়েছে।
আমাদের তরুণ গদ্যলেখকেরা বেশ কিছু সম্ভাবনাময় সাহিত্যের সাধনা করে যাচ্ছেন, তাঁদের লেখার বিষয়ও অতিশয় হূদয়স্পর্শী। ভালোবাসার কাহিনি রচনায় আমাদের কিছু কবি ও গল্পলেখক অসাধারণ কৃতিত্ব দেখিয়ে একটি যুগের সৃষ্টি করে গেছেন, তাঁদের রচনা এখনো ঠিকমতো আলোচনা-সমালোচনা হয়নি। তবে অবশ্যই এক দিন এর বিচার এবং বিবর্তনের ইতিহাস রচিত হবে।
আমাদের দেশে গদ্য-পদ্য যা কিছু নির্মিত হয়েছে, রচিত ও প্রচারিত হয়েছে, সবকিছুর একটা মাত্রাজ্ঞান খুঁজে পাওয়া যাবে। কবির কাজ শুধু কাব্যেই হবে, এটা কোনো শর্ত নয়। বহু কবি আছেন, যাঁদের প্রধান কাজ কিংবা সৃষ্টিকর্ম গদ্যে সাধিত হয়েছে।
আমি আমাদের দেশে কবিদের আক্ষেপ করতে শুনি, তাঁদের যথাযোগ্য মর্যাদা দেওয়া হয়নি। আমি অবশ্য এ কথার সত্যতা স্বীকার করলেও এ কথা মানি না যে আমাদের কবিরা তাঁদের প্রাপ্য সম্মান থেকে বিচ্যুত হয়েছেন। আমি বরং মনে করি, বাংলা ভাষার কবিদের আমাদের দেশে সব সময় একটা মর্যাদাপূর্ণ অবস্থান ছিল, আছে এবং থাকবে। তবে সব ভাষাতেই একটা স্থবিরতা এবং বন্ধ্যত্বের কাল ঘুরেফিরে আসে, আমাদের ভাষায়ও হয়তো বা সেটা আবর্তিত হতে চলেছে। তবে ভাষা নদীর স্রোতের মতো থামে না, ঘামে না এবং বিশ্রাম নেয় না। সে অবিরাম কালের বহমানতার সঙ্গে প্রবাহিত হয়ে যাচ্ছে। কোথাও স্বচ্ছ স্রোত, কোথাও ঘোলা জলে আবর্ত আছে বটে, কিন্তু নদীর গতি কে থামাতে পারে? ভাষার গতিও আমাদের ভাবনার অতীত। বিচিত্র পথে তার স্রোত বয়ে যাচ্ছে। হাজার হাজার শব্দ এসে ভাষার স্রোতকে সমৃদ্ধ করছে। কলকাকলি তুলছে। কোলাহলে আত্মহারা হয়ে ছুটছে সামনের দিকে। মূলত ভাষা হলো শব্দেরই তরঙ্গের নাম। শত শব্দ শতাব্দীব্যাপী ভাষার শরীরে আছড়ে পড়ছে, যুক্ত হচ্ছে, লিপ্ত হচ্ছে এবং দীপ্ত হচ্ছে। অফুরন্ত এই তরঙ্গ, অবিশ্রাম তার খেলা। শেষ নেই, সমাপ্তি নেই।
কবিতার পাঠক চিরকালই অপেক্ষাকৃত সংখ্যালঘু, কোনো কালেই কাব্যকে দল বেঁধে কেউ অধ্যয়ন করেনি। কবিতা সংরক্ষিত সুউচ্চ স্থানে প্রতিষ্ঠিত হয়েছিল। কত কবি এসেছেন, পরিশ্রমের পরাক্রম প্রকাশ করে ছন্দে-মিলে-মাত্রায় সবাইকে অভিভূত করে দিয়ে নিঃশব্দে চলে গেছেন।
আধুনিক যুগে কবিতার সম্ভাবনা নিয়ে যাঁরা প্রশ্ন তোলেন, তাঁদের জন্য একটাই কথা, সেটা হলো, মানুষ সুখে হাসে, দুঃখে কাঁদে—এটা যেমন সত্য, তেমনি মানুষের আরও একটি হূদয়বৃত্তি, যার নাম অকারণ পুলক। মানুষ দেখা যায় কোনো কোনো সময় অকারণেই উল্লাসে শিহরিত হয়। নাচে-নাচায় এবং ভাষাকে বাঁচায়। তবে প্রতিটি ভাষার জন্য কবির একান্ত প্রয়োজন। যাঁরা বলেন, এ দেশে কাকের চেয়ে কবির সংখ্যা বেশি, তাঁরা সত্য বলেন না। কবির সংখ্যা অতিশয় কম। শত শত কাকের চেঁচামেচির মধ্যে ঘরের বধূ মূর্ছা গেলেও দেখা যায়, সে রাত্রিকালে অভিসারে বের হয়। এটা অসতী বলে নয়, অনিবার্য বলে।
</doc>
<doc>
উত্তরার গ্যালারি কায়ার আন্তর্জাতিক নারী দিবসকে উপলক্ষ করে বিভিন্ন সময়ের নানা অভিজ্ঞতায় সমৃদ্ধ ১৭ জন ‘নারী’ শিল্পীর প্রদর্শনী শুরু হয়েছে। প্রকাশবাদী মনোভাবকে নিরন্তর অন্বেষণ, বিষয়বস্তু, শৈলী, শিল্পচিন্তা, নন্দনতত্ত্ব ও দর্শন, ব্যক্তিগত জগতের দুঃখবোধ, আবেগপ্রবণ অনুভূতি, নারীর একাকিত্ব ও অস্তিত্বের প্রশ্ন শিল্পীদের চিত্রজমিনে উপস্থাপিত হয়েছে। রঙের উপাদানগত বৈশিষ্ট্য, নানা মাত্রায় রং স্বচ্ছ-অস্বচ্ছভাবে প্রয়োগ, রেখার মাধ্যমে ভলিউম তৈরি, রূপকে স্থবির বা গতিশীলভাবে উপস্থাপন করা—এমন নানা বৈচিত্র্যে সমৃদ্ধ এই প্রদর্শনী।
শিল্প সৃষ্টির সময় শিল্পীর ভাবনা ও প্রকাশভঙ্গি গুরুত্বপূর্ণ। বস্তু, পরিবেশ, অভিজ্ঞতা, ব্যক্তিমানসের অন্তর্নিহিত রহস্যের নান্দনিক ও সৃষ্টিশীল উপস্থাপনা, যা অন্যকে প্রভাবিত করতে সক্ষম এমন কিছুই মূলত শিল্প। চিত্রকলার সবচেয়ে বড় শক্তি হলো এর সর্বজনীন সত্তা। চিত্রভাষার সর্বজনীন আবেদনের কারণে এর বিষয় নির্বাচন সমাজের নানাবিধ পরিপ্রেক্ষিতে প্রয়োজনীয় ভূমিকা পালন করে। শিল্পাচার্য জয়নুল আবেদিন এ দেশের প্রাতিষ্ঠানিক শিল্পচর্চায় বাঙালি মেয়েদের অংশগ্রহণের পথ উন্মোচন করেন ১৯৪৮ সালে। প্রথম দিকে ছাত্রীদের অভিভাবকের মন জয় করে নারী শিল্পী তৈরির প্রচেষ্টা বর্তমান সময়ে বাংলাদেশের শিল্পভুবনকে কতটুকু সমৃদ্ধ করেছে, তা বলার অপেক্ষা রাখে না। বর্তমান সময়ে শিল্পশিক্ষায় ছাত্রছাত্রীর সংখ্যা প্রায় সমান। ‘শিল্পী’ শব্দটি নারী-পুরুষ সবার ক্ষেত্রে সমানভাবে একই অর্থে ব্যবহূত হয়। একবিংশ শতকের এমন প্রেক্ষাপটে দাঁড়িয়ে শিল্পীদের ‘নারী শিল্পী’ হিসেবে আখ্যায়িত করাও পিছিয়ে পড়া, পিছিয়ে দেওয়া কিংবা নারী-পুরুষ বিভাজনে নতুন মাত্রা যুক্ত করবে।
‘নারী শিল্পী’ উপাধির মাধ্যমে একজন শিল্পীকে যে ধরনের অবহেলা ও বৈষম্যমূলক স্বীকৃতি দেওয়া হয়, তা এই পুরুষতান্ত্রিক সমাজেরই স্খলন। শিল্পীর মান বিচারে শিল্পগুণই একমাত্র বিচার্য বিষয়। প্রতিভার মূল্যায়নে লিঙ্গ পরিচয় যেখানে মুখ্য ভূমিকা রাখে, সেখানে সামাজিক অগ্রগতি ব্যাহত হয়। তবে এসব কিছুর পরেও একটি নির্দিষ্ট দিনকে উপলক্ষ করে বিভিন্ন আয়োজন নানা সম্ভাবনাও তৈরি করে। সমাজের অবহেলিত একটি অংশের প্রতি দৃষ্টিভঙ্গিকে সহমর্মিতায় প্রতিস্থাপিত করতে বলে।
গ্যালারি কায়ায় আয়োজিত প্রদর্শনীর শিল্পী ও শিল্পকর্ম বাছাইয়ের প্রতি আয়োজকদের মনোযোগের প্রয়োজন ছিল। বিশেষ একটি ভাবনা থেকে এই আয়োজন মোটামুটি সফলই বলা চলে।
শিল্পী নাজলী লায়লা মনসুরের ‘দ্য প্রিডেটর’ ও ‘উইমেন অ্যান্ড ক্রোকোডাইল’, দিলারা বেগম জলির ‘দেয়ার ওয়ার্ডস’ ও ‘ড্রইং’, আতিয়া ইসলাম এ্যানির ‘গুড মর্নিং-১ ও ২’ প্রদর্শনীর উল্লেখযোগ্য শিল্পকর্ম।
অংশগ্রহণকারী শিল্পীরা হলেন: তাহেরা চৌধুরী, নাজলী লায়লা মনসুর, সাইদা কামাল, ফরিদা জামান, নাইমা হক, তন্দ্রা দাস, মাসুদা কাজী, আইভী জামান, দিলারা বেগম জলি, ফারেহা জেবা, আতিয়া ইসলাম এ্যানি, কনকচাঁপা চাকমা, নাসিমা হক মিতু, তৈয়বা বেগম লিপি, সুলেখা চৌধুরী, নাজিয়া আন্দালিব প্রিমা, মাকসুদা ইকবাল নিপা প্রমুখ।
</doc>

<doc>
রাজশাহী ১৯৭১ অংশগ্রহণকারী ও প্রত্যক্ষদর্শীর বয়ান—সম্পাদক: মুহম্মদ লুৎফুল হক, রাশেদুর রহমান
\ প্রচ্ছদ ও অলংকরণ: কাইয়ুম চৌধুরী \ প্রকাশক: প্রথমা প্রকাশন \
প্রকাশকাল: ফেব্রুয়ারি ২০১২ \ মূল্য: ৩০০ টাকা।

একটি যুদ্ধ যখন জনমানুষের যুদ্ধে রূপ লাভ করে, সকল স্তরের, সব শ্রেণী-পেশার মানুষ যখন সেই লড়াইয়ে অংশগ্রহণ করে, তখন সেটাতে জয়লাভ কেবলই সময়ের ব্যাপার হয়ে দাঁড়ায়। আমাদের মুক্তিযুদ্ধ হলো এমনই এক যুদ্ধ। বহু বহুকাল আগে থেকে ক্রমাগত শোষণ আর নিপীড়নের বিরুদ্ধে এ অঞ্চলের মানুষ রুখে দাঁড়িয়েছে বারবার। একটি রাষ্ট্র থেকে আরেকটি রাষ্ট্রের কাঠামোয় আমরা খুঁজেছি আমাদের কাঙ্ক্ষিত স্বাধীনতা। ১৯৪৭ সালে এখানকার মানুষ ভেবেছিল, পৃথক পাকিস্তান রাষ্ট্রে তারা তাদের ন্যায্য অধিকার পাবে। সেই আন্দোলনে তাই সমর্থন দিয়েছিল সাধারণ মানুষ। কিন্তু খুব অল্প দিনেই তাদের স্বপ্নভঙ্গ হয়। ক্ষমতাসীন পশ্চিম পাকিস্তানের শোষণের শিকার হতে হয় তাদের। ফলে আবারও রুখে দাঁড়ানো, আবারও প্রতিহত করা। ধর্মের নামে এ দেশের মানুষের ওপর উর্দু ভাষাকে চাপিয়ে দেওয়ার ষড়যন্ত্র সফলতার সঙ্গেই প্রতিহত করে তারা। মায়ের ভাষায় কথা বলার অধিকার আদায় করতে সমর্থ হয় বাংলার মানুষ। এই আন্দোলনের ভেতরই লুকানো ছিল ভবিষ্যৎ প্রতিবাদের সাহস। এই আন্দোলনই প্রকৃতপক্ষে আত্মবিশ্বাসী করে তোলে বাংলার মানুষকে। ফলে ১৯৭১ সালে পাকিস্তানের নিপীড়ন যখন সর্বশেষ পর্যায়ে গিয়ে ঠেকে, তখনই বাংলার মানুষ চূড়ান্ত যুদ্ধে ঝাঁপিয়ে পড়ে। সর্বস্তরের মানুষের সমন্বিত প্রতিবাদের এক অনন্য দৃষ্টান্ত হলো মুক্তিযুদ্ধ। মাত্র নয় মাসের যুদ্ধে স্বাধীন হয় বাংলাদেশ। সারা পৃথিবীতে এমন ঘটনা বিরল। দেশের প্রতিটি অঞ্চল থেকে প্রতিরোধ আরম্ভ হয়। সমস্ত জায়গায় পাকিস্তানিরা নিরীহ বাঙালিদের ওপর পাশবিক নির্যাতন চালায়। বৃদ্ধ, শিশু, নারী কেউই তাদের আক্রমণের হাত থেকে রেহাই পায় না। নির্বিচারে শিয়াল-কুকুরের মতো বাঙালিদের হত্যা করে তারা। অসংখ্য নারীকে ধর্ষণ ও হত্যা করে তারা। নির্বিচারে এমন হত্যার নিদর্শন বাঙালি আর কোনো দিন দেখেনি। ফলে যত বেশি হত্যা ও নির্যাতন করে তারা, প্রতিরোধ তত বেশি দানা বাঁধতে থাকে।
ভৌগোলিক অবস্থানের কারণে মুক্তিযুদ্ধের সময় রাজশাহী ছিল বিশেষ গুরুত্বপূর্ণ। দেশের অন্যান্য স্থানের মতো রাজশাহীর সর্বস্তরের মানুষও ঝাঁপিয়ে পড়েছে সশস্ত্র সংগ্রামে। তবে দেশে একটি সামগ্রিক যুদ্ধ চলতে থাকলেও বিভিন্ন স্থানের সংগ্রামের চারিত্র্য ও স্থানিক পরিস্থিতি এক রকম থাকে না। ফলে পুরো যুদ্ধ সম্পর্কে জানার জন্য বাংলাদেশের বিভিন্ন জায়গার যুদ্ধকালীন ইতিহাস জানা জরুরি। রাজশাহী ১৯৭১ অংশগ্রহণকারী ও প্রত্যক্ষদর্শীর বয়ান বইয়ে বর্তমান রাজশাহী জেলার যুদ্ধে অংশগ্রহণকারী ও প্রত্যক্ষদর্শীর বিবরণ লিপিবদ্ধ করা হয়েছে। এটি মূলত একটি সাক্ষাৎকার গ্রন্থ। তবে এ-জাতীয় অন্যান্য বইয়ের সঙ্গে এর পার্থক্য হলো, সাক্ষাৎকারে প্রাপ্ত তথ্যগুলোকে পরবর্তী সময়ে যাচাই-বাছাই করে গ্রন্থভুক্ত করা হয়েছে। সাক্ষাৎকারগুলোর বেশির ভাগই ১৯৯৭ সালে রাজশাহী বিশ্ববিদ্যালয়ের শিক্ষক মলয় ভৌমিক গ্রহণ করেন। সম্প্রতি গ্রহণ করা হয় আরও তিনটি সাক্ষাৎকার, যার মধ্যে দুটি গ্রহণ করেন প্রথম আলো র রাজশাহী প্রতিনিধি আবুল কালাম মুহম্মদ আজাদ। এসব সাক্ষাৎকারে উঠে এসেছে নানা অজানা তথ্য। অন্যান্য প্রাসঙ্গিক বিষয়ও ধরা দিয়েছে স্বাভাবিকভাবেই। নানা পেশার, নানা বয়সের মানুষের সঙ্গে কথা বলার ভিত্তিতে রচনা করা হয়েছে বইটি। ১৯৭১ সালে এসব ব্যক্তির কেউ ছাত্র, কেউ শিক্ষক, কেউ সরকারি চাকরিজীবী, কেউ ব্যবসায়ী, কেউ আলোকচিত্রী, কেউ আইনজ্ঞ, কেউবা রাজনীতিবিদ ছিলেন। ফলে নানা দৃষ্টিকোণ থেকে, নানা স্তরের মানুষের বয়ানে সমৃদ্ধ হয়েছে বইটি। ১৯৭০ সালের নির্বাচন, তৎকালীন রাজনৈতিক অবস্থা, সামাজিক প্রেক্ষাপট, একাত্তরের মার্চের অসহযোগ আন্দোলন, রাজাকারদের অত্যাচার, সংখ্যালঘুদের অবস্থা, ভারতের ভূমিকা, শরণার্থী শিবিরের অবস্থা, যুদ্ধের বর্ণনা ইত্যাদি তথ্য উঠে এসেছে এসব আলাপচারিতায়। সাক্ষাৎকারদাতারা এখানে কথা বলেছেন অকপটে, সাবলীলভাবে। আক্রমণকারী সেনাবাহিনী কীভাবে ঝাঁপিয়ে পড়েছিল নিরীহ সাধারণ মানুষের ওপর, কতটা আতঙ্কে দুঃস্বপ্নের দিন কাটিয়েছে তাঁরা, শরণার্থী শিবিরে মানবেতর জীবন কীভাবে অতিবাহিত হচ্ছিল—এসব কথাই বলে গেছেন তাঁরা। সাক্ষাৎকারগুলোর নিবিড় পাঠে বোঝা যায়, সম্ভবত প্রথমে একটি নির্দিষ্ট ছক ছিল সেগুলোর, কিন্তু আলাপচারিতার সময় বেশির ভাগ ক্ষেত্রেই সেই সব সীমারেখা থাকেনি, কথনসূত্র যেদিকে গেছে সেদিক থেকেই এগিয়েছে আলাপ। সাক্ষাৎকারদাতারা স্বতঃস্ফূর্তভাবেই বলেছেন তাঁদের স্মৃতির কথা, আবেগের কথা। এই বই থেকে রাজশাহী যুদ্ধের একটি পৃথক রূপরেখার সন্ধান পাবেন ধীমান পাঠক। মূলত নানা শ্রেণী, পেশা, বয়সের মানুষের এই বয়ানের মাধ্যমে মুক্তিযুদ্ধের বহুরৈখিক পাঠ নিতে সাহায্য করবে বইটি।
</doc>

<doc>
১৭ বছর আগে ১৯৯৪ সালে মাধ্যমিক স্তরে ছাত্রীদের ভর্তির হার ছিল ৩৩ শতাংশ। এখন ছাত্রদের পেছনে ফেলে ছাত্রীদের ভর্তির হার বেড়ে হয়েছে ৫৪ শতাংশ। শুধু মাধ্যমিকেই নয়; প্রাথমিক, উচ্চমাধ্যমিক ও উচ্চশিক্ষায় নারীর অংশগ্রহণ বেড়েছে। তবে ঝরে পড়া শিক্ষার্থীদের বেশির ভাগ এখনো ছাত্রী। তা ছাড়া ছাত্রীদের শিক্ষার সার্বিক মান এখনো ভালো হয়নি বলে মনে করেন শিক্ষা নিয়ে কাজ করা ব্যক্তিরা।
তত্ত্বাবধায়ক সরকারের সাবেক উপদেষ্টা ও গণসাক্ষরতা অভিযানের নির্বাহী পরিচালক রাশেদা কে চৌধুরী প্রথম আলোকে বলেন, শিক্ষায়তনে ছাত্রীদের অভিগম্যতা বেড়েছে, এটা ঠিক। উপবৃত্তি, নতুন নতুন নীতিমালাসহ নানা ধরনের উদ্যোগের কারণে শিক্ষায় নারীদের অংশগ্রহণ বেড়েছে, কিন্তু সার্বিক মান বাড়েনি। দেখা যাচ্ছে, পরীক্ষাগুলোয় প্রথম সারির দিকে মেয়েরা ভালো করছে, যাদের বেশির ভাগই আর্থিকভাবে মোটামুটি সচ্ছল পরিবারের সন্তান। কিন্তু দরিদ্র পরিবারের ছাত্রীরা কিন্তু অতটা ভালো করতে পারছে না। তা ছাড়া ছাত্রীদের ঝরে পড়ার হার এখনো বেশি। দরিদ্রতাসহ বিভিন্ন কারণে তারা ঝরে পড়ছে। এ জন্য রাষ্ট্রের উচিত সবার জন্য সুযোগ বাড়ানো। আর শ্রেণীকক্ষগুলোতেও পড়াশোনা নিশ্চিত করতে হবে। কারণ, শিক্ষা এখন পণ্য হয়ে গেছে। যে যত বিনিয়োগ করতে পারছে, সে তত ভালো করছে। এ ক্ষেত্রে দরিদ্র পরিবারের সন্তানেরা পিছিয়ে থাকছে।
সরকারের উপবৃত্তি প্রকল্পের কর্মকর্তারা জানিয়েছেন, ১৯৯৪ সালে ছাত্রীদের জন্য উপবৃত্তি কার্যক্রম চালু হওয়ার পর থেকে বিদ্যালয়ে ছাত্রীদের ভর্তির হার বাড়তে থাকে। মাধ্যমিক স্তরের শিক্ষার্থীদের জন্য উপবৃত্তির অন্যতম প্রকল্প সেকেন্ডারি এডুকেশন স্টাইপেন্ড প্রকল্পের একজন কর্মকর্তা প্রথম আলোকে জানান, তাঁদের প্রকল্পের আওতায় দেশের ৫৬টি জেলার ৩০৫টি উপজেলায় উপবৃত্তি দেওয়া হয়। মাধ্যমিক শিক্ষাপ্রতিষ্ঠানে ভর্তি হওয়া শিক্ষার্থীদের মধ্যে ৩০ শতাংশ ছাত্রী এবং ১০ শতাংশ দরিদ্র ছাত্রকে এই উপবৃত্তি দেওয়া হয়। আগে কেবল ছাত্রীদের উপবৃত্তি দেওয়া হতো। কিন্তু এখন ছাত্রদের চেয়ে ছাত্রীদের ভর্তির হার বেড়ে যাওয়ায় গত বছর থেকে প্রকল্পের নাম পরিবর্তন করে ছাত্রদেরও উপবৃত্তি দেওয়া হচ্ছে। তিনি জানান, যখন উপবৃত্তি কার্যক্রম চালু হয়, তখন মাধ্যমিকে ছাত্রদের ভর্তির হার ছিল ৬৭, আর ছাত্রীদের ছিল ৩৩ শতাংশ। এখন ছাত্রীদের ভর্তির হার বেড়ে হয়েছে ৫৪, আর ছাত্রদের ভর্তির হার কমে হয়েছে ৪৬ শতাংশ।
এই প্রকল্পের পরিচালক মো. আফজাল হোসেন প্রথম আলোকে বলেন, ‘কেবল উপবৃত্তির কারণেই ছাত্রীদের ভর্তির হার বেড়েছে, সেটা বলব না। তবে এটা অগ্রণী ভূমিকা রেখেছে। পাশাপাশি শিক্ষার প্রতি মানুষের আগ্রহ, সচেতনতা বৃদ্ধি, গণমাধ্যমে ইতিবাচক ভূমিকাসহ বিভিন্ন কারণে শিক্ষাপ্রতিষ্ঠানে ছাত্রীদের ভর্তির হার বেড়েছে।’
উচ্চমাধ্যমিকেও ছাত্রীদের অংশগ্রহণ বেড়েছে। উচ্চমাধ্যমিক পর্যায়ে উপবৃত্তি কার্যক্রম শুরু হয় ২০০২ সাল থেকে। উচ্চমাধ্যমিক পর্যায়ের ছাত্রীদের উপবৃত্তি প্রদান প্রকল্পের একজন কর্মকর্তা প্রথম আলোকে জানান, ২০০২ সালে যখন উচ্চমাধ্যমিক পর্যায়ে উপবৃত্তি কার্যক্রম শুরু হয়, তখন এই স্তরে ছাত্রীদের ভর্তির হার ছিল ৩৩, আর এখন সেটা বেড়ে হয়েছে ৪৬ শতাংশ। অন্যদিকে ছাত্রদের হার হয়েছে ৫৪ শতাংশ। অর্থাত্ গত নয় বছরে ছাত্রীদের ভর্তির হার বেড়েছে ১৩ শতাংশ।
প্রাথমিকেও ছাত্রদের চেয়ে ছাত্রীদের অংশগ্রহণ বেশি। গত নভেম্বরে অনুষ্ঠিত প্রাথমিক ও ইবতেদায়ি শিক্ষা সমাপনী পরীক্ষাতেই ছাত্রের চেয়ে ছাত্রীসংখ্যা ছিল বেশি। প্রাথমিক শিক্ষা সমাপনীতে ছাত্রীসংখ্যা ছিল ১১ লাখ ৪৯ হাজার ৯৬০ এবং ছাত্র ১০ লাখ সাত হাজার ১০৮। ইবতেদায়ি পরীক্ষায় মোট পরীক্ষার্থীর অর্ধেকের বেশি ছিল ছাত্রী, এক লাখ ৭৬ হাজার ৩৮২ জন। আর ছাত্র ছিল এক লাখ ৫৪ হাজার ৭৫১ জন। বিশ্ববিদ্যালয়, মেডিকেলসহ অন্য সব উচ্চশিক্ষাপ্রতিষ্ঠানেও ছাত্রীদের উপস্থিতি এখন চোখে পড়ার মতো।
শিক্ষামন্ত্রী নুরুল ইসলাম নাহিদ প্রথম আলোকে বলেন, ‘উপবৃত্তিসহ বিভিন্ন ধরনের উদ্যোগ নেওয়ার কারণে ছাত্রীদের ভর্তির হার বেড়েছে। আমরা এটা অব্যাহত রাখব।’

ছাত্রীরা বেশি ঝরে পড়ছে
শিক্ষায় ছাত্রীদের ভর্তির হার বাড়লেও ঝরে পড়া এখনো উদ্বেগজনক বলে মনে করেন খোদ শিক্ষাসংশ্লিষ্ট দপ্তরের কর্মকর্তারা। শিক্ষা মন্ত্রণালয় ও শিক্ষা বোর্ডগুলোর এক হিসাবে দেখা গেছে, চলতি মাধ্যমিক ও সমমানের পরীক্ষা দেওয়ার উদ্দেশ্যে দুই বছর আগে নবম শ্রেণীতে নিবন্ধন করেও অংশ নেয়নি প্রায় সোয়া চার লাখ নিয়মিত শিক্ষার্থী। এর মধ্যে ছাত্রীদের সংখ্যাই বেশি, অর্থাত্ দুই লাখ ৫৯ হাজার ৯৮৭ জন। আর ঝরে পড়া ছাত্র এক লাখ ৬৫ হাজার ৪৮৩ জন। ছাত্রীদের ঝরে পড়ার হার ৩৪ দশমিক ৬৭, আর ছাত্রদের ঝরে পড়ার হার ২৩ দশমিক ৪২ শতাংশ। প্রাথমিক ও উচ্চমাধ্যমিকেও ঝরে পড়াদের মধ্যে ছাত্রীর সংখ্যা বেশি বলে গত কয়েকটি পরীক্ষায় প্রতীয়মান হয়েছে। শিক্ষা কর্তৃপক্ষ ও শিক্ষাসংশ্লিষ্ট ব্যক্তিদের মতে, মূলত আর্থসামাজিক কারণেই তারা ঝরে পড়ার তালিকায় নাম লিখিয়েছে।
এ বিষয়ে জানতে চাইলে ঢাকা শিক্ষা বোর্ডের চেয়ারম্যান অধ্যাপক ফাহিমা খাতুন প্রথম আলোকে জানান, ছাত্রীদের ঝরে পড়া কমাতে হলে অভিভাবকদের সচেতনতা বাড়াতে হবে এবং সামাজিক নিরাপত্তা নিশ্চিত করতে হবে। কারণ, এখনো গ্রামের অনেক অভিভাবক শিক্ষাপ্রতিষ্ঠানে তাঁদের মেয়েদের পাঠাতে নিরাপত্তাহীনতায় ভোগেন। বখাটেদের উত্পাতসহ বিভিন্ন ঘটনা এর জন্য দায়ী।
উদাহরণ হিসেবে ফাহিমা খাতুন বলেন, ২ মার্চ একজন অভিভাবক তাঁর কাছে এসে বখাটেদের উত্পাতের কারণে মেয়ের এইচএসসি পরীক্ষার কেন্দ্র পরিবর্তনের অনুরোধ করেন। আরেক অভিভাবক তাঁর মেয়ের বয়স বাড়ানোর জন্য আসেন, যেন তাঁর মেয়েকে বিয়ে দিতে পারেন। আসলে এখনো অনেক অভিভাবক মেয়েদের বোঝা মনে করেন। এ জন্য তাঁরা মেয়েদের তাড়াতাড়ি বিয়ে দিতে চান। এসব কারণেই ছাত্রীদের ঝরে পড়া বাড়ে। শিক্ষামন্ত্রী নুরুল ইসলাম নাহিদ জানিয়েছেন, ঝরে পড়া রোধে তাঁরা বিভিন্ন ধরনের উদ্যোগ নিয়েছেন।

</doc>

<doc>
আন্তর্জাতিক নারী দিবস ২০১১
জানি, যেতে হবে বহুদূর

সুমনা শারমীন | 

৮ মার্চ। আন্তর্জাতিক নারী দিবস। এই যে একটি বিশেষ দিবস, তার পেছনে আছে অধিকার আদায়ের সংগ্রাম, ইতিহাস। আজকের যে মেয়েটি তাঁর শ্রমের সঠিক মজুরি পাচ্ছেন, যে কর্মজীবী নারীটি ভোগ করছেন প্রসবকালীন ছুটি; সুস্থ-সুন্দর কাজের পরিবেশে যে নারীটি কাজ করছেন, তাঁদের এই অর্জনের পেছনে আছে যেমন তাঁর যোগ্যতা ও ক্ষমতা, তেমনি আছে ৮ মার্চের ইতিহাস।
১৮৫৭ সালে মজুরিবৈষম্য, কর্মঘণ্টা নির্দিষ্ট করা, কাজের অমানবিক পরিবেশের বিরুদ্ধে প্রতিবাদ জানাতেই মার্কিন যুক্তরাষ্ট্রের নিউইয়র্কের রাস্তায় নেমেছিলেন সুতা কারখানার নারী শ্রমিকেরা। সেই মিছিলে চলে দমন-পীড়ন। ১৯০৮ সালে নিউইয়র্কের সোশ্যাল ডেমোক্র্যাট নারী সংগঠনের পক্ষ থেকে আয়োজিত নারী সমাবেশে জার্মান সমাজতান্ত্রিক নেত্রী ক্লারা জেিকনের নেতৃত্বে সর্বপ্রথম আন্তর্জাতিক নারী সম্মেলন হলো। ক্লারা ছিলেন জার্মান রাজনীতিবিদ। জার্মান কমিউনিস্ট পার্টির স্থপতিদের একজন। এরপর সবচেয়ে গুরুত্বপূর্ণ বছর। ১৯১০ সাল। ডেনমার্কের কোপেনহেগেনে অনুষ্ঠিত হলো দ্বিতীয় আন্তর্জাতিক নারী সম্মেলন। ১৭টি দেশ থেকে ১০০ জন নারী প্রতিনিধি যোগ দিলেন। ক্লারা প্রস্তাব দিলেন ৮ মার্চকে আন্তর্জাতিক নারী দিবস হিসেবে পালন করা হোক। সিদ্ধান্ত হলো, ১৯১১ সাল থেকে নারীদের সম-অধিকার দিবস হিসেবে দিনটি পালিত হবে। তবে দিবসটি পালনে এগিয়ে আসে বিভিন্ন দেশের সমাজতন্ত্রীরা।
১৯১৪ সাল থেকে বেশ কয়েকটি দেশে ৮ মার্চ পালিত হতে লাগল। বাংলাদেশেও স্বাধীনতার আগে থেকেই এই দিবসটি পালিত হতে শুরু করে। অতঃপর ১৯৭৫ সালে দিবসটি পেল আন্তর্জাতিক স্বীকৃতি। দিবসটি পালনের জন্য বিভিন্ন রাষ্ট্রকে আহ্বান জানায় জাতিসংঘ। পৃথিবীজুড়েই পালিত হচ্ছে দিনটি। তবে সেই যে মজুরিবৈষম্য, কাজের মানবিক পরিবেশের জন্য লড়াই, তা কিন্তু থেমে নেই। দেশে দেশে চলছে এখনো। তাই একটি দিবস পালনের মধ্য দিয়ে সেই সংগ্রামের ইতিহাসটি আবার সবার মনে হোক, প্রতিটি দিন প্রত্যেকটি নারীর জন্য সুখকর হোক—সেটাই বোধ হয় চাওয়া।
প্রতিবছর জাতিসংঘ থেকে আন্তর্জাতিক নারী দিবসের মূল একটি ভাবনা থাকে। এ বছরের প্রতিপাদ্য বিষয় ‘শিক্ষা, প্রশিক্ষণ ও প্রযুক্তিতে সমসুযোগ: নারীর মর্যাদাপূর্ণ কাজের পথ’। প্রিয় পাঠক, আমরা তাই বাংলাদেশের মেয়েদের শিক্ষা নিয়ে একটি অনুসন্ধানমূলক প্রতিবেদনে দেখতে চেয়েছি আসল চিত্রটি। নিঃসন্দেহে শিক্ষায় মেয়েদের অংশগ্রহণ বেড়েছে। তবে সার্বিক মান এবং ঝরে পড়ার সংখ্যা এখনো উদ্বেগজনক। নিশ্চয়ই আমরা সে বিষয়ে নজর রাখব। আমাদের মেয়েরা তাঁদের মেধার যোগ্যতায় পড়তে যাচ্ছেন পৃথিবীর বিখ্যাত বিশ্ববিদ্যালয়গুলোতে। তাঁদের অধ্যয়ন-জীবন আর স্বপ্নের কথা জানতে চেয়েছি আমরা। প্রসূতিসেবা, মা ও শিশুর স্বাস্থ্যসেবা নিয়ে আমরা পেয়েছি আন্তর্জাতিক প্রশংসা। তবে এত কিছুর পরও আরও ভালো করার আশায় অনুসন্ধানী প্রতিবেদনে আমরা জানতে চেয়েছি, এখনো আমাদের দুর্বলতা কোথায়? তেমনি বাল্যবিবাহ, মেয়েদের জন্য আইন এবং শিক্ষিত মেয়েদের ওপর নির্যাতন নিয়ে বিস্তারিত প্রতিবেদন থাকল। একটি পেশাজীবী নারীকে কর্মস্থলে ও বাড়িতে একই সঙ্গে অনেক দায়িত্ব পালন করতে হয়। আমরা তাই ঝুঁকিপূর্ণ পেশাসহ কয়েকজন নারীর সঙ্গে সারা দিন থেকে তাঁদের এক দিনের জীবন তুলে এনেছি ছবিতে ও লেখায়। বিখ্যাত নারীরা কথা বলেছেন তাঁদের মায়ের নিয়ে। আর বিখ্যাত মায়ের কথা বলেছেন তাঁদের ছেলে-সন্তানেরা। এসিড-নির্যাতনের শিকার কয়েকজন নারী জানাচ্ছেন তাঁদের সংগ্রামে টিকে থাকার কথা। এসব কিছু নিয়েই আন্তর্জাতিক নারী দিবসে আমাদের বিশেষ আয়োজন। ২০১০-এর ৮ মার্চ আমরা লিখেছিলাম ‘সংগ্রামের ১০০ বছর’। অনেক অর্জন, অনেক পরিবর্তন, অনেক পথ চলা; তবু আমরা জানি, যেতে হবে বহুদূর। আর এই চলার পথে আমরা সবাই যেন একসঙ্গেই হাঁটি। আপনারা ভালো থাকুন।

</doc>

<doc>
পড়ালেখা করি তো দেশের জন্যই
নাজিয়া চৌধুরী
প্রথম বর্ষ, স্নাতক
ম্যাসাচুসেটস ইনস্টিটিউট অব টেকনোলজি (এমআইটি), যুক্তরাষ্ট্র
সত্যি কথা হলো, দুই বছর আগে আমি স্বপ্নেও ভাবিনি, আমাকে সৃষ্টিকর্তা বিশ্বের শ্রেষ্ঠ শিক্ষা ও গবেষণাপ্রতিষ্ঠানগুলোর একটায় স্নাতক পড়ার সুযোগ দেবেন। স্বপ্নাতীত আমার এই প্রাপ্তি আসলে আমার আম্মু-আব্বু, শিক্ষক আর বাংলাদেশ গণিত অলিম্পিয়াডের। তাই তো এখন পড়ছি এমআইটিতে।
এসএসসি আর এইচএসসি পাস করেছি যথাক্রমে চট্টগ্রামের ইস্পাহানী পাবলিক স্কুল এবং চট্টগ্রাম কলেজ থেকে। এমআইটিতে স্নাতক পড়ছি জীববিজ্ঞান বিষয়ে। এখন তো জিনবিজ্ঞানীদের গবেষণা পুরো বায়োলজির চেহারাই পাল্টে দিচ্ছে। আমার পড়াশোনাও তাই মূলত জিনবিজ্ঞান নিয়েই।
এমআইটিকে একটা গবেষণার কারখানা বলা যায়। বিভিন্ন বিষয়ের প্রায় ২০০টির মতো ল্যাবে প্রতিদিন গবেষণা চলছে এখানে, যেগুলোতে অংশ নিচ্ছে প্রায় ৮৫ শতাংশ ছাত্রছাত্রী। ক্যানসার এবং নবায়নযোগ্য শক্তি বিষয়ে গবেষণার জন্য তো আলাদা ইনস্টিটিউটই আছে। এ ছাড়া আছে অসংখ্য লাইব্রেরি, যার মধ্যে বার্কার প্রকৌশল লাইব্রেরি, হেইডেন বিজ্ঞান লাইব্রেরি, লেভিস মিউজিক লাইব্রেরিতেই ছাত্রছাত্রীদের আনাগোনা বেশি। এসব ল্যাব এবং প্রাতিষ্ঠানিক ভবনের অবস্থান ক্যাম্পাসের পূর্বাংশে; পশ্চিম অংশে আছে ছাত্রছাত্রীদের ডরমিটরি, খেলার মাঠ, স্টুডেন্ট সেন্টার, এসব।
এমআইটি স্নাতক শ্রেণীর শিক্ষার্থীদের মধ্যে সাত থেকে আট শতাংশ আন্তর্জাতিক; আর বর্তমানে বাংলাদেশি ছাত্রছাত্রীর সংখ্যা তিনজন। জনপ্রিয় মূল বিষয়গুলোর (মেজর) মধ্যে আছে তড়িত্ এবং কম্পিউটার প্রকৌশল, জীববিজ্ঞান, রাসায়নিক প্রকৌশল, গণিত ও পদার্থবিজ্ঞান। এ ছাড়া সাহিত্য, পরিবেশবিজ্ঞান, মহাকাশ প্রকৌশল, মনোবিজ্ঞানসহ ৫০টির মতো মেজর ডিপার্টমেন্ট আছে এখানে। এসব বিভাগে শিক্ষকতা করছেন রবার্ট ওয়াইনবার্গ, এরিক ল্যান্ডার, আরথার ম্যাটাক, রিচার্ড শ্রক, পিটার ডায়মন্ড, নোয়াম চমস্কির মতো বিশ্ববিখ্যাত ব্যক্তিরা।
এখানে অধিকাংশ সময় পড়ালেখা, ল্যাব আর
সাংস্কৃতিক অনুষ্ঠান নিয়ে ব্যস্ত থাকি আমরা। এসবের ফাঁকে ফাঁকে আমার পরিবার, আমার দেশ বাংলাদেশকে অনেক অনেক মিস করি। বিশেষ করে দেশে বিশ্বকাপ ক্রিকেটের মতো এত বিশাল, এত চমত্কার একটা আয়োজন হচ্ছে, ভাবলেই ভীষণ আফসোস হয়! আবার নিজেই নিজেকে বলি, পড়ালেখা করি তো দেশের জন্যই! আমার স্বপ্ন বাংলাদেশে একটা বিশ্বমানের গবেষণাপ্রতিষ্ঠান গড়ে তোলা। যেন বিভিন্ন বিশ্ববিদ্যালয় থেকে পড়ালেখা করা মেধাবী গবেষকেরা সেখানে কাজ করে দেশকে ভরিয়ে দিতে পারেন সম্ভাবনাময় আবিষ্কার দিয়ে। যেই দেশে হরিপদ কাপালি আর পলান সরকারের মতো মানুষ আছেন, সেই দেশে এই স্বপ্ন একদিন নিশ্চয়ই সত্য হবে।

দেশের স্বাস্থ্য খাত নিয়ে গবেষণা করে যেতে চাই
ড. হোসনে আরা বেগম
কমনওয়েলথ পোস্ট ডক্টরাল ফেলো
ক্যামব্রিজ বিশ্ববিদ্যালয়, যুক্তরাজ্য
ছোটবেলা থেকেই আমার স্বপ্ন ছিল ক্যামব্রিজে পড়ব, উচ্চশিক্ষা নেব। ঢাকা বিশ্ববিদ্যালয়ে স্বাস্থ্য অর্থনীতি ইনস্টিটিউটে শিক্ষকতা করতে করতেই ২০০০ সালে ক্যামব্রিজে পিএইচডি করার সুযোগ পাই। ২০০৪ সালে ক্যামব্রিজ থেকে অর্জন করি পিএইচডি ডিগ্রি। ফিরে যাই আবার ঢাকা বিশ্ববিদ্যালয়ে, আমার ছাত্রছাত্রীদের পড়াতে। আবার আমি এলাম ক্যামব্রিজ বিশ্ববিদ্যালয়ে। এবার কমনওয়েলথ পোস্ট ডক্টরাল ফেলো হিসেবে আমি এসেছি। আমার গবেষণাকাজে অর্থায়ন করছে কমনওয়েলথ। ক্যামব্রিজে পোস্ট ডক্টরেট গবেষণা করছি। স্বাস্থ্য অর্থনীতি (হেলথ ইকোনমিকস) যেহেতু আমার বিষয়, তাই পোস্ট ডক্টরাল গবেষণার পাশাপাশি স্বাস্থ্যপরিচর্যার জন্য স্বাস্থ্য অর্থনীতি এবং এ বিষয়ে অর্থনৈতিক মূল্যায়নের (ইকোনমিক ইভালুয়েশন) মডেলিং বিষয়ে আরও কিছু উচ্চতর কোর্স করছি যুক্তরাজ্যেরই বার্মিংহাম বিশ্ববিদ্যালয়ে।
আমার পড়াশোনা স্বাস্থ্য অর্থনীতি নিয়েই। আর গবেষণার ক্ষেত্রটাও বাংলাদেশকে ঘিরে। গবেষণার নাম ‘দ্য কস্ট এফেক্টিভনেস অব হেলথ এডুকেশন, স্যানিটেশন অ্যান্ড ডিওয়ার্মিং প্রোগ্রামস ফর কন্ট্রোলিং দি ইনটেসটিনাল প্যারাসাইটস ইন রুরাল বাংলাদেশ’। মানে কোন উপায়টা সাশ্রয়ীভাবে রোগজীবাণু ও কৃমি নিয়ন্ত্রণ করতে পারে গ্রামাঞ্চলে স্বাস্থ্যসেবা, শিক্ষা, চিকিত্সা ইত্যাদি কর্মসূচির মাধ্যমে, তা বের করা। অর্থনৈতিক মূল্যায়নের কৌশল নিয়ে গত নভেম্বর মাসে আমি যুক্তরাষ্ট্রের টেক্সাসে একটা সম্মেলনে যোগও দিয়েছিলাম।
অন্যান্য বিশ্ববিদ্যালয়ের চেয়ে একেবারেই আলাদা ক্যামব্রিজ বিশ্ববিদ্যালয়। নগরজীবন গড়ে ওঠার আগেই যাত্রা শুরু ক্যামব্রিজের। পুরো শহরের বেশির ভাগ বিশ্ববিদ্যালয়ের মধ্যে হওয়ার এটা এক বড় কারণ। নৈসর্গিক সৌন্দর্য, প্রাচীন ইমারত, ঐতিহাসিক দালানকোঠা—সবকিছু নিয়েই অনন্য ক্যামব্রিজ বিশ্ববিদ্যালয়। গোটা দুনিয়ার জ্ঞানপিপাসুদের কাছে এটা মেধা বিকাশের তীর্থস্থান। শিক্ষার্থীরা এখানে আসেন নিজের শিক্ষার বিকাশ ঘটাতে এবং নতুন কিছু শিখতে।
আফসোস, পোস্ট ডক্টরাল কোর্স পুরো শহর ঘুরে দেখার সময় আমাকে দেয় না। এ কোর্সে সময় বের করা খুব কঠিন। কলেজ থেকে কলেজে ঘোরা—এ পর্যন্তই হয়। আর সপ্তাহান্ত সব শিক্ষার্থীর জন্যই আনে আনন্দ আর উত্সবের আমেজ। ক্যাম নদী দেখা সব সময়ই আমার জন্য দারুণ এক অভিজ্ঞতা।
আমি মা ও শিশুস্বাস্থ্য নিয়ে গবেষণা অব্যাহত রাখতে চাই। সবার জন্য স্বাস্থ্যসেবা নিশ্চিত করার বাধাগুলো বের করতে এবং মানসম্পন্ন স্বাস্থ্যসেবা কীভাবে সবাইকে দেওয়া যায়, তা নিয়ে গবেষণা করতে চাই।বাংলাদেশে বিভিন্ন স্বাস্থ্য কর্মসূচি, চিকিত্সা ও কৌশলের অর্থনৈতিক মূল্যায়ন নিয়ে কাজ করে যেতে চাই। আমি মনে করি, স্বাস্থ্য অর্থনীতিতে সাম্প্রতিক সময়ে যে জ্ঞান অর্জিত হয়েছে, তা বাংলাদেশের স্বাস্থ্য খাতকে সহজলভ্য করার ক্ষেত্রে কাজে লাগবে। মূল্যায়ন কৌশল কাজে লাগানোর প্রচুর সুযোগ আছে বাংলাদেশে। ক্যামব্রিজ বিশ্ববিদ্যালয় থেকে পিএইচডি ও পোস্ট ডক্টরাল কোর্স করার সুযোগ পেয়ে আমি সত্যিই খুব গর্বিত। নারী হিসেবে আমি ক্যামব্রিজে কোনো অসুবিধার সম্মুখীন হইনি।

সত্যিই বাংলাদেশ মধ্য-আয়ের দেশে পরিণত হবে...
আয়েশা সানিয়া
পিএইচডি প্রোগ্রাম
এপিডেমিওলজি বিভাগ
স্কুল অব পাবলিক হেলথ, হার্ভার্ড বিশ্ববিদ্যালয়, যুক্তরাষ্ট্র
আমি ২০০৮-এর সেপ্টেম্বরে যুক্তরাষ্ট্রের হার্ভার্ড বিশ্ববিদ্যালয়ের স্কুল অব পাবলিক হেলথে পড়তে এসেছি। এখন এপিডেমিওলজি বিভাগে পিএইচডি প্রোগ্রামে তৃতীয় বর্ষের ছাত্রী। পড়াশোনার মূল বিষয় রিপ্রোডাক্টিভ অ্যান্ড পেরিন্যাটাল এপিডেমিওলজি। গবেষণা করছি যেসব শিশু অপরিণত অবস্থায় কম ওজন নিয়ে জন্মায়, তাদের নিয়ে।
থাকি চার্লস নদীর তীরে হার্ভার্ড হাউজিংয়ে। হার্ভার্ডের পাবলিক হেলথ স্কুল আর মেডিকেল স্কুল ক্যাম্পাস, মূল হার্ভার্ড ক্যাম্পাস থেকে দূরে, নদীর ওপারে। প্রতিদিন ক্লাসে যাওয়ার পথে শান্ত সুন্দর চার্লস নদী দেখে দিন শুরু করি (এখন যদিও নদী ঠান্ডায় জমে বরফ হয়ে আছে)। পাবলিক হেলথ স্কুলে বিভিন্ন দেশের এত ছাত্রছাত্রী আছে যে নিজেকে একদম এলিয়েন মনে হয় না। এপিডেমিওলজি পিএইচডি প্রোগ্রামে অবশ্য বেশির ভাগই মার্কিন ছাত্রছাত্রী, সম্ভবত মার্কিন নাগরিক না হলে পড়াশোনার খরচ জোগাড়ের সুযোগ কম বলে। সৌভাগ্যক্রমে আমি পিএইচডির পুরো সময়ের জন্যই ইউনিভার্সিটি থেকে বৃত্তি পেয়েছি।
শুরুতে ক্লাসে এত আমেরিকান ছাত্রছাত্রী দেখে একটু ভয়ই পেয়েছিলাম। পরে দেখলাম, ওরা আসলে বেশ মিশুক। এ কয় বছরে ওদের কাছ থেকে অনেক কিছু শিখেছি। প্রত্যেকের মধ্যেই প্রতিযোগিতার মনোভাব তীব্রভাবে থাকলেও একজন আরেকজনকে কাজে অনেক সাহায্য করে। ছাত্র-শিক্ষক সবাই কাজের ব্যাপারে খুব সত্ ও পরিশ্রমী। প্রত্যেকেরই নিজেকে নিয়ে অহংকার করার কারণ আছে, তবু সবাই খুব বিনয়ী। শুরুতে অবশ্য বোস্টনের মানুষদের রুক্ষ মনে হতো। পরে বুঝেছি, এত কাজের মধ্যে কারোরই দুদণ্ড দাঁড়িয়ে কথা বলার সুযোগ থাকে না।
আমারও পড়াশোনা আর গবেষণার কাজ করে আর অবসর তেমন একটা হয় না। সময় পেলে বাংলা বই পড়ি, মুহম্মদ জাফর ইকবালের সায়েন্স ফিকশন আর জীবনানন্দের কবিতা খুব পছন্দ। আর যখন সুযোগ হয়, আমি আর সৈকত (আমার স্বামী) সমুদ্র কিংবা নদীর কাছে যাই। পানির দেশের মানুষ বলেই হয়তো পানির কাছে গেলে ভালো লাগে। তবু মন ভরে না। যে সমুদ্রের তীরেই যাই, সবচেয়ে আপন কক্সবাজারের সৈকতের কথাই মনে পড়ে।
আমি বাংলাদেশে শিশুস্বাস্থ্য উন্নয়নে কাজ করার স্বপ্ন দেখি। তাই তো ঢাকা মেডিকেল কলেজে শিক্ষানবিশি করার সময় জনস্বাস্থ্য পডার সিদ্ধান্ত নিয়েছি। এখন এত দূর এসে প্রায়ই মনে হয়, দেশে শিশুস্বাস্থ্য নিয়ে কত ভালো ভালো কাজ হচ্ছে, আর আমি তাতে সংযুক্ত হতে পারছি না। পড়াশোনা শেষ করার পর উন্নয়নশীল দেশে শিশুদের স্বাস্থ্য নিয়ে গবেষণা করতে চাই। আশা করি, পিএইচডি করার পর বাংলাদেশ এবং উপমহাদেশের অন্যান্য দেশে শিশুস্বাস্থ্য নিয়ে ভালো কাজের সুযোগ তৈরি করতে পারব। বাংলাদেশের এখনকার অবস্থা নিয়ে আমি খুব আশাবাদী। আমরা স্বাস্থ্য বিষয়ে সহস্রাব্দ উন্নয়ন লক্ষ্য (এমডিজি) অর্জনের পথে আছি। অর্থনীতি যেভাবে এগোচ্ছে, তাতে আমার সাহস করে ভাবতে ইচ্ছে করে, ২০২১-এর মধ্যে সত্যিই এ দেশ মধ্য-আয়ের দেশে পরিণত হবে। আর দেশকে উন্নতির এই সোপানে আনার জন্য যাদের অবদান অপরিসীম, বিশ্ব নারী দিবসে পোশাকশিল্পকর্মী সেই সব নারীকে অভিবাদন।

সবার মৌলিক চাহিদাগুলো যেন পূরণ হয়
কামরুন নাহার
গবেষক
কিউশু বিশ্ববিদ্যালয়, জাপান
কম্পিউটার বিজ্ঞানে পড়াশোনা শেষ করার পর সফটওয়্যার তৈরি এবং উন্নয়নের কাজ শুরু করি। এটাই ছিল আমার চাকরি। আর এই চাকরির সূত্রে ২০১০ সালের মার্চে জাপানের কিউশু বিশ্ববিদ্যালয়ে গবেষণার সুযোগ পাই। তারপর চলে আসি জাপানের এই বিশ্ববিদ্যালয়ে। আমরা এখানে উন্নয়নশীল দেশগুলোর দারিদ্র্যসীমার নিচে যেসব জনগণ বসবাস করছে, তাদের জন্য প্রযুক্তিনির্ভর পণ্য এবং সেবা তৈরি ও তার প্রয়োগ নিয়ে কাজ করছি।
আমাদের বর্তমান গবেষণার বিষয় দারিদ্র্যসীমার নিচে বসবাসরত জনগোষ্ঠীর কাছে যেসব সেবা যাচ্ছে; যেমন—ক্ষুদ্রঋণ, স্বাস্থ্য, শিক্ষা, কৃষি ইত্যাদি; সেসব সেবায় তথ্য ও যোগাযোগপ্রযুক্তি ব্যবহার করে কীভাবে সহজ ও অর্থবহ করা যায়, তা পরীক্ষা করে দেখা। গত এক বছর ধরে আমাদের প্রস্তাবিত সেবা এবং পণ্যগুলো নিয়ে পরীক্ষামূলকভাবে বাংলাদেশের গ্রামীণ ব্যাংক ও আশার সঙ্গে কাজ করছি। অদূর ভবিষ্যতে এসব পণ্য ও সেবা নিয়ে এশিয়া, আফ্রিকা ও আমেরিকার বিভিন্ন দেশে; যেমন—ভারত, ফিলিপাইন, আফ্রিকা, দক্ষিণ আমেরিকায় কাজ করার পরিকল্পনা রয়েছে।
এখানকার কাজের পরিবেশ স্বাভাবিকভাবেই বেশ উন্নত। সব ধরনের যোগাযোগ যেমন ই-মেইল, চিঠিপত্র, কথা বলা—সবকিছুই জাপানি ভাষায় হলেও এখন পর্যন্ত কাজ করে যেতে পারছি সহকর্মীদের সহযোগিতার জন্য। কোনো প্রকার নজরদারি ছাড়াই নির্দিষ্ট সময়ের মধ্যে সবাই কাজ শেষ করতেই অভ্যস্ত। মানুষের প্রতি পারস্পরিক সম্মানবোধ, বন্ধুত্বপূর্ণতা, ভদ্রতা, আচার-আচরণ ইত্যাদি সবকিছুই অনুকরণীয়। পৃথিবীর তৃতীয় বৃহত্ অর্থনীতির দেশের নাগরিক হওয়ার পরও দরিদ্র দেশের নাগরিক হিসেবে আমাদের প্রতি কোনো অবহেলা লক্ষ করিনি।
অবসর সময়টাকে দুই ভাগে ভাগ করেছি। প্রতিদিনের কাজের শেষের অবসর এবং সাপ্তাহিক ছুটি। প্রতিদিন আনুষঙ্গিক কাজ সেরে নিত্যপ্রয়োজনীয় কেনাকাটা, দেশে থাকা আত্মীয়স্বজনের সঙ্গে কথা বলা, গান শোনা ইত্যাদি করেই সময় কেটে যায়। সাপ্তাহিক ছুটির দিনগুলোতে চেষ্টা করি জাপানের মতো এত সুন্দর একটা দেশের সুন্দর সুন্দর জায়গা ঘুরে দেখতে।
আমার স্বপ্ন, আমাদের আধুনিক প্রযুক্তিপণ্য ও সেবাগুলো বাংলাদেশের সহজ-সরল ও দরিদ্র মানুষের জীবনযাপনের মান উন্নয়নে সহায়ক ভূমিকা পালন করবে। আশা করি, আমরা সবাই সমাজে নিরাপদে বসবাস করতে পারব এবং আমাদের দেশের মানুষদের মৌলিক চাহিদাগুলো যেন পূরণ হয়। আর এ জন্য ধনী-গরিবনির্বিশেষে আমরা সবাই কাজ করে যাব।

নিজের চেষ্টায় অনেক মেয়েই এগিয়ে আসবে...
নাসরিন সুলতানা
পিএইচডি গবেষক
স্কুল অব এগ্রিকালচার অ্যান্ড ফুড সায়েন্স
অস্ট্রেলিয়ান ইউনিভার্সিটি অব কুইনসল্যান্ড
২০০৮ সালে অসএইডের এসিআইএআর বৃত্তি নিয়ে আসি অস্ট্রেলিয়ার কুইনসল্যান্ড বিশ্ববিদ্যালয়ে। আমার গবেষণার মূল বিষয় হচ্ছে বাংলাদেশের কৃষিতে নারীর বর্তমান অবদানকে তুলে ধরে কৃষক হিসেবে তাদের অংশীদারির আনুষ্ঠানিক স্বীকৃতি প্রদান করা, যাতে ভবিষ্যতে তাদেরকে নীতিনির্ধারণে আরও বেশি গুরুত্ব দেওয়া হয় এবং আমাদের কৃষি খাতকে আরও সমৃিদ্ধর পথে এগিয়ে নেওয়া যায়।
গবেষণার দীর্ঘ সময়ে আমার উপদেষ্টার আন্তরিক সহযোগিতা খুব অনুপ্রাণিত করে। পাশাপাশি সহকর্মী যাঁরা আছেন বিভিন্ন দেশ থেকে, আমরা কয়েকজন করে একটি অফিসকক্ষে বসি। আমরা নিজেরা সহজ সম্পর্ক রেখে চলি এবং কাজ নিয়ে আলোচনা করি, যেটা দারুণ সহায়ক। তিন বছর শেষে আমরা খুব ভালো বন্ধু এখন। এখানে লাইব্রেরি অনেক সমৃদ্ধ এবং সুন্দর পরিবেশ। কুইনসল্যান্ড বিশ্ববিদ্যালয়ের তিনটি ক্যাম্পাসের মধ্যে আমি আছি মূল ক্যাম্পাস সেন্ট লুসিয়াতে। এখানে ৩৬ হাজার শিক্ষার্থী। বাংলাদেশের বেশ কজন আছেন বিভিন্ন অনুষদে।
ব্রিসবেন নদী আর সিটিক্যাটে ঘুরে বেড়ানো, বন্ধুদের সঙ্গে হইচই, মাঝেমধ্যে নিখাদ বাঙালি আড্ডা।
আর বাংলাদেশের শিক্ষার্থীরা মিলে দেশি খাবার নিয়ে কাটে অবসর। পাঠ্যবই আর কম্পিউটার থেকে মুখ সরিয়ে বাংলা বই পড়া, গান শোনা, ছবি দেখা আর এখানে দারুণ সব শপিং মল তো অবসর কাটানোর জন্য আছেই। যারা বেড়াতে ভালোবাসে, কুইনসল্যান্ডে অনেক সুন্দর দেখার মতো জায়গা আছে। আমি নতুন জায়গা দেখতে ভালোবাসি। বড়দিনের ছুটিতে অস্ট্রেলিয়ার নানা জায়গা দেখে নেওয়ার সুযোগ কাজে লাগাচ্ছি। ব্রিসবেনের বিশ্ববিদ্যালয়গুলোতে বাংলাদেশের যাঁরা আছেন, তাঁদের সবাইকে নিয়ে আমরা একটি ফোরাম করেছি। এ ফোরাম থেকে বাংলাদেশের বিশেষ দিনগুলো উদ্যাপনের উদ্যোগ নিয়েছি। নতুন যারা দেশ থেকে লেখাপড়া করতে আসছে, তাদের সাহায্য করার চেষ্টা রয়েছে।
আমরা সবাই যদি যার যার জায়গা থেকে সততার সঙ্গে নিজের কাজটুকু ঠিকভাবে করি, তাহলে অনেক কিছুই সম্ভব। এখানে যেভাবে আমরা নিয়ম মেনে চলি সে রকম যদি নিজের দেশে মেনে চলি, আমাদের সুন্দর বাংলাদেশ আরও অনেক সুন্দর হয়ে উঠবে। একটু সহনশীলতা, একটু আন্তরিকতা আর অপরকে সম্মান দিতে পারলেই আমরা সামনে এগিয়ে যাব। বাংলাদেশের মেয়েরা সমানভাবে ছেলেদের সঙ্গে পথ চলছে—এটা দেখতে পেলে খুব ভালো লাগবে। আমরা অল্প কজন যারা সুযোগ পেয়েছি বা তৈরি করে নিয়েছি নিজেদের চেষ্টায়, সে রকম অনেক মেয়েই আরও এগিয়ে আসবে—এই স্বপ্ন নিয়ে চলি। আমার চেষ্টা থাকবে নিজেকে এ রকম প্রচেষ্টায় সম্পৃক্ত রাখতে।

নিজের একটা সফটওয়্যার প্রতিষ্ঠান করব
মালিহা সুলতানা
স্নাতকোত্তর শিক্ষার্থী
তড়িত্ ও কম্পিউটার প্রকৌশল বিভাগ
ইউনিভার্সিটি অব ব্রিটিশ কলাম্বিয়া
ভ্যাঙ্কুভার, কানাডা
স্নাতকোত্তর শ্রেণীতে পড়ছি আর ইউনিভার্সিটি অব ব্রিটিশ কলাম্বিয়ার রিয়ালটাইম অ্যান্ড ডিপেন্ডেবল কম্পিউটিং ল্যাবে (রেডিক্যাল) গবেষণা সহকারী হিসেবে আছি। স্নাতকোত্তর পর্যায়ে আমাকে গবেষণা করতে হয়। গবেষণার বিষয়টি হলো তথ্য ধারণব্যবস্থা (স্টোরেজ সিস্টেম)। আরেকটু বিস্তারিত বললে বলা যায়, কম্পিউটার বা অন্য কোনো ডিজিটাল যন্ত্রে ব্যবহূত সলিড-স্টেট ড্রাইভ ও হার্ডডিস্ক ড্রাইভকে সমন্বিত করে ফাইল বা তথ্য ধারণব্যবস্থার কার্যকারিতা কীভাবে বাড়ানো যায়, তা নিয়ে কাজ করছি। পড়াশোনার পাশাপাশি এক সেমিস্টার ছুটি নিয়ে ভ্যাঙ্কুভারের স্থানীয় জ্যুগমা সিস্টেম ইনকরপোরেটেডে চার মাস শিক্ষানবিশি করেছি। ভ্যাঙ্কুভারের আগে পড়াশোনা করেছি বাংলাদেশ প্রকৌশল বিশ্ববিদ্যালয়ে। এখানেই স্নাতক (২০০৫) ও স্নাতকোত্তর (২০০৭) ডিগ্রি নিয়েছি।
যেখানে এখন পড়ছি, সেই ব্রিটিশ কলাম্বিয়া বিশ্ববিদ্যালয় প্রাঙ্গণটি খুবই সুন্দর। একেবারে সাগর আর পাহাড়ের কোল ঘেঁষে বিশ্ববিদ্যালয়টি। চাইলেই মাত্র ১০-১৫ মিনিটে চলে যাওয়া যায় সমুদ্রসৈকতে। ক্যাম্পাস-জীবনটাও এখানে অসাধারণ। শিক্ষার্থীদের থাকার জন্য আবাসিক ব্যবস্থা (স্টুডেন্ট হাউজিং) থেকে শুরু করে বড় বড় গ্রন্থাগার, সুইমিং পুল, ব্যায়ামাগার, রেস্তোরাঁ, খেলাধুলার ব্যবস্থা সবই আছে। থাকার ব্যবস্থা ছাড়া সবকিছুই শিক্ষার্থীরা বিনা মূল্যে ব্যবহার করতে পারে। স্নাতক শিক্ষার্থীরা আর্থিক সহায়তা পায় গবেষণা সহকারীর কাজ বা রিসার্চ অ্যাসিস্ট্যান্টশিপ থেকে। এই কাজটা করতে হয় নিজের গবেষণার ওপরই। তাই টাকার জন্য আলাদা কোনো কাজ করা লাগে না। কিন্তু টিচার অ্যাসিস্ট্যান্টশিপে (টিএ) অনেক কাজ। টিউটোরিয়াল ক্লাস নেওয়া থেকে শুরু করে ল্যাব নেওয়া, পরীক্ষার হলে দায়িত্ব পালন, নম্বর দেওয়া—সবই করতে হয় টিএকে। একই সঙ্গে টিএ-আরএ, কোর্সের পড়াশোনা এবং ব্যক্তিগত কাজ—সব সামলে চলা স্নাতকোত্তর শিক্ষার্থীদের জন্য চ্যালেঞ্জই।
পড়াশোনা, গবেষণা ইত্যাদি করে যেটুকু অবসর পাই, সেই সময়টুকু কাটে গল্পের বই পড়ে, মুভি দেখে। অবসর পেলে হাইক করি আশপাশের পাহাড়ে। এ ছাড়া আরেকটি কাজ ভালো লাগে অবসরে, সেটা হলো বাইকিং। সৈকতের একদম পাশ দিয়ে বাইক চালানোর রাস্তা আছে।
নিজের একটা সফটওয়্যার প্রতিষ্ঠান করব। এটা আমার স্বপ্ন।
বাংলাদেশে অনেক মানবসম্পদ। ঠিকঠাক মতো তাদের ব্যবহার করতে পারলে, দেশের মানুষকে শিক্ষিত ও সচেতন করে তুলতে পারলে আমাদের উন্নতি কেউ ঠেকিয়ে রাখতে পারবে না।
গ্রন্থনা: পল্লব মোহাইমেন
</doc>

<doc>
আব্বাসউদ্দীনের মতো বিরাট মাপের একজন শিল্পীর সন্তান হওয়ায় খুব স্বাভাবিকভাবেই আমার কাছে সবাই আমার আব্বার কথাই জানতে চান। কারণ, আমি নিজেও একজন অতি সামান্য শিল্পী। তাই সবাই এটাই ভেবে নেন যে আমার ওপর আমার আব্বার প্রভাব থাকাটাই স্বাভাবিক। কিন্তু আমার জীবনে আমার মায়ের অসীম ভূমিকা এবং প্রভাব ছিল, তা মুখে কখনো বলা হয়নি। আব্বার হাত ধরে গান শিখলেও আমার মায়ের গুনগুনানি শুনেই গানের সঙ্গে জন্মের পর থেকেই পরিচয় ঘটে। ছোট ছিলাম যখন, কলের গানে সেই কালের বিখ্যাত শিল্পীদের গান মা সারাক্ষণ বাজাতেন। আব্বা সে সময় কলকাতায়, যখন আমার শৈশবটা কেটেছে কোচবিহারে। সংসারের দেখাশোনা, আমাদের তিন ভাইবোনকে লালন-পালন করা, আত্মীয়স্বজনের, বিশেষ করে আমার দাদা, দাদির যত্ন-আত্তি আর সব মায়ের মতো তিনিও করতেন। তবু তিনি সাধারণ ছিলেন না। মা আমার খুব সৃজনশীল আর শৌখিন ছিলেন। যে হাতে সবার জন্য রান্নাবান্না করতেন, সেই হাতেই ওস্তাদ বাহাদুর হোসেনের কাছে সেতার শিখে বাজাতেন।
আব্বা যত দিন বেঁচে ছিলেন, তত দিন আব্বা-অন্তঃপ্রাণ ছিলাম। আমার সবচেয়ে বড় বন্ধু ছিলেন আব্বা, যার সঙ্গে সব ধরনের কথা বলতে কোনো বাধা ছিল না। আব্বা চলে যাওয়ার পর সেই ভয়াবহ কষ্ট, আর শূন্যতাকে পূরণ করলেন আমার স্নেহময়ী মা বেগম লুত্ফুন্নেসা আব্বাস। বন্ধুর মতো হাত বাড়িয়ে দিলেন তিনি। আব্বার অসুস্থতার পর থেকেই বেতারে, রেকর্ডিংয়ে এবং বিভিন্ন অনুষ্ঠানে মায়ের সঙ্গেই যাতায়াত করতাম। তার আগে আব্বাই আমার সঙ্গী ছিলেন। একা হয়ে যাওয়ার কষ্ট থেকে নিস্তার দিলেন মা। মা-ই হয়ে উঠলেন আমার বন্ধু, পরামর্শক ও অভিভাবক। আমার সংগীতজীবনের ব্যস্ততা বাড়তে থাকল। ছায়াছবির গানের জন্য সারা রাত রেকর্ডিং করতে হতো। মা রাতের পর রাত আমার সঙ্গে জেগে থাকতেন।
১৯৬৩ সালে ইউনেসকোর একটা সংগীতবিষয়ক বৃত্তি পেয়ে লন্ডনে যেতে হলো। আমি তো একা যাব না। মাকে বুঝিয়ে সঙ্গে নিয়ে গেলাম। সেই সময়টা মা-মেয়েতে কী যে উপভোগ করেছি, তা বলার নয়। দুজনে মিলে পুরো লন্ডন, স্কটল্যান্ড ঘুরে বেড়িয়েছি। আব্বাকে হারিয়ে সেই অল্প বয়সেই মাও তো সঙ্গীহারা হয়েছিলেন। তাই তাঁর সময়টাও আমাকে ঘিরেই কেটেছে। আব্বা না থাকার কষ্টটা নিজেকে ব্যস্ত রেখে ভুলে থাকতেন। সে সময় আনাচকানাচে আর দেশ-বিদেশে গানের অনুষ্ঠান লেগেই থাকত। সে সময় আমার জীবনে তিনি ছায়ার মতো ছিলেন। মায়ের সেই একান্ত সান্নিধ্য না পেলে আজ হয়তো এত দূর আসা সম্ভব হতো না।
আর একটি বিষয় না বললেই নয়। আব্বা চলে গেলেন যখন, আমি অনার্স দ্বিতীয় বর্ষে। ম্যাট্রিক ও ইন্টারমিডিয়েটে স্ট্যান্ড করলাম। সবারই আশা, আমি অনার্স ও এমএতেও ভালো করব। কিন্তু সেই সময় গান নিয়ে এতটাই ব্যস্ত হয়ে পড়লাম যে, মনে হলো আর পড়াশোনা এগোবে না। অনার্স পরীক্ষার সময়টার কথা। আমি তো দেখলাম, কোনোমতেই প্রথম শ্রেণী পাব না। রাতে পড়তাম আর কাঁদতাম। মা তখন আমার পাশে বসে অনুপ্রেরণা দিয়েছেন। বলতেন, ‘পরীক্ষা দাও, তাহলেই হবে।’ এভাবেই মায়ের উত্সাহে এমএ পাস করি। এখন ভাবি, মায়ের উত্সাহ না পেলে পড়াটা আর হতো না।
১৯৬৬ সালে আমার বিয়ে হয়। এই প্রথম মা একদম একা হয়ে গেলেন। তখন তিনি নানা কাজ নিয়ে ব্যস্ত হয়ে পড়লেন। বেগম রোকেয়ার ওপর কাজ শুরু করলেন বেগম সুফিয়া কামাল ও আয়েশা জাফরকে নিয়ে। বহু কাজ করেছেন বেগম রোকেয়ার ওপর। একটি শিশু সংগঠনের সঙ্গেও জড়িত ছিলেন। এমনকি প্রতি সন্ধ্যাবেলা আমার পুরানা পল্টনের বাড়ির সামনে অনেক পথশিশুকে বই, স্লেট-পেনসিল দিয়ে পড়াতেন রাস্তার আলোয়—তার বিনিময়ে এই শিশুগুলোকে খাওয়াতেন। তারা সবাই মাকে নানি বলে ডাকত। সেই সময়ই শুরু হলো তাঁর লেখালেখির কাজ। আমাদের তিন ভাইবোনকে অবাক করে দিয়ে কবিতার বই, স্মৃতিকথা, ভ্রমণকাহিনি ইত্যাদি নিয়ে তিন-চারটি গ্রন্থ প্রকাশ করে ফেললেন। শুধু নিজেই লিখতেন না, আমাকেও সব সময় তাগিদ দিতেন লেখার জন্য। সেই ১৯৬৩ সালেই মা লন্ডন থেকে ফিরে এসে সুন্দর একটা ভ্রমণকাহিনি লিখে ফেললেন। আমি ১৯৬৬ সালে যখন চীনে যাই, তখন তাঁরই উত্সাহে আমার ভাবি আসমা আব্বাসী আমার হাতে ধরিয়ে দিলেন একটি ডায়েরি এবং সত্যি সত্যি ফিরে এসে বেগম পত্রিকায় সপ্তাহে-সপ্তাহে ‘গান গেয়ে এলাম চীনে’ নামে এটা বেরোতে থাকল। লেখাটার জনপ্রিয়তা দেখে শ্রদ্ধেয় নাসিরউদ্দিন চাচা ও নূরজাহান আপা তখনই ওটা বই আকারে বের করতে চেয়েছিলেন; কিন্তু কোনো কারণে তখন হয়নি, তবে পরে ওটা মায়ের উত্সাহেই ছাপিয়েছি।
আরও একটা ব্যাপারে মায়ের সাহায্য ছাড়া আমার এই অবস্থানে আসা সম্ভব হতো না। ১৯৬৮ সালে মা হলাম আমি। রুবাইয়াত—এবং ছয় বছর পরে রাজিন। আমার দুই ছেলে। মায়ের খুশি কে দেখে। কিন্তু সেই সঙ্গে দুই ছেলেরই দায়িত্ব পালন করেছেন আমার মা। মায়ের কাছে ওদের রেখে রেকর্ডিং, প্রোগ্রাম ও বিদেশযাত্রা—সবই করেছি নিশ্চিন্তে। ছেলেরাও ছিল মায়ের ভক্ত। সুতরাং এগিয়ে গেছি আমার কাজ নিয়ে পরম নিশ্চিন্তে। আমার মা-সোনাকে আমি পেয়েছি আমার জীবনের প্রায় ৬০ বছরেরও বেশি সময় ধরে—কত সৌভাগ্যবান আমি। আজও তাঁকে আমি কাছে পাই, পাই তাঁর অনুপ্রেরণা—তাঁর পৃথিবী থেকে চলে যাওয়ার পরও। এককথায় আমার মা একজন সুগৃহিণী, সংগীতপ্রিয়, সাহিত্যচর্চায় আগ্রহী, সহজ-সরল নারী ও সমাজসেবী মানুষ। সর্বোপরি তিনি ছিলেন এমন একজন মা, যাঁকে রত্নগর্ভা বললে অত্যুক্তি হবে না।
</doc>
<doc>
আমার মায়ের নাম ছিল সাঈদা, ডাকনাম ছিল সেরু। তিনি ছিলেন ছয় ছেলে ও ছয় মেয়ের জননী। আমি হচ্ছি তাঁর আট নম্বর সন্তান। তিনি ছিলেন অত্যন্ত ন্যায় ও নীতিবান ব্যক্তি। অনেক কিছুই তাঁর জানা ছিল এবং এ কারণে তাঁর মৃত্যু পর্যন্ত আমাদের জন্য তিনি ছিলেন মূল্যবান জ্ঞানের ভান্ডার। মৃত্যুর সময় তাঁর বয়স হয়েছিল ৯০ বছর। আমার মা অত্যন্ত রূপবতী ছিলেন। কিন্তু রূপবতী হওয়া সত্ত্বেও বহুবার আমার বাবাকে বলতে শুনেছি যে, তিনি আমার মাকে পছন্দ করেছিলেন তাঁর ব্যক্তিত্ব, তাঁর অন্য মানুষের প্রতি সহানুভূতি এবং সবচেয়ে বেশি তাঁর বুদ্ধিমত্তার জন্য।
১৯২০ সালের শেষের দিকে মা তাঁর পছন্দসই একজন ব্যক্তিকে বিয়ে করেছিলেন। আমার বাবা তখন শুধু ইংল্যান্ড থেকে ফিরেছেন একজন ব্যারিস্টার হয়ে। সেই কালে নিয়ম অনুযায়ী আমার বাবা ছিলেন গৃহকর্তা এবং পারিবারিক সব ব্যাপারে সিদ্ধান্ত নিতেন তিনি। কিন্তু আমরা জানতাম, সবকিছুর ব্যাপারে সিদ্ধান্ত নেওয়ার আগে তিনি মায়ের সঙ্গে আলোচনা করে সিদ্ধান্তটা নিতেন। আমাদের পারিবারিক সব ব্যাপারে মা খুব গুরুত্বপূর্ণ এক ভূমিকা পালন করতেন।
আমার মা ব্যক্তিত্বশালী একজন মহিলা ছিলেন। আমি প্রায়ই ভাবি, এটা কীভাবে সম্ভব ছিল। কারণ, মহিলাদের সাধারণত কোনো ধরনের ব্যক্তিত্ব গঠনের উত্সাহ দেওয়া হয় না। মা কোনো দিন কারও কাছ থেকে অবাঞ্ছিত ব্যবহার সহ্য করেননি এবং আমাদের খুব ভালোভাবে বুঝিয়ে দিয়েছিলেন, তিনি কী ধরনের ব্যবহার পছন্দ করেন আর কোনটা করেন না। তিনি সব সময় আমাদের পড়াশোনা করতে এবং যার যতটুকু সামর্থ্য ছিল, সেটুকু নিয়ে গড়ে উঠতে উত্সাহিত করতেন। সবচেয়ে আশ্চর্য ব্যাপার হচ্ছে, তিনি একজন নানি, দাদি হিসেবে নিজের নাতি-নাতনিদের চাকরি করতে এবং নিজেকে আর্থিকভাবে স্বতন্ত্র হয়ে উঠতে উত্সাহিত করতেন। আমার মায়ের চিন্তাধারা ছিল অত্যন্ত অগ্রগামী। তিনি সমাজের রীতিনীতি ও কার্যকলাপ নিয়ে ভাবতেন এবং তাঁর চিন্তাধারা সেই সময় অনুযায়ী পাল্টাতেন। উদাহরণ হিসেবে আমি বলব তাঁর নাতি-নাতনিদের সঙ্গে সম্পর্কের কথা। তিনি সব সময় নাতি-নাতনিদের উত্সাহ দিতেন নিজের স্বামী অথবা স্ত্রী হিসেবে পছন্দসই কোনো ব্যক্তিকে বেছে নিতে, এমনকি নাতি-নাতনিদের সঙ্গে সম্পর্ক এতটাই ঘনিষ্ঠ ছিল যে, আমাদের সবার আগে তিনি জানতেন, তাদের সঙ্গে বিয়ের আগে সম্পর্ক ছিল কি না। একজন শাশুড়ি হিসেবে তিনি নিজের বউদের নিজের মেয়ের মতো স্নেহ করতেন এবং তাদের সাংসারিক ব্যাপারে হস্তক্ষেপ করতেন না।
মা বই পড়তে ভীষণ ভালোবাসতেন। তিনি গল্পের বই ও উপন্যাস পড়তে অত্যন্ত পছন্দ করতেন। তিনি খবরের কাগজ খুব আগ্রহসহকারে পড়তেন। তিনি যখন নিজের দৃষ্টিশক্তি হারালেন, তখন বেতারের সাহায্যে তত্কালীন খবরের খোঁজ রাখতেন। আমার মনে হয়, তাঁর সময়ের মানুষের মধ্যে তিনি ছিলেন অনন্য। তিনি যে পরিমাণ সময় ব্যয় করতেন তাঁর সংসারে, ঠিক ততটা সময় তিনি ব্যয় করতেন সারা দুনিয়ার খবর জানার জন্য।
মা গণিতে ছিলেন বেশ পারদর্শী। আমার মনে আছে, ছোটবেলা দেখতাম, কত সহজে তিনি সংসারের সব আয়-ব্যয়ের হিসাব করতেন চট করে।
আমার জীবনের মূল্যবোধের জ্ঞান হয়েছে মায়ের কাছ থেকে এবং বড় হওয়ার পর বাবার কাছ থেকে। মায়ের সাজগোজ ছিল খুবই সাধারণ। অথচ তাঁর আত্মীয়স্বজন ছিল বেশ অলংকারপ্রিয়। মায়ের নিরলংকার সাজের কারণ ছিলেন মূলত আমার বাবা, তিনি সাজগোজ পছন্দ করতেন না। আমার মাও একই মতে বিশ্বাসী ছিলেন। তিনি মাথায় কাপড় দিয়ে হিজাব করা থেকে শরীরী হিজাবকে বেশি প্রাধান্য দিতেন।
আমি বলতে চাই, মা কিংবা নানি-দাদি হিসেবে তাঁর কোনো অভিযোগ ছিল না। তিনি চোখে দেখতেন না, এমনকি শেষ বয়সে কানেও কম শুনতেন কিন্তু তার পরও তিনি খুশি ছিলেন, পরিতৃপ্ত ছিলেন। ছেলেমেয়ে কিংবা নাতি-নাতনিদের কাছ থেকে কিছু আশা করতেন না, কিন্তু তাঁর ব্যক্তিত্বের কারণেই সবাই তাঁর জন্য কিছু করার তাগিদ অনুভব করেছে।
আমি অত্যন্ত ধন্য যে এত ভালো একজন মা ছিলেন। আমি সন্তুষ্ট যে তাঁর সেবা-শুশ্রূষা করে তাঁর ভালোবাসার কিছুটা হলেও প্রতিদান দিতে পেরেছিলাম। তাঁর শেষজীবনে, যখন তিনি হাসপাতালে ছিলেন, তখন আমরা সব ভাইবোন মিলে তাঁর সেবা করেছিলাম। যখন আমার পালা এসেছিল তখন আমি তাকে প্রথমে তার ওষুধ দিতাম, তারপর তাঁর শরীর ভেজা কাপড় দিয়ে মুছে এবং শেষে তাঁকে মালিশ করে দিতাম। আমি তাঁকে সূরা পড়ে শোনাতাম, বিশেষত সূরা ইয়াছিন। তাঁর শেষনিঃশ্বাস ত্যাগের সময় সব ছেলেমেয়ে, নাতি-নাতনিসহ ৫০ জন তাঁর পাশে ছিলাম। তাঁকে হারানোর বেদনায়, তাঁর শূন্যতায় আমরা শোকগ্রস্ত হয়ে গিয়েছিলাম। আমি আশা করি, আমাদের পরিবারের সবাই যেন তাঁর মতাদর্শ আর তাঁর জীবন-মূল্যবোধ আজীবন ধারণ করতে পারে।
</doc>

<doc>
আমার মা (মরিয়ম শেখ), বিংশ শতাব্দীর একজন মানুষ। বিংশ শতাব্দীর শুরুর দশকে তাঁর জন্ম, মৃত্যু শেষ দশকে। তাই রাজনৈতিক ও সামাজিক অনেক বড় বড় পরিবর্তন দেখেছেন তিনি। এসব পরিবর্তন তাঁর নিজের ও আমাদের জীবনে প্রভাব ফেলেছিল।
মা বেড়ে উঠেছেন তুরস্কে। মুস্তফা কামাল যখন দেশটির নারীদের জীবনমানে পরিবর্তনের হাওয়া বইয়ে দেন, ঠিক সেই সময়টিতে। তবে তিনি বাড়িতে তাঁর মায়ের ঐতিহ্যগত নিয়মকানুনের মধ্যে নিজেকে সমর্পণ করেছিলেন।
মুস্তফা কামালের নির্দেশমতো মায়ের স্কুলে আদেশ দেওয়া হলো চুলের লম্বা বিনুনি কেটে ফেলার। তিনি তা-ই করলেন। তখন ছোট চুলকে আধুনিকতার চিহ্ন বলে ধরে নেওয়া হতো। কিন্তু বাড়িতে ফিরে মাকে নানির বকুনি খেতে হয়েছিল।
মা আমাদের বলতেন, সুযোগ পেলে তিনি সেবিকা হতেন। কিন্তু মা যখন তাঁর পরিবারের সঙ্গে সিন্ধুতে চলে আসেন, তখন ঐতিহ্যগতভাবেই বিয়ের পিঁড়িতে বসতে হলো। মাত্র ১৫-১৬ বছর বয়সে বিয়ে হয়ে গেল তাঁর। ছয় সন্তানের জননী হলেন তিনি। আন্তরিকতার সঙ্গে সংসার করতে থাকলেন।
চারদিকে যখন সামাজিক পরিবর্তনের হাওয়া বইছিল, মা তখন তাঁর জীবনাচরণও বদলে ফেললেন। তিনি নিজেকে বাড়ির বাইরে নিয়ে এলেন, যুক্ত করলেন সামাজিক বিভিন্ন কাজের সঙ্গে। নতুন জীবনাচরণে তিনি বোরকা পরা বাদ দিলেন, মিশনারি স্কুলে ইংরেজি শেখা শুরু করলেন। প্রথম সন্তান জন্মের পর এসব করলেন তিনি। ভারত ভাগ হওয়ার সময় হাজার হাজার শরণার্থী সিন্ধুতে আসতে শুরু করে। সে সময় পেশাদার সেবিকার মতোই শরণার্থীদের সেবা করতে ইতস্তত করেননি তিনি। অন্য সময় নারী সমাজকর্মীদের বিভিন্ন সংগঠনের সক্রিয় কর্মী হিসেবে কাজ করেন। নির্বাচনী প্রচারণা ও ব্রিটিশ শাসনের বিরুদ্ধে প্রতিবাদ সমাবেশেও অংশ নেন তিনি।
মা চাইতেন, আমরাও যেন মানবিক বিভিন্ন কাজের সঙ্গে যুক্ত হই। আমাকে চিকিত্সক বানাতে চেয়েছিলিন তিনি, কিন্তু আমি চিকিত্সক না হয়ে পড়াশোনার জন্য বিভিন্ন দেশে যাই। আমার ওপর পশ্চিমা সংস্কৃতির প্রভাব পড়বে ভেবে শঙ্কিত ছিলেন তিনি। তাঁর সময়ে নারীদের ভূমিকা সম্পর্কে যেমন উপদেশ দেওয়া হতো, তিনি হয়তো সেভাবে ভাবতেনও। মা ভাবতেন, তাঁর মেয়েরা বিয়ে করবে, বাড়িতে থাকবে, ছেলেমেয়েদের দেখাশোনা করবে। কিন্তু তাঁর মেয়েরা নিজেরাই পেশা বেছে নিচ্ছে, বিয়ে করছে বংশের বাইরের কাউকে—এসব নিয়ে হয়তো তিনি আক্ষেপও করতেন।
পরে অবশ্য তিনি তরুণ প্রজন্মের জীবনাচরণ মেনে নেন। কিন্তু নিজের মূল্যবোধ, সততা, সরলতা আর অকপটতার সঙ্গে সমঝোতা করেননি। তিনি ধর্মে বিশ্বাস করতেন, কিন্তু তাঁর মধ্যে ধর্মীয় গোঁড়ামি ছিল না। ধর্মীয় আচার-অনুষ্ঠানও কঠোরভাবে পালন করতেন না। তিনি কখনোই তাঁর বিশ্বাস অন্যদের ওপর চাপিয়ে দেননি। এ কারণেই আমরা স্বাধীনতা নিয়ে ও সহিষ্ণু পরিবেশে বেড়ে উঠতে পেরেছি, যা আমাদের পরের জীবনেও কাজ দিয়েছে। তাঁর প্রভাব আমার জীবনে রয়েছে। পরিবর্তনের পক্ষে তাঁর মুক্ত মন, প্রয়োজনের সময় ইংরেজি শেখা, সামাজিক দায়িত্ব নেওয়া—এই সবকিছুই আমাকে অনুপ্রাণিত করেছে। আমি তাঁকে নারীবাদী বলব না, বিদ্রোহীও বলব না। তবে তিনি নিজের বিশ্বাস নিয়ে বেঁচে থাকতে ভয় পেতেন না। এসব বিশ্বাস জনপ্রিয় না হলেও তিনি চিন্তা করতেন না। আমাদের সমাজে এমন দুর্লভ গুণাবলির মানুষ তখনকার মতো এখনো অনেক কম।
অনুবাদ: মাহফুজার রহমান
</doc>

<doc>
আমার মা শালীনতা চৌধুরী। আমার চোখে পৃথিবীর সবচেয়ে সেরা মা। আর দশটা মায়ের মতো তিনিও সব সময় সন্তানের মঙ্গল কামনা করেন। অবশ্য সব সন্তানের কাছে তার মা-ই জগেসরা। আমার আজকের এই অবস্থানে আসার পেছনে মায়ের অন্য রকম অবদান আছে। বাইরের জগতের সঙ্গে তেমন সংস্পর্শ না থাকলেও সব সময় আমার সিদ্ধান্তকে সমর্থন করে গেছেন তিনি; বিশেষ করে আমার পড়াশোনা, কর্মজীবন। আমার কিসে ভালো হবে, কীভাবে ভালো থাকব—এসবই মায়ের কাছে বড় বিষয়। এখনো তিনি তা-ই মনে করেন। প্রতিটি মানুষের জীবনে মায়ের ভূমিকা থাকে। আমার জীবনেও মা সব সময় নেপথ্যে থেকে তাঁর দায়িত্ব পালন করেছেন। কখনো কোনো কিছুতে বাধা দেননি। বিরোধিতা করেননি। মনে করেছেন, নিশ্চয় আমি ভালো কিছুর জন্য করছি। এই আত্মবিশ্বাস ছিল আমার প্রতি। তাই হয়তো কোনো রকম বাধা ছাড়াই এতটা পথ আসতে পেরেছি। সংসারের সব ঝামেলা একাই সামলিয়েছেন মা। আমাদের সেসব নিয়ে ভাবতেও দিতেন না। আদর্শ মায়ের সব গুণ তাঁর আছে। সহজ-সরল মানুষ তিনি। তবে কর্মক্ষেত্র থেকেও আমার ব্যস্ততা, পরিশ্রম এসব মাকে ভাবায়। মাঝে মাঝে বলেনও, আমি যেন ঠিকমতো বিশ্রাম নিই। সবকিছুর পরেও মা-ই পৃথিবীর নিরাপদ আশ্রয়। মায়ের বয়স এখন চুয়াত্তরের মতো। তাঁর কাছে গেলে প্রাণটা জুড়িয়ে যায়। মনের সব ভার নেমে যায়। নিজেকে হালকা লাগে। তবে এটিও ঠিক যে আমার জীবনে প্রত্যক্ষ ভূমিকা ছিল আমার বাবার। সব বিষয়ে তাঁর সঙ্গে আলোচনা করতাম, কিন্তু মায়ের সেখানে সায় থাকত। আসলে তাঁদের অনুপ্রেরণা ও সহযোগিতা ছাড়া কোনোভাবেই আমি সফল হতে পারতাম না।
</doc>

<doc>
একজন মানুষের জীবনে তার মায়ের প্রভাব সবচেয়ে বেশি পড়ে। সন্তানেরা মায়ের মন্দ দিকটি দেখতে পায় না। সে কারণে মায়ের ভালো গুণই সন্তানেরা আয়ত্ত করে। আমার ক্ষেত্রেও এর ব্যতিক্রম হয়নি। মায়ের ভালো গুণগুলো রপ্ত করার চেষ্টা করেছি। আমার মা আঁখি রহমান। খুবই পরোপকারী। অন্যের দুঃখ বা দুঃসময়ে তিনি পাশে দাঁড়ান। আমার চরিত্রে এই দিকগুলো এসেছে মায়ের কাছ থেকে। আজকে আমি যতটুকু সফল, এর জন্য মায়ের অবদান অনেক। কোনো মেয়েই সামনে এগিয়ে যেতে পারবে না, যদি তার মা পাশে না থাকেন। বাবা আমাকে খেলার জগতে নিয়ে এসেছেন। কিন্তু মা তাতে সমর্থন না দিলে খেলা চালিয়ে যাওয়া সম্ভব হতো না। কখনো বিরোধিতা করেননি। মা সব সময় বলতেন, তুমি যে বিষয়ে আগ্রহী, সে বিষয়ে কাজ করলে ভালো করবে। তাঁরা আমার পছন্দের কথা বুঝতে পেরেছিলেন। ফলে কোনো রকম বাধা আসেনি মা কিংবা পরিবার থেকে। আর পরিবারে মায়ের সহযোগিতা থাকলে আনুষঙ্গিক অন্য কাজগুলোও সহজে করা যায়। সুতরাং কারও সফলতার প্রথম শর্ত হলো মায়ের পূর্ণ সমর্থন। বলব না যে তিনি খুবই আধুনিক। আবার তাঁর মধ্যে কোনো কুসংস্কার নেই। তবে সময়ের সঙ্গে নিজেকে মানিয়ে নিতে পারেন। মা একদিকে যেমন কোমল প্রকৃতির ছিলেন, অন্যদিকে আবার শাসনও করতেন আমাকে। সহনশীলতা মায়ের কাছ থেকেই শিখেছি। সহনশীল মানুষ সব পরিস্থিতিতে নিজেকে খাপ খাওয়াতে পারে। তিনি মনে করেন এবং আমাকে বলেন, আধুনিকতা মানে উচ্ছৃঙ্খলতা নয়, মার্জিতভাবে বিনয়ের সঙ্গে চললেই আধুনিক হওয়া যাবে। এখনো যদি কোনো কিছু ভুল হয়, মা সংশোধন করে দেন। আমার কিসে ভালো হবে, তা-ই তিনি চান। আমার সামান্য সফলতায় তিনি গর্বিত বোধ করেন। আরেকটি বিষয় মায়ের থেকে আমি পেয়েছি। সেটি হলো লেখালেখির প্রবণতা। মা রোমান্টিক মানুষ। তিনি লেখালেখি করতে পছন্দ করেন। আমাকে উত্সাহ দিতেন লেখালেখির জন্য। আসলে মাকে ছাড়া কোনো কিছুই করা সম্ভব হতো না। মা সারা জীবন এত সাহস, এত অনুপ্রেরণা জুগিয়েছেন যে আমার এই জীবনে তাঁর ভূমিকার কথা বলে শেষ করা যাবে না।

</doc>

<doc>
মা’ শব্দটি যে এত মধুর, তা অনুভব করি মেয়ের আধো আধো উচ্চারণে ‘মা’ ডাক শুনে। একমাত্র মেয়েকে বড় করতে গিয়ে পদে পদে বুঝেছি, মায়ের দায়িত্ব পালন করা কত কঠিন আর নিজের বড় হওয়ার সময়টুকু মনে করে ভেবেছি, কত অবলীলায় আমার মা পালন করে গেছেন এই দায়িত্ব। হ্যাঁ, আমার মা পুতুল রানী দাশ। কত বিশেষণে ভূষিত করব তাঁকে? একজন মা গৃহকর্ত্রী-সমাজকর্মী-সংস্কৃতিকর্মী-হস্তশিল্প পারদর্শী মুক্তিযোদ্ধা নাকি রত্নগর্ভা?
যৌথ পরিবারের মেজো বউ আমার মাকে দেখেছি বিপদে-আপদে, ভালোমন্দ—সব পরিস্থিতিতে পরিবারের সবাইকে আগলে রাখতে। বাড়ির বিয়ে, পূজা—যেকোনো অনুষ্ঠানে সবার পাশে মেজো বউ। পরম নির্ভরতায় সবাই সব দায়িত্ব সঁপে দিয়ে নিশ্চিত হতে পারত। মাত্র ১৬ বছর বয়সে চট্টগ্রামের বিরাট দাশ পরিবারে এসে নিজগুণেই নিজের জায়গা করে নিয়েছিলেন। বাবার সব কাজে পাশে থাকতেন।
পরিবারের দায়িত্বের পাশাপাশি নানা সাংস্কৃতিক কর্মকাণ্ডেও নিজেকে যুক্ত করেছিলেন। পাড়ার মহিলাদের নিয়ে গড়ে তুলেছিলেন মহিলা সমিতি। কত গৃহবধূ, অল্প বয়সী মেয়েদের দেখেছি মহিলা সমিতিতে সেলাই করে সংসার, পড়ার খরচ চালাতে। লেডিস ক্লাব, ইনার হুইল ক্লাব, বাওয়ার মেম্বার হয়ে সামাজিক কর্মকাণ্ডের পরিধি আরও বেড়ে যায়। চট্টগ্রামে ঘূর্ণিঝড়, বন্যা—যেকোনো দুর্যোগে নিজের সংগঠন নিয়ে সবার আগে এগিয়ে গেছেন। আমাদের গ্রামের মেয়েদের খাবার পানি সংগ্রহ করতে অনেক দূরে যেতে হতো। একবার পূজায় গ্রামে গিয়ে এটা দেখে ইনার হুইল ক্লাবের মাধ্যমে পাড়ার মধ্যেই একটি নলকূপ স্থাপনের ব্যবস্থা করেন। এ ছাড়া শীতবস্ত্র, বই বিতরণ ও নানা উন্নয়নমূলক কাজ করে গেছে তিনি।
মানসিক বিকাশের জন্য সংস্কৃতিচর্চা একান্ত জরুরি—এটা অনুভব করে চট্টগ্রামের পাথরঘাটায় আমার বাবা চিত্তরঞ্জন দাশের সঙ্গে মিলে পাড়ার ছেলেমেয়েদের নিয়ে গড়ে তোলেন ‘শিশুমেলা’। প্রতিবছর রবীন্দ্র-নজরুলজয়ন্তীসহ নানা অনুষ্ঠানে আমরা ব্যস্ত থাকতাম। শিল্পচর্চার বীজ তখনই আমাদের মধ্যে মনের অজান্তে রোপা হয়ে গিয়েছিল। একবার পাড়ার ৩০ জন মেয়ে একসঙ্গে একটা নাচে অংশ নিয়েছিলাম। কী যে আনন্দ হয়েছিল! পরবর্তীকালে রবীন্দ্রজয়ন্তী সংসদ ও রবীন্দ্রসংগীত সম্মিলন পরিষদের সঙ্গে যুক্ত হন।
অযথা বসে থেকে সময় নষ্ট করা একেবারেই পছন্দ করতেন না। বাকি সব কাজের মধ্যে হাত দুটো কখনোই থেমে থাকতে দেখিনি। সর্বক্ষণ হাতে সেলাই। হয় উল বোনা, নাহয় কাঁথা সেলাই অথবা শাড়িতে এমব্রয়ডারি কিংবা ক্রস-স্টিচের কাজ। সেলাইয়ে ডিপ্লোমাও পেয়েছিলেন। মজার ব্যাপার হচ্ছে, নাতি-নাতনি—সবার বিয়েতে উপহারের জন্য কাঁথা তৈরি করে গেছেন। টেলিভিশন দেখতে দেখতেও হাত চালাতেন। এসবের ফাঁকে চলত আচার বানানো, সস বানানো, ডালের বড়ি বানানো। আত্মীয়স্বজন, বন্ধুবান্ধব সবাইকে আচার, সস, কাঁথা, বড়ি, উলের বোনা জিনিস উপহার দিতে কী যে পছন্দ করতেন!
স্বাধীনতাযুদ্ধে মাকে দেখেছি সম্পূর্ণ একরূপে। কী অসীম সাহস নিয়ে পুরো পরিবারকে বাঁচিয়েছিলেন। ৭৫ বছরের শাশুড়ি, আট মাসের অন্তঃসত্ত্বা জা, পরিবারের ছোট-বড় মিলে ২০ জন ছেলেমেয়ে ও অন্যান্য আত্মীয়কে নিয়ে কোনো অভিভাবক ছাড়া একা সব প্রতিকূল পরিস্থিতি মোকাবিলা করে মানিকছড়ির পাহাড় টপকিয়ে সাবরুম বর্ডার পার হয়ে সবাইকে বাঁচিয়েছেন। আমার বাবা, কাকা, জ্যাঠা—কেউ সেই সময় আমাদের সঙ্গে ছিলেন না। এখনো ভাবতে অবাক লাগে, কোথা থেকে মা এত শক্তি, সাহস পেয়েছিলেন। কলকাতায় গিয়েও বসে থাকেননি। আমাদের নিয়ে মুক্তিসংগ্রামী শিল্পী সংস্থার সঙ্গে যুক্ত হন এবং শরণার্থী শিবির ও মুক্তিযোদ্ধা ক্যাম্পে গিয়ে স্বাধীনতার পক্ষে কাজ করেন।
ছেলেমেয়ে বড় করতে গিয়ে ছেলে ও মেয়ের মধ্যে কখনো পার্থক্য করেননি। আমরা সব সময় সমমর্যাদা পেয়েছি। উচ্চশিক্ষার জন্য দিদি ও আমাকে ঢাকা বিশ্ববিদ্যালয়ে মায়ের সিদ্ধান্তে পাঠানো হয়। আমাদের পরিবার থেকে আমরাই প্রথম বাইরে আসি। আমরা তিন বোনই অত্যন্ত স্বাধীনভাবে মানুষ হয়েছি। মেয়েদের স্বাধীনতায় বিশ্বাস করতেন বলে ছেলের বউদেরও স্বাধীনভাবে কাজ করতে অনুপ্রেরণা জুগিয়েছেন ও সাহায্য করেছেন। ছেলেমেয়েদের সব দিকে পারদর্শী করতে অত্যন্ত সজাগ ছিলেন তিনি। খেলাধুলা, পড়াশোনা, সেলাই, সাংস্কৃতিক কর্মকাণ্ডে নিজেকে সব সময় ব্যস্ত রাখতেন। তাঁর সুফলও পেয়েছেন শেষ বয়সে। সার্থক তাঁর নারীজীবন। ছয় ছেলেমেয়ে—সবাই নিজ নিজ ক্ষেত্রে প্রতিষ্ঠিত। বড় ছেলে উদয় শংকর দাশ লন্ডনে চার্টার্ড অ্যাকাউন্ট্যান্ট, বিবিসিতে সংবাদ পাঠ করেন, অভিনয় ও আবৃত্তিশিল্পী, বড় মেয়ে শীলা মোমেন চট্টগ্রামে ফুলকির অধ্যক্ষা ও সংগীতশিল্পী, মেজো মেয়ে শর্মিলা বন্দ্যোপাধ্যায় নৃত্যশিল্পী ও কোরিওগ্রাফার, ছোট মেয়ে শাশ্বতী দাশ প্রফেসর, চট্টগ্রাম সরকারি কলেজের ইংরেজি বিভাগের প্রধান ও সংগীতশিল্পী।
মেজো ছেলে রবিশংকর এনওয়াইকে-লাইন বাংলাদেশের সিনিয়র ম্যানেজার, ছোট ছেলে কৌশিক শংকর দাশ চলচ্চিত্র ও টিভি নাটকের পরিচালনার সঙ্গে যুক্ত এবং সংগীতশিল্পী। ছেলেমেয়েদের সার্থকভাবে মানুষ করার জন্য তাঁকে ২০০৯ সালে রত্নগর্ভা উপাধি দেওয়া হয়।
প্রার্থনা করি মায়ের মতো যেন নিজেদের সামাজিক, সাংস্কৃতিক কর্মকাণ্ডে ব্যাপৃত রাখতে পারি। আমাদের কর্মকাণ্ডের মধ্যেই মায়ের আদর্শ, মা বেঁচে থাকবেন।
</doc>
<doc>
    কাঠের জিনিসপত্র তৈরি করে সপ্তাহে দুই হাজার টাকা আয় করেন মায়া বেগম

    কাঠের জিনিসপত্র তৈরি করে সপ্তাহে দুই হাজার টাকা আয় করেন মায়া বেগম

    আরও একটি রিকশা কিনবেন মঞ্জুয়ারা বেগম

    আরও একটি রিকশা কিনবেন মঞ্জুয়ারা বেগম

    বোরো মৌসুমে জমিতে কাজ। বাকি সময় সেলাইয়ের কাজ করেন পূর্ণিমা মণ্ডল

    বোরো মৌসুমে জমিতে কাজ। বাকি সময় সেলাইয়ের কাজ করেন পূর্ণিমা মণ্ডল

1 2 3

এসিডদগ্ধ নারীদের জন্য প্রথম আলো সহায়ক তহবিল-এর পক্ষ থেকে সারা দেশের ১৮০ জন এসিডদগ্ধ নারীকে পুনর্বাসন করা হয়েছে গত ১০ বছরে। অভাবের তাড়নায় বা জীবিকার সন্ধানে কেউ বা বাসস্থান বদল করেছেন, কেউ বা বিক্রিও করে দিয়েছেন। কিন্তু বেশির ভাগ নারীই সংগ্রাম করে টিকে আছেন। খুঁজে পেয়েছেন আত্মকর্মসংস্থানের পথ। নানা রকম প্রতিকূল অবস্থার মধ্য দিয়ে চলছে বেঁচে থাকার লড়াই। এই প্রতিবেদনে তাঁদের কয়েকজনের কথা তুলে ধরা হলো।

জীবনের ওপর ভরসা পাই এখন
সিরাজগঞ্জ জেলার বেলকুচি উপজেলার মুকুন্দগাতী বাজারের মায়া বেগম। জমিসংক্রান্ত ঘটনার জের ধরে ২০০৩ সালে এসিডদগ্ধ হন। প্রতিবেশীরা প্রভাবশালী হওয়ায় কেউ সাহায্য করেনি। মামলা হলেও তা টেকেনি। মীমাংসা করতে বাধ্য হন।
প্রথম আলো আমাকে একটি কাঠ কুন্দানো মেশিন দেয়। কাঠ দিয়ে বাচ্চাদের খেলার সামগ্রী লাটিম, কৃষিকাজে ব্যবহূত কাঁচির আছারি, গৃহবধূদের ঘরের সামগ্রী, রুটি তৈরির বেলনা, ফুলদানি ইত্যাদি তৈরি করতে থাকি। দিনরাত পরিশ্রম করে উত্পাদিত পণ্য প্রতি সপ্তাহে চার হাজার টাকা বিক্রয় হয়। খরচ বাদে দুই হাজার টাকা মুনাফা থাকছে। খুব ভালো আছি। চার ছেলেমেয়ের লেখাপড়াসহ সংসার চলছে ভালোভাবেই। জীবনের ওপর ভরসা পাই এখন। এই ছোট শিল্পের আয় দিয়ে আসা করছি বাকি জীবনটা ভালোভাবেই কেটে যাবে।

আরও একান একশা কেনার চিন্তা করব্যার নাগচি
গাইবান্ধার পলাশবাড়ী উপজেলার বড় গোবিন্দপুর গ্রামের মেয়ে মঞ্জুয়ারা বেগম (৩০)। স্বামীর সঙ্গে গরু বেচাকেনা নিয়ে একই গ্রামের ফুল মিয়ার দ্বন্দ্ব ছিল। এর জের ধরে ফুল মিয়া ও তাঁর সহযোগী মঞ্জুয়ারাকে এসিড নিক্ষেপ করে। ঘটনা ২০০৫ সালের ২৫ মে রাতের। এতে তাঁর গলা ও বুকের একাংশ ঝলসে যায়। এ ঘটনায় মঞ্জুয়ারার স্বামী আবদুুল মজিদ বাদী হয়ে ফুল মিয়াসহ তিনজনকে আসামি করে পলাশবাড়ী থানায় একটি মামলা করেন। মামলাটি (এসিড-০৫/০৫) গাইবান্ধা স্পেশাল ট্রাইব্যুনাল আদালত-১-এ বিচারাধীন রয়েছে। ২০০৭ সালের ৩ সেপ্টেম্বর প্রথম আলো থেকে তাঁকে একটি রিকশা দেওয়া হয়।
মঞ্জুয়ারা বেগম নিজের ভাষায় বলেন, ‘মামলা চালব্যার যায়া হামার ঘরে সবকিচু চলি গেচে। তার ওপর মামলা তুলি নেওয়ার জন্যে আসামির নোকজন হামাক হুমকি দিব্যার নাগচে। তোমরা হামাক বাড়ি থাকি বাইর হবার দ্যায় নাই। মামলার সাক্ষীক অপহরণ করছিল। তকন মামলার খরোচ জোগান দূরের কতা, দুইব্যালা খাবার বুদ্ধি আচিল না। পোত্তম আলোত থাকি হামাক একনা একশা কিনি দেওয়ায় গতি হচে। প্রত্যেক দিন ১২০ থাকি ১৬০ ট্যাকা কামাই হয়। তাক দিয়া সংসার চলব্যার নাগচি। ছোলট্যাক ইসকুলেত দিচি। মাজেমধ্যে মানুষের বাড়িত কাম করি। মামলা নিয়া আর চিন্তা নাই। পোত্তম আলোত থাকি মামলা চলব্যার নাগচে। হামার ঘরে আর অভাব নাই।’ মঞ্জুয়ারার স্বামী আবদুুল মজিদ বলেন, ‘হামার বউয়ের ম্যালা ধরজো। ওর কতাত কাম করি কামাই বাড়ি গেচে। আরও একান একশা কেনার চিন্তা করব্যার নাগচি।’

তিন গাভির মালিক মাবিয়া
সাহায্য নিয়েও যে উন্নতি করা যায়, তার প্রমাণ পেয়েছি প্রথম আলো থেকে গাভি পেয়ে। অন্ধকার জীবন থেকে আলোর মুখ দেখতে পাচ্ছি, এটাই আমার জীবনের বড় সার্থকতা। এভাবেই মনের ভাব প্রকাশ করলেন সিরাজগঞ্জ জেলার উল্লাপাড়া উপজেলার চিপলগাতী গ্রামের মাবিয়া বেগম।
জমিসংক্রান্ত ঘটনার জের ধরে ২০০৫ সালে এসিডদগ্ধের শিকার হন। চিকিত্সাশেষে সংসারজীবন কষ্টকর হয়ে ওঠে। মাবিয়া আরও বলেন, ‘প্রথম আলোর সহযোগিতায় আমি তিনটি গাভির মালিক। গাভি পালন করে ছেলেমেয়েদের লেখাপড়া করাচ্ছি। অবস্থার পরিবর্তন হয়েছে। এ বছরে কিছু জমি বন্ধক রাখার জন্য চিন্তাভাবনা করছি।’

ঘর না দিলে গাছতলায় থাকতে হতো
সাতক্ষীরার তালা উপজেলার পাকশিয়া গ্রামে পূর্ণিমাদের বাড়ি। স্বামীর সঙ্গে বিরোধের কারণে ২০০০ সালের ২৮ জুন রাতে ঘুমন্ত অবস্থায় স্বামী এসিড নিক্ষেপ করেন। এতে তাঁর শরীরের বিভিন্ন অংশ ঝলসে যায়। প্রথমে সাতক্ষীরা হাসপাতাল, পরে তাঁর উন্নত চিকিত্সার জন্য ঢাকায় কয়েক দফা চিকিত্সা দেওয়া হয়। ২০০৩ সালে পূর্ণিমার ইচ্ছানুযায়ী প্রথম আলো সহায়ক তহবিলের পক্ষ থেকে ৪২ হাজার টাকায় দেওয়া হয় একটি ঘর ও সেলাই মেশিন। পূর্ণিমা মণ্ডল জানান, বোরো মৌসুমে জমিতে ৬০ টাকা মজুরিতে বোরো খেতে কাজ করেন। এসিডে ক্ষতস্থানে রোদ লাগলেই জ্বালা করতে থাকে। বেঁচে থাকার জন্য এ লড়াই। প্রথমে সেলাইয়ের কাজ করে ৩০০ টাকা আয় করলেও বর্তমানে ১০০ টাকার বেশি আয় হয় না। একমাত্র ছেলে তৃতীয় শ্রেণীতে পড়ে। সংগ্রাম করে একবেলা খেয়ে না-খেয়ে কোনো রকমে দিন কাটাচ্ছেন। পূর্ণিমা জানান, প্রথম আলো ঘর না দিলে গাছতলায় থাকতে হতো। স্বাবলম্বী হওয়ার পথ দেখায় প্রথম আলো।

এখন তাঁর ১০টি ছাগল
‘স্বামী আলতাফ হোসেন দ্বিতীয় বিয়ে করার পর থেকে চার সন্তান নিয়ে একা হয়ে পড়ি। ২০০৭ সালে সতিনের ভাই আমাকে এসিড ছুড়ে মারে। মামলা হওয়ার পর প্রভাবশালীদের চাপে গ্রাম্য সালিসে মীমাংসা হয়।’ এভাবেই বর্ণনা করলেন সিরাজগঞ্জ জেলার সলঙ্গা থানার এসিডদগ্ধ কোহিনূর বেগম। কোহিনূর আরও বলেন, ‘তিন মেয়ে, এক ছেলে নিয়ে সংসার চালানো কঠিন হয়ে পড়ে। এ সময় প্রথম আলো একটি গাভি দেয়। গাভিটি পালন করে উপার্জিত অর্থ দিয়ে একটি ভালো আবাদি জমি ক্রয় করেছি। চলতি বছর গাভিটি অসুস্থ হলে বিক্রি করে তা তিনটি ছাগল ক্রয় করেছি। ছাগলের সংখ্যা বৃদ্ধি পেয়ে এখন ১০টি। জীবন এখানেই থেমে থাকেনি। দুই মেয়েকে বিয়ে দিয়েছি। একটি মেয়ে এবার এসএসসি পরীক্ষা দিয়েছে। তাকে বিয়ে দেব।’

বাড়িটিই তাঁকে নতুন জীবন দিয়েছে
স্বামী সামছুল মণ্ডল গর্ভে সন্তান থাকা অবস্থায় এসিডদগ্ধ সালমা আক্তারকে ফেলে রেখে চলে যান। সেই সময় প্রথম আলো সহায়ক তহবিল থেকে চার শতক জমি ও সেমিপাকা একটি বাড়ি করে দেওয়ার পর স্বামী ফিরে এসেছেন। এখন তাঁরা মিলেমিশে সংসার করছেন। দুই সন্তান নিয়ে বেঁচে আছেন সালমা। তাঁর ভাষায়, এই বাড়িটি তাঁকে নতুন জীবন দিয়েছে। সালমা আক্তার মাগুরা সদর উপজেলার পাকাকাঞ্চনপুর গ্রামের আদিল উদ্দিনের মেয়ে।
সালমা জানান, প্রথম আলোর দেওয়া জায়গা আর বাড়িটি তাঁদের সম্বল। স্বামী বিষয়খালী বাজারে ফলের ব্যবসা করে যা আয় করেন, তা দিয়ে বেঁচে আছেন। মেয়েটাকে স্কুলে দিয়েছেন, এবার সে পঞ্চম শ্রেণীতে পড়ছে।

পড়াশোনা করি ইংরেজি সাহিত্যে
নরসিংদী সরকারি কলেজে ইংরেজিতে স্নাতক (সম্মান) দ্বিতীয় বর্ষের ছাত্রী তাহমিনা সুলতানা (২০)। মনোহরদী পাইলট উচ্চবিদ্যালয়ের দশম শ্রেণীতে পড়ার সময় জমিসংক্রান্ত বিরোধকে কেন্দ্র করে ২০০২ সালের ১৮ আগস্ট প্রতিবেশী এক চাচা এসিড নিক্ষেপ করেন।
তাহমিনা চোখের পানি ছেড়ে বলেন, ‘সেই থেকে সমাজে আমি একজন মৃত মানুষ হয়ে আছি। মৃত মানুষকে দেখলে আপনজনেরা যেমন ভয় পায়, তেমনি আমাকে দেখলে শিশুরা দৌড়ে পালাতে চেষ্টা করে।’ সে সময় প্রথম আলো থেকে এককালীন ১০ হাজার টাকা, প্রতি মাসে এক হাজার টাকা শিক্ষাবৃত্তি পাচ্ছি। এতে করে আমার অবস্থা এখন মোটামুটি ভালো।

ছেলেকে স্কুলে ভর্তি করিয়েছি
গাইবান্ধা পলাশবাড়ী উপজেলার কাতলি গ্রামে মনজু রানীর (৩৫) বাড়ি। ২০০৬ সালের ৪ এপ্রিল গভীর রাতে পূর্বশত্রুতার জের ধরে একই গ্রামের সাহারুল ও তাঁর লোকজন মনজু রানীর ওপর এসিড নিক্ষেপ করেন। এতে তাঁর শরীর ঝলসে যায়। সাহারুলসহ চারজনকে আসামি করে পলাশবাড়ী থানায় একটি মামলা করা হয়। সে সময় অর্ধাহারে-অনাহারে দিন কাটত। ২০১০ সালের ২৮ আগস্ট এসিডদগ্ধ নারীদের জন্য প্রথম আলো সহায়ক তহবিল থেকে একটি রিকশা দেয়। সেই থেকে আমার স্বামীকে আর ভাড়ার রিকশা চালাতে হয় না। নিজের রিকশার আয় দিয়ে সংসার চালানোর পরও দৈনিক ১০ টাকা সঞ্চয় করছি। ছেলেকে স্কুলে ভর্তি করিয়ে দিয়েছি। বসতভিটা কিনে আবার সুখের সংসার গড়ব।’ মনজু রানীর স্বামী সাহারুল ইসলাম বলেন, ‘এসিডদগ্ধ হয়েও আমার স্ত্রী সংসারের বোঝা নয়। সে বাড়িতে হাঁস-মুরগি পালন করে। তার উত্সাহে দিনরাত পরিশ্রম করছি।’

প্রথম শ্রেণীতে পড়ে সোনালী
বাবার সঙ্গে জমি নিয়ে বিরোধের কারণে মাত্র ১৮ দিন বয়সী সোনালীকে দুর্বৃত্তদের আক্রোশের শিকার হতে হয়। ২০০২ সালের ২৯ নভেম্বর রাতে দুর্বৃত্তরা ঘুমন্ত অবস্থায় এসিড নিক্ষেপ করে সোনালী, তার মা খোদেজা বিবি ও বাবা নূর ইসলামকে। এসিডে সোনালীর চোখ, মুখ ও শরীর ঝলসে যায়। চোখ নষ্ট হয়ে যায় খোদেজা বিবির। সোনালীকে ২০০৬ সালে ৬০ হাজার টাকা দিয়ে ১০ কাঠা জমি কিনে দেওয়া হয়। সোনালীর বাবা নূর ইসলাম জানান, প্রথম আলোর দেওয়া জমির ফসল বিক্রি করে মেয়ের (সোনালী) নামে ব্যাংকে প্রতিবছর তিন হাজার ৩৫৪ টাকা রাখেন। বর্তমানে সোনালী প্রথম শ্রেণীতে পড়ছে গ্রামের বিদ্যালয়ে।
গ্রন্থনা: ফেরদৌস ফয়সাল
প্রতিবেদন তৈরিতে সহায়তা করেছেন: কল্যাণ ব্যানার্জি, সাতক্ষীরা; আজাদ রহমান, ঝিনাইদহ; শাহাবুল শাহীন, গাইবান্ধা; এনামুল হক, সিরাজগঞ্জ; নেয়ামত উল্যাহ, ভোলা ও মনিরুজ্জামান, নরসিংদী।

</doc>
<doc>
‘লিপি (ছদ্মনাম) বেতনের টাকা স্বামীর হাতে তুলে না দিলেই নানা ছুতোয় শুরু হয় অশান্তি। ফলে সংসারে শান্তি রক্ষার জন্যই লিপি নিজের আয় করা সব টাকা তুলে দেন স্বামীর হাতে।’ অথচ ১৮৭৪ সালের ‘দি ম্যারেড উইমেনস প্রপার্টি অ্যাক্ট’ অনুযায়ী, বিবাহিত নারী তাঁর অর্জিত টাকা কীভাবে ব্যবহার করবেন, তা তাঁর নিজস্ব ব্যাপার। এতে স্বামী কোনোভাবেই নাক গলাতে পারবেন না।
কিছুদিন আগেও স্বামী বউকে মারলে তা নিয়ে কেউ কথা বলার সাহস পেতেন না। তবে গত বছর ‘পারিবারিক সহিংসতা (প্রতিরোধ ও সুরক্ষা) আইন ২০১০’-এ শুধু শারীরিক নির্যাতন নয়, মানসিক নির্যাতনকেও ‘নির্যাতন’ হিসেবে অন্তর্ভুক্ত করা হয়েছে। বাংলাদেশি নারী বিদেশি নাগরিককে বিয়ে করলে আগে স্বামী নাগরিকত্ব পেতেন না, তবে নাগরিকত্ব আইনে সংশোধনী আনার ফলে চার বছর বাংলাদেশে থাকলেই স্বামী নাগরিকত্ব পাচ্ছেন।
সংশ্লিষ্টদের মতে, প্রয়োজনের তাগিদে বিভিন্ন সময় অনেক আইন তৈরি হয়েছে নারীর অধিকার রক্ষায়। তবে পারিবারিক আইনসহ বিভিন্ন বৈষম্যমূলক আইন নারীর অধিকার রক্ষা করেনি। আবার আইন যথাযথভাবে প্রয়োগ না হওয়ায় নারী কোনো সুফলই পাচ্ছে না। বর্তমানে নারী ও শিশু নির্যাতন দমন আইনে (সংশোধিত ২০০৩) করা প্রায় আশি ভাগই মিথ্যা মামলা হচ্ছে বলে অভিযোগ আছে।
আইন ঠিক আছে, মামলাও হয়েছে যথাযথভাবে, কিন্তু নারীবান্ধব পরিবেশের অভাব ও মামলার দীর্ঘসূত্রতার জন্য অনেক সময়ই নির্যাতিত নারী মামলা আপস করে ফেলতে বাধ্য হচ্ছেন।
বাংলাদেশ মহিলা পরিষদের সভাপতি আয়েশা খানম প্রথম আলোকে বলেন, ‘আন্দোলন করে নারীর পক্ষে একটি আইন পাওয়া, তার বাস্তবায়নসহ বিভিন্ন প্রক্রিয়া সম্পন্ন করার বিষয়টি মুসা ইব্রাহীমের এভারেস্ট জয়ের মতোই সমান সংগ্রামের ব্যাপার বলে মনে হয়।’
নির্যাতন বেড়েছে, বাড়ছে মামলাও: যৌতুকবিরোধী আইনের মতো কঠোর আইন থাকার পরও বিভিন্ন নির্যাতন কমেনি। যৌন হয়রানি প্রতিরোধসহ বিভিন্ন বিষয়ে হাইকোর্টের নির্দেশনা থাকার পরও অবস্থার পরিবর্তন হয়নি। কিছু আইন নিয়ে প্রশ্নও দেখা দিয়েছে। ১৯২৯ সালের বাল্যবিবাহ নিরোধ আইন প্রসঙ্গে এলিনা খান প্রশ্ন তোলেন, বাল্যবিবাহ যদি বেআইনি হয়, তাহলে ওই বিয়েটা কেন অবৈধ হবে না?
মহিলা ও শিশুবিষয়ক প্রতিমন্ত্রী শিরীন শারমিন চৌধুরী বলেন, নারীর অধিকার আদায়ের জন্য যথাযথ আইন থাকতে হবে। তবে আইনের প্রয়োগ ও বাস্তবায়নও জরুরি।
মহিলা পরিষদের তৃতীয় জাতীয় পরিষদ সভা ২০১১-এর প্রতিবেদনের তথ্যমতে, গত বছর পাঁচ হাজার ৭৪৩টি নারী নির্যাতনের ঘটনা ঘটেছে।
পুলিশ সপ্তাহ ২০১১-এ আয়োজিত সম্মেলনে দেওয়া তথ্যমতে, ২০০৬ সালে নারী নির্যাতন মামলার সংখ্যা ছিল ১১ হাজার ৭৩০টি। ২০১০ সালে সংখ্যাটি দাঁড়ায় ১৬ হাজার ৮৮০টিতে। মোট আসামির সংখ্যা ছিল ৪২ হাজার ৬৭১ জন। এর মধ্যে পাঁচ হাজার ৭১৩ জন আসামিকে গ্রেপ্তার করা হয়।
বিভিন্ন সময় আইনে সংশোধনী আনা হয়েছে। আইনমন্ত্রী শফিক আহমেদ বলেন, নারী ও শিশু নির্যাতন দমন আইনের মামলা করার পর সংসারটি টিকিয়ে রাখা যায় না। তাই নারী নির্যাতনের ঘটনায় আদালতের বাইরে বিকল্প বিরোধ নিষ্পত্তির মাধ্যমে আপস মীমাংসা করা যায় কি না, তা চিন্তাভাবনা করছে সরকার।
আইনেও বৈষম্য: সংবিধানের ২৭ নম্বর ধারায় বলা হয়েছে, সব নাগরিক আইনের দৃষ্টিতে সমান এবং সমান আশ্রয় লাভের অধিকারী। সংবিধানের মৌলিক অধিকার ঘোষণার ২৬ নম্বর অনুচ্ছেদে ঘোষিত মৌলিক অধিকারের ক্ষেত্রে অসামঞ্জস্য আইন বাতিলের ঘোষণা করা হয়েছে। কিন্তু নারীরা আইনের ক্ষেত্রে কার্যত এবং বাস্তবে বৈষম্য ও নিপীড়নের শিকার।
মুসলিম আইন অনুসারে বাবা নাবালক সন্তানের অভিভাবক। নাবালকের সম্পত্তিতেও বাবার একচ্ছত্র আধিপত্য। মা হচ্ছেন নাবালকের তত্ত্বাবধায়ক। তবে অবৈধ বা জারজ সন্তানের অভিভাবক মা। অবৈধ কন্যাসন্তানের বেলায় মা তত্ত্বাবধায়কের দায়িত্ব পালন করেন। মুসলমান নারীর কাবিননামায় স্বামী তালাক দেওয়ার অধিকার দিলে নারী তালাক দিতে পারেন। মেয়েটি কুমারী, বিধবা না তালাকপ্রাপ্তা, তা কাবিননামায় জানতে চাওয়া হয়। কিন্তু বিয়ের পাত্রের বেলায় এগুলো প্রযোজ্য নয়। উত্তরাধিকারের ক্ষেত্রে নারীদের পুরুষদের সমান অংশ দেওয়া হয় না।
হিন্দু আইনে পুত্রহীন বাবা দত্তক-পুত্র গ্রহণ করতে পারেন, কিন্তু দত্তক-কন্যা গ্রহণের নিয়ম নেই এবং হিন্দু নারী দত্তক নিতে পারে না। এ আইনেও অবৈধ সন্তানের বেলায় মা স্বাভাবিক অভিভাবক হন। খ্রিষ্টান নারী স্বামীকে তালাক দিতে চাইলে একাধিক সাক্ষী হাজির করানোসহ অনেক কাঠখড় পোড়াতে হয়। খ্রিষ্টান পুরুষ ইচ্ছে করলেই গির্জায় একজন সাক্ষী হাজির করে তালাক দিতে পারেন। হিন্দু নারীর বিয়ে বিচ্ছেদ ঘটানোরই সুযোগ নেই। হিন্দু পুরুষের একাধিক বিয়ে আইনসিদ্ধ। সম্পত্তিতে হিন্দু নারীকে জীবনস্বত্ব ভোগ করার যে অধিকার দেওয়া হয়, তা নারীকে আরও প্রান্তিক করে তোলে।
আইনজীবী সারা হোসেন বলেন, ফৌজদারি মামলায় মেয়ের সম্মতি ছাড়াই নিরাপত্তা হেফাজতের নামে আটকে রাখা হচ্ছে। কোনো মেয়ে নিজের পছন্দে বিয়ে করলে অভিভাবকই তার নামে মামলা করে নিরাপত্তা হেফাজতে পাঠিয়ে দিচ্ছেন। বৈষম্যগুলো একটি অন্যটির সঙ্গে জড়িয়ে যাচ্ছে।
মহিলা ও শিশুবিষয়ক প্রতিমন্ত্রী জানালেন, বৈষম্যমূলক আইনগুলোর বিষয়ে মন্ত্রণালয়ের পক্ষ থেকে এখনো তেমন কোনো উদ্যোগ নেওয়া হয়নি।
পারিবারিক আইন: পারিবারিক আইন ব্যক্তি আইন হিসেবে পালিত হয়। এতে যার যার ধর্মীয় অনুশাসন মেনে চলা হয়। এটি শাসনতন্ত্রের পরিপন্থী। দেশে মুসলমান, হিন্দু ও খ্রিষ্টানদের পারিবারিক আইন প্রচলিত আছে। আদিবাসীদের জন্য এ ধরনের আইন নেই। ব্যারিস্টার সারা হোসেনের মতে, পারিবারিক আইন ধর্মীয় ও লিঙ্গগত দিক থেকে বৈষম্যের সৃষ্টি করেছে। একই দেশে বিভিন্ন ধর্মের নারীদের মধ্যেও বৈষম্য সৃষ্টি করছে এ ধরনের আইনগুলো।
গত মাসে এক কর্মশালায় আইন প্রতিমন্ত্রী কামরুল ইসলাম বলেন, ‘১৯৬১ সালে আইয়ুব খান যদি মুসলিম পারিবারিক আইন অধ্যাদেশে পরিবর্তন আনতে পারেন, তা যদি তখন সবাই মেনে নিয়ে থাকে, ধর্মের যদি কোনো ক্ষতি না হয়ে থাকে, তাহলে বর্তমানে উত্তরাধিকার আইনে পরিবর্তন আনা যাবে না কেন।’
তবে এ প্রসঙ্গে আইনমন্ত্রী শফিক আহমেদ বলেন, ‘হঠাত্ করে এ ধরনের আইনে পরিবর্তন আনা যাবে না। ধর্মীয় অনুভূতিতে যাতে আঘাত না লাগে, তা দেখতে হবে। ধর্মীয় অনুভূতিতে আঘাত না হলে পরিবর্তন করতে কোনো সমস্যা নেই।’
সর্বজনীন পারিবারিক আইন: বিভিন্ন ধর্মের পারিবারিক আইনের সংস্কার করে ইউনিফরম ফ্যামিলি কোড বা সর্বজনীন পারিবারিক আইনের দাবি তোলা হচ্ছে কয়েক দশক ধরে। এর মূল লক্ষ্য হচ্ছে ধর্ম-বর্ণ-গোত্রনির্বিশেষে সবার জন্য ভিন্ন ভিন্ন পারিবারিক আইনের পরিবর্তে এক আইন করা। ভরণপোষণ, বিবাহ, বিবাহবিচ্ছেদ, দাম্পত্য সম্পর্ক পুনরুদ্ধার, সন্তানের অভিভাবকত্ব, তত্ত্বাবধান ও উত্তরাধিকারসংক্রান্ত আইন, রীতির সীমাবদ্ধতা দূর করা। এতে শুধু বিভিন্ন ধর্মের নারীর বৈষম্য কমানো নয়, নারী ও পুরুষের মধ্যেও বৈষম্য কমানোর কথা বলা হয়েছে।
বাংলাদেশ মহিলা পরিষদের প্রতিষ্ঠাতা সভাপতি প্রয়াত কবি সুফিয়া কামাল এ ধরনের আইন তৈরির উদ্যোগ নেন। আইনের প্রাথমিক প্রস্তাবনা নিয়ে কর্মশালা হয় ১৯৮৯ সালে। ১৯৯৩ সালে আইনের খসড়া প্রস্তাবনা তৈরি করে পরিষদ। তবে তা আজও আলোর মুখ দেখেনি
রাজনৈতিক ও ধর্মীয় ইস্যু: জাতীয় মানবাধিকার কমিশনের সদস্য অ্যারোমা দত্ত বলেন, ‘নারী অধিকার রক্ষায় আইন প্রণয়নের বেলায় রাজনৈতিক ও ধর্মীয় ইস্যুটি বড় হয়ে দেখা দেয়। ভারতে হিন্দু সম্প্রদায় সংখ্যাগরিষ্ঠ হওয়ায় সেখানে হিন্দু আইনে পরিবর্তন আনতে সমস্যা হয়নি। সেখানে হিন্দু নারী ও পুরুষ সম্পত্তিতে সমান অধিকার পাচ্ছে। বিয়ের রেজিস্ট্রেশন বাধ্যতামূলক করা হয়েছে। নারীরা স্বামীকে তালাক দিতে পারছে। কিন্তু মুসলমান নারীদের জন্য আইনে পরিবর্তন আনতে পারেনি দেশটি। একইভাবে বাংলাদেশে মুসলিম পারিবারিক
আইনে সংশোধন আনলেও হিন্দু আইনে হাত দিতে ভয় পায় সরকার। হিন্দু আইন পরিবর্তন, অভিন্ন পারিবারিক আইন তৈরির বিষয়টিতে সোচ্চার হওয়ার কারণে হিন্দু নেতারা আমার কুশপুত্তলিকা দাহ করেছে।’
সর্বজনীন পারিবারিক আইনের প্রথম খসড়া তৈরির সঙ্গে ছিলেন সুপ্রিম কোর্টের আইনজীবী জেয়াদ আল মালুম।তিনি জানালেন, এ আইনটি প্রণয়নের উদ্যোগ নেওয়ার জন্য ধর্মীয় মোল্লারা তাঁর কুশপুত্তলিকা দাহ করে।
ডেপুটি অ্যাটর্নি জেনারেল ভীষ্ম দেব চক্রবর্তী বলেন, ‘হিন্দু আইনে সংশোধনী আনতে ধর্মীয় নেতারা ভয় পান। অন্যদিকে সরকারও রাজনৈতিক কারণে এ জনগোষ্ঠীকে খ্যাপাতে চায় না।
বাংলাদেশ জাতিসংঘের নারীর প্রতি সব ধরনের বৈষম্য বিলোপ সনদ বা সিডও সনদে সই করে ২৬ বছর আগে। তবে আজও সনদের ২ ও ১৬.১(গ) মূল দুটি ধারা থেকে সংরক্ষণ প্রত্যাহার করেনি। সনদের ২ নম্বর ধারা অনুযায়ী, নারীর প্রতি সব ধরনের বৈষম্য দূর করার লক্ষ্যে শরিক রাষ্ট্রসমূহ আইনগত, প্রশাসনিক, ও বিধিগত সকল প্রকার ব্যবস্থা গ্রহণ করবে এবং প্রয়োজনে আইন বা বিধিবিধানের পরিবর্তন, পরিবর্ধন অথবা বাতিল করবে। ১৬.১(গ) ধারায় বিবাহ এবং বিবাহ বিচ্ছেদের ক্ষেত্রে নারী-পুরুষের সমান অধিকার ও দায়িত্বের কথা বলা হয়েছে। এ ধারাগুলো দেশের সংবিধানের সঙ্গে সামঞ্জস্যপূর্ণ। শরিয়াহ বা সুন্নাহ দেশের রাষ্ট্রনীতি বা আইনের উত্স না হওয়া সত্ত্বেও সনদের ধারাগুলোতে সংরক্ষণের পক্ষে সরকার যুক্তি দেখিয়ে যাচ্ছে ধারাগুলো ‘শরিয়াহ ও সুন্নাহর পরিপন্থী’।
মিথ্যা মামলা: নারী নির্যাতনের মামলায় প্রভাবশালীদের বাঁচানোর জন্য মামলাকে ভিন্ন খাতে নেওয়া ও মিথ্যা প্রমাণেরও চেষ্টা চলে প্রতিনিয়ত। কুমিল্লায় ১৬ বছরের মেয়ে নিলুফা ধর্ষণের শিকার হয়। সাত মাসের গর্ভাবস্থায় ধর্ষক নিলুফার গায়ে তরল পদার্থ ঢেলে দেশলাই দিয়ে আগুন লাগিয়ে দেয়। এ ঘটনায় শরীরের ৭৪ শতাংশ পুড়ে গেলে ঢাকা মেডিকেল কলেজ হাসপাতালের বার্ন ইউনিটে মারা যান। গত ২৬ জানুয়ারি মৃত্যুর আগে দেওয়া জবানবন্দিতেও নিলুফা একই কথা বলে গেছেন। বাংলাদেশ হিউম্যান রাইটস ফাউন্ডেশনের প্রধান নির্বাহী এলিনা খান বলেন, এসিড ছোঁড়া হলে আলাদাভাবে দেশলাই দিয়ে আগুন জ্বালাতে হয় না। কিন্তু নিলুফার ঘটনায় মামলা করা হয়েছে এসিড অপরাধ দমন আইনের একটি ধারায়, যাতে মামলাটি মিথ্যা প্রমাণিত করা সম্ভব হয়। এ মামলাটি আদালতের দৃষ্টিতে আনা হয়েছে, কিন্তু অসংখ্য মামলা চোখের আড়ালেই থেকে যাচ্ছে।
হেনাদের হারিয়ে যাওয়া: শরীয়তপুরের নড়িয়া উপজেলার চামটা গ্রামের দরিদ্র কৃষক দরবেশ খাঁর মেয়ে হেনা (১৪)। রাতে প্রকৃতির ডাকে সারা দিতে ঘরের বাইরে গেলে হেনাকে তুলে নিয়ে ধর্ষণ করে প্রতিবেশী মাহাবুব (৪০)। ঘটনা জানাজানি হলে এলাকার ইউনিয়ন পরিষদের সদস্য ইদ্রিস ফকিরের নেতৃত্বে সালিস বৈঠক বসে। বৈঠকে ধর্ষক ও নির্দোষ হেনাকে দোররা মারার ফতোয়া জারি করা হয়। ধর্ষণের শিকার মেয়েটি দোররার আঘাত সহ্য করতে না পেরে মারা গেছে। তবে মরে গিয়েও রেহাই পায়নি হেনা, তাই সুরতহাল প্রতিবেদনে লেখা হয়, হেনার সঙ্গে ওই পুরুষের প্রেমের সম্পর্ক ছিল। মহিলা পরিষদের হিসাবমতে, গত বছর ফতোয়ার ঘটনাই ঘটেছে ৩৯টি। আইনসংশ্লিষ্ট ব্যক্তিদের মতে, হেনার এভাবে মরে যাওয়ার কথা নয়। কেননা, ১০ বছর আগে ২০০১ সালের ১ জানুয়ারি বিচারপতি মোহাম্মদ গোলাম রাব্বানী ও বিচারপতি নাজমুন আরা সুলতানার সমন্বয়ে গঠিত হাইকোর্ট বেঞ্চ ফতোয়াবিরোধী রায় দেন। রায়ে ফতোয়াকে দণ্ডনীয় অপরাধ হিসেবে চিহ্নিত করে দণ্ডবিধিতে একটি ধারা সংযুক্ত করার কথা বলা হয়েছিল। তবে ওই রায়ের বিরুদ্ধে মুফতি মো. তৈয়ব ও মাওলানা আবুল কালাম আজাদ ওই বছরই আপিল দায়ের করেন। আশার কথা হলো, ১ মার্চ রায়ের বিরুদ্ধে আপিলের ওপর শুনানি শুরু হয়েছে।
এসিড আইনের বাস্তবায়ন কম: প্রেমসংক্রান্ত কারণকে ছাড়িয়ে জমিসংক্রান্ত বিরোধ অথবা রাজনৈতিক কোন্দলে অস্ত্র হিসেবে এসিডকে ব্যবহার করা হচ্ছে। আর এর প্রধান শিকার হচ্ছেন নারীরা।
এসিড সারভাইভারস ফাউন্ডেশনের (এএসএফ) নির্বাহী পরিচালক মনিরা রহমান বলেন, এসিড-সন্ত্রাস বন্ধের জন্য দুটি শক্তিশালী আইন আছে। মামলায় তথ্য-প্রমাণের জন্য এসিডদগ্ধদের শরীরে ক্ষত আছে। সরকারের বিনা মূল্যে আইনি সহায়তা কার্যক্রম আছে। কিন্তু এত কিছু থাকার পরও পরিস্থিতি পাল্টায়নি। সংগঠনের পক্ষ থেকে সারা দেশের তিন হাজার এসিড সারভাইভারস শনাক্ত করলেও এর মাত্র ১০ শতাংশের বেলায় আইনি সেবা নিশ্চিত করা সম্ভব হয়েছে। এ ছাড়া এসিডদগ্ধদের মামলা হাইকোর্টে গেলে আর সহযোগিতা করা সম্ভব হচ্ছে না।
হয়নি নারীবান্ধব আদালত: বাংলাদেশ জাতীয় মহিলা মহিলা আইনজীবী সমিতির নির্বাহী সদস্য ও সুপ্রিম কোর্ট বারের সাবেক সহসম্পাদক ফাহিমা নাসরিন বলেন, ট্রায়াল কোর্টেও অনেক মামলায় ক্যামেরা ট্রায়াল হচ্ছে না। আদালতে নির্যাতনের শিকার নারীকে এমন সব প্রশ্ন করা হয়, যার মাধ্যমে সেই নারী দ্বিতীয়বার নির্যাতনের শিকার হচ্ছেন।
নারীপক্ষের সদস্য আইনজীবী ইউ এম হাবিবুন নেসা নারী নির্যাতনের মামলাগুলোকে রাজনৈতিক হস্তক্ষেপমুক্ত রাখা, মামলা গ্রহণে আইন প্রয়োগকারী সংস্থার সদস্যদের সচেতনতা এবং মামলা নিষ্পত্তির প্রতিটি স্তরে স্বচ্ছতা ও জবাবদিহি নিশ্চিত করার বিষয়গুলোতে জোর দেন।

</doc>
<doc>
স্বামীর হাতে নির্যাতনের ঘটনা যে শুধু নিরক্ষর বা নিম্নবিত্তদের ঘটে থাকে, এমন নয়। তথ্য ও উপাত্তে দেখা যায়, আমাদের দেশে শিক্ষিত, কর্মজীবী বা প্রতিষ্ঠিত নারীরাও নির্যাতনের শিকার হয়ে থাকেন। বর্তমানে এর ভয়াবহতা বেড়েছে। বিশেষ করে স্বামীর হাতে প্রতিনিয়ত শারীরিকভাবে নির্যাতনের শিকার হচ্ছেন। বেশির ভাগ ক্ষেত্রে সমাজ বা লোকলজ্জার ভয়ে কাউকে কিছু বলতে পারেন না। ফলে তারা মানসিকভাবে বিপর্যস্ত হন। কেউ কেউ আত্মহত্যার মতো ভয়াবহ পথ বেছে নেন, যা কারও কাম্য নয়।
বাংলাদেশে পরিচালিত বিশ্ব স্বাস্থ্য সংস্থার একটি জরিপে দেখা যায়, শহরে বসবাসরত এ দেশের ৪০ শতাংশ শিক্ষিত নারী স্বামীর হাতে নির্যাতিত হন। এ বিষয়ে বাংলাদেশ হিউম্যান রাউটস ফাউন্ডেশনের প্রধান নির্বাহী এলিনা খান বলেন, শিক্ষিত নারীদের ওপর স্বামীর নির্যাতনের মাত্রা বেড়েই চলেছে। গত এক বছরে ৪০০ জন নারী এসেছেন আমাদের কাছে। তাঁর মধ্যে প্রায় ২০০ জন শুধু স্বামীর হাতে নির্যাতনের শিকার। তাঁরা শিক্ষিত এবং সামাজিকভাবে তাঁদের অবস্থান বেশ উঁচু। যাঁরা আসেন, তাঁরা কেউ মামলা করতে চান না। অনেকে বছরের পর বছর ধরে মুখ বুজে স্বামীর এসব অত্যাচার সহ্য করছেন। অর্থনৈতিকভাবে স্বাবলম্বী হওয়া সত্ত্বেও সমাজের কারণে তাঁরা এসব অত্যাচারের কথা গোপন করেন। মধ্যবয়সী পুরুষদের নির্যাতন করার প্রবণতা বেশি। কেস স্টাডি থেকে দেখছি, বিবাহবহির্ভূত সম্পর্ক ও দ্বিতীয় বিয়ের কারণে এই নির্যাতনের হার বেড়েই চলেছে। এসব প্রতিরোধ করার জন্য পারিবারিক নির্যাতন আইন ও দ্বিতীয় বিয়ে প্রতিরোধ করতে জোরালো আইন করতে হবে। তাহলে এসব নির্যাতনের পরিমাণ কমে যাবে। আরেকটি বিষয় হলো, এ দেশের নারীরা তাঁদের পক্ষেও আইনগুলো সম্পর্কে জানেন না। নিজের অধিকার সম্পর্কে আরও সচেতন হতে হবে।
জাতীয় জনসংখ্যা গবেষণা ও প্রশিক্ষণ ইনস্টিটিউটের (নিপোর্ট) ‘বাংলাদেশ ডেমোগ্রাফিক অ্যান্ড হেলথ সার্ভে ২০০৭’-এ দেশের ছয়টি অঞ্চলের মধ্যে চালানো হয়। এ জরিপ থেকে দেখা যায়, ৪৯ শতাংশ শিক্ষিত শহুরে নারী, যাঁরা স্বামীর হাতে শারীরিক নির্যাতনের অভিজ্ঞতার কথা বলেন। এ পরিসংখ্যানে অনুসারে ৪৬ শতাংশ নারীকে তাঁদের স্বামীরা চড়-থাপ্পড় মারেন। ৩০ শতাংশ নারীকে ধাক্কা দিয়ে ফেলে দেন, লাথি মারেন। ১৭ শতাংশ নারীর চুল ধরে টানেন তাঁদের স্বামীরা। ২৫ থেকে ৪৯ বছরের নারীরা বেশি অত্যাচারের শিকার হয়ে থাকেন, যাঁদের বিবাহিত জীবনের মেয়াদ পাঁচ বছর কিংবা তার বেশি অত্যাচারের পরিমাণ তাঁদের ক্ষেত্রে বেড়ে যায়। এই হিসাব শহরাঞ্চলের শিক্ষিত নারীদের ক্ষেত্রেই ঘটছে। এসব স্বামীদের ৩১ দশমিক ১ শতাংশ বিনা কারণে স্ত্রীর গায়ে হাত তোলেন। স্বামীর আদেশ অমান্য করলে, যৌতুকের কারণে, সন্তানের দেখভাল ঠিকমতো না করলে, স্বামীকে না বলে বাইরে গেলে, যথাসময়ে খাবার না দিলে, স্বামীর চাহিদামতো যখন-তখন শারীরিক সম্পর্কে না গেলে এবং ঝগড়া করলে তাঁরা শারীরিক নির্যাতনের শিকার হন। ৫৪ শতাংশ পুরুষ মনে করেন, স্ত্রীকে মারধর করা তাঁদের ব্যক্তিগত বিষয়।
বাংলাদেশ জাতীয় মহিলা আইনজীবী সমিতির সহকারী পরিচালক রাশিদা সুলতানা মনে করেন, শিক্ষিত ও মধ্যবিত্ত পরিবারগুলোতে এমন ঘটনা ঘটছে। তবে যেসব নারী অর্থনৈতিকভাবে স্বাবলম্বী নন, তাঁদের ওপর অত্যাচারের মাত্রাটা বেশি। অভিজ্ঞতা থেকে দেখা যায়, শিক্ষিত নারীরা সব সহ্য করে যান। তাঁরা নিজের কথা কাউকে বলতে পারেন না। নিরুপায় হয়ে আমাদের কাছে আসেন। কিন্তু তাঁরা মামলা করতে চান না। আবার আলাদা থাকার সিদ্ধান্ত নিতে পারেন না।
স্বামীর আচরণগত কোনো অগ্রগতি না হলে হাসিমুখে মেনে নিয়ে দিনের পর দিন তাঁরা সংসার করেন। এর থেকে তুলনামূলকভাবে আমাদের দেশের অশিক্ষিত নারীরা সাহসী। তাঁরা তাঁদের সমস্যার কথা বলতে জানেন। এ দেশের শিক্ষিতের হার যদি ৬০ শতাংশ হয়, তার মধ্যে নারী প্রায় ২০ শতাংশের মতো। এই শিক্ষিত নারীদের অধিকাংশই শারীরিক ও মানসিক নির্যাতনের শিকার হচ্ছেন। চিকিত্সক, স্থপতি, আইনজীবী, বিশ্ববিদ্যালয়ের শিক্ষক, প্রকৌশলী ও কর্মজীবী নারীরা স্বামীর নির্যাতনের শিকার হয়ে আমাদের এখানে পরামর্শের জন্য আসছেন।এ সংখ্যা ক্রমেই বেড়ে চলেছে।
বঙ্গবন্ধু শেখ মুজিব মেডিকেল বিশ্ববিদ্যালয়ের একজন সহকারী অধ্যাপক (নাম প্রকাশে অনিচ্ছুক) বলেন, ‘আমরা স্বামী-স্ত্রী দুজনই চিকিত্সক। বিয়ের পর গাড়ি কেনার জন্য আমার বাবার বাড়ি থেকে টাকা আনতে বলে আমার স্বামী। খুব খারাপ লেগেছিল। প্রতিবাদ করায় সেবার প্রথম সে আমার গায়ে হাত তোলে। ভেবেছিলাম অশান্তি বাড়িয়ে কী হবে। বাবার কাছ থেকে টাকা এনে গাড়ি কিনেছিলাম। এরপর ছোটখাটো কারণেই সে আমার ওপর অত্যাচার করে। তার নির্যাতনের চিহ্ন আমার শরীরে আছে। সবকিছু করে মন জুগিয়ে চলতে হয়। আমার মেয়ে জন্ম নেওয়ার পর অত্যাচার যেন আরও বেড়ে গেছে। ওকে আমি আমার মায়ের কাছে রেখেছি। সবার সামনে আমার স্বামী ভদ্র, বিনয়ী, মিশুক। চিকিত্সক হিসেবেও সে জনপ্রিয়। দুই-একজন কাছের মানুষকে বলেছিলাম আমার স্বামীর কথা। কেই বিশ্বাসই করে না।আমি কী করব জানি না। চারপাশের কথা ভেবে ছেড়ে যেতেও পারি না। ধুঁকে ধুঁকে মরছি। এ রকম প্রতিদিনই অনেক নারী সবার অগোচরে স্বামীর মারধর সহ্য করছেন।’ আইন ও সালিশ কেন্দ্রের তথ্য সংরক্ষণ ইউনিটের পারিবারিক নির্যাতন ২০১০ প্রতিবেদনে দেখা যায়, স্বামীর হাতে শারীরিকভাবে নির্যাতিত ৪২ জন নারীর মধ্যে মাত্র চারজন মামলা করেছেন। ২০০৯ সালে নির্যাতিতদের সংখ্যা ছিল ২২ জন। অর্থাত্ এক বছরে প্রায় দ্বিগুণ হয়েছে। এ ছাড়া যৌতুককে কেন্দ্র করে ৩৮৮ জন নারী অত্যাচারিত হন, যাঁদের অধিকাংশ শিক্ষিত ও কর্মজীবী নারী। আইন ও সালিশ কেন্দ্রের জ্যেষ্ঠ উপসচিব মীনা গোস্বামী বলেন, সারা দেশ থেকে অনেক ফোন আসে আমাদের কাছে, যাঁদের ওপর স্বামীরা অত্যাচার করেন। সশরীরেও আসেন কেউ কেউ। এদের একটি বড় অংশ শিক্ষিত ও কর্মজীবী নারী। আমাদের কাছে কোনো সঠিক পরিসংখ্যান নেই। তারা নাম-ঠিকানা প্রকাশে অনিচ্ছুক থাকেন। তবে নিজেরাও কোনো সিদ্ধান্ত নিতে পারেন না। তাঁরা সেই অর্থে প্রতিবাদও করতে পারেন না। ফলে তাঁরা উভয় সংকটে থাকেন।

</doc>
<doc>
সম্প্রতি প্রকাশিত ইউনিসেফের প্রতিবেদনে বলা হয়েছে, তিনজন কিশোরীর মধ্যে দুজনের বিয়ে হচ্ছে ১৮ বছরের আগে। বেশি বাল্যবিবাহ হয় এমন দেশের মধ্যে বাংলাদেশের অবস্থান তৃতীয়

স্কুলের পথ বদলে বই-খাতা ফেলে বালিকারা বাধ্য হয় স্বামীর ঘরে যেতে। কেউ বা বালিকাবধূ হিসেবে ঘর করে অতিকষ্টে, কেউ বা বিতাড়িত হয়ে ‘স্বামী পরিত্যক্তা’। সরকারি-বেসরকারি পর্যায়ে ব্যাপক কর্মসূচি আর আইন থাকলেও দেশে বালিকা বিয়ে কমছে না। পিছিয়ে পড়া গ্রামগুলোতে এ বিয়ে এখন ঘরে ঘরে। এ দেশে ৬৪ শতাংশ বালিকার ১৮ বছরের আগে বিয়ে হয় বলে ইউনিসেফ হিসাব দিয়েছে। বাংলাদেশে বাল্যবিবাহের হার এখনো বিশ্বের শীর্ষে বলে দাবি একাধিক সূত্রের। বিষয়টি ‘সামাজিকভাবে অনুমোদিত’ হওয়ায় কোনো আইনই বাল্যবিবাহ রোধ করতে পারছে না বলে অনেকের ধারণা।

ঘটনা-১
বাবা-মায়ের অনুপস্থিতিতে ফুফুর ঘরে মাত্র ১২ বছর বয়সে বিয়ে হয়েছিল কিশোরীর। বিয়ের পরই চলে যায় স্বামীর বাড়ি। কাটায় বছর খানেক। এরই মধ্যে গর্ভে আসে সন্তান। স্বামীর মোহ কেটে গেলে তার ওপর চলতে থাকে নির্যাতন। অবশেষে ওর ঠাঁই হয় বাবার বাড়ি। সেখানেই তার কোলে জন্ম নেয় এক ফুটফুটে কন্যাশিশু। কোলের এই শিশুটির সঙ্গে মা-ও শুকিয়ে কঙ্কালসার। গলার হাড়গুলো বেরিয়ে গেছে। রোগবালাইয়ের জন্য গলায় ও হাতে ঝুলিয়েছে বড় বড় তাবিজ। মেয়েটির জীবনে নেমে এসেছে চরম দুর্যোগ। জয়পুরহাট জেলা সদর থেকে প্রায় ১৫ কিলোমিটার দূরে পালি গ্রামে ওদের বাস। বাবা তাঁর কন্যাকে বিয়ে দেন নওগাঁর পাহাড়পুর ইউনিয়নের বিশপাড়া গ্রামের এক দিনমজুরের সঙ্গে। যৌতুক দিতে হয়েছে ১৫ হাজার টাকা। এ টাকা আনা হয়েছে ধার করে।

ঘটনা-২
জয়পুরহাটের ক্ষেতলাল উপজেলার পূর্ব শাখারঞ্জ গ্রামের মেয়েটির (১৩) বিয়ের সব আয়োজন সম্পন্ন হয়েছিল। অতিথি আপ্যায়ন করা হয়েছিল। বিবাহ অনুষ্ঠানের সব কিছুই ছিল প্রস্তুত। কিন্তু শেষ পর্যন্ত প্রশাসনের হস্তক্ষেপে বিয়ে হয়নি। তবে স্কুলে যাওয়ার বয়সে ওকে বিয়ের পিঁড়িতে বসানোর চেষ্টা মানতে পারছে না এই কিশোরী। তার ক্ষোভের শেষ নেই। মেয়ের মা জানালেন, তার স্বামী এলাকার সচ্ছল এক গৃহস্থের মাছের ঘের পাহারা দেন। ওই গৃহস্থ মেয়েটির বিয়ে ঠিক করেছেন সমাজসেবা অফিসে কর্মরত তৃতীয় শ্রেণীর কর্মচারী আতোয়ার হোসেনের সঙ্গে। সে আগে আরেকটি বিয়ে করেছিল। ঝগড়াঝাটির একপর্যায়ে বউকে বাবার বাড়ি পাঠিয়ে দিয়ে আরেকটি বিয়ে করার প্রস্তুতি নিয়েছিল। মেয়ের বাবা-মা এ বিয়েতে সম্মত ছিলেন। ছেলেকে যৌতুক হিসেবে ২০ হাজার টাকা দেওয়ার কথা ছিল। একইভাবে বিয়ে হয়েছে মেয়ের বড় বোনেরও।

ঘটনা-৩
১৬ বছর বয়সে বিয়ে হয়েছিল দুই বছর আগে। তখন সে অষ্টম শ্রেণীতে পড়ত। বাড়ি টাঙ্গাইলের কালিহাতী উপজেলার পাইকড়া ইউনিয়নের ছাতিহাটি গ্রামে। বাবা ও মা তাঁতের কাজ করেন। বিয়ের পর মেয়েটি দুবার স্বামীর বাড়ি গিয়েছিল। দ্বিতীয়বার বাবার বাড়ি এসে আর যায়নি সেখানে। মাকে জানিয়েছে তার কষ্টের কথা। অল্প বয়সে মেয়ের বিয়েতে মায়ের আক্ষেপের যেন শেষ নেই। মা জানান, মেয়ের বিয়ে হয়েছিল পার্শ্ববর্তী বল্লাই ইউনিয়নের ৩৫ বছর বয়সী পাত্রের সঙ্গে। মেয়েটির বাবার আত্মীয়স্বজনের মাধ্যমে বিয়ে ঠিক হয়। মেয়ে কিংবা তাঁর মা-বাবা বিয়ের আগে ছেলেকে দেখেননি। ছেলে সম্পর্কে জানতে পারেন বিয়ের পরে। এলাকার কাজি অফিসে রেজিস্ট্রেশন করাতে না পেরে রেজিস্ট্রেশন হয় পাশের ইউনিয়নে কাজি অফিসে।

সরেজমিন: জয়পুরহাট ও টাঙ্গাইল
ওই গ্রামে আরও কয়েকজন নারী এভাবেই অল্প বয়সে বউ হয়ে এসেছে। মাত্র ১৬ বছরে এক মেয়ের কোলে দুটি সন্তান। স্বামীর সঙ্গে তার বিয়ে হয় আট বছর আগে। পাশের ঘরের আরেক মেয়ে পঞ্চম শ্রেণীতে পড়া অবস্থায় বউ হয়ে এসেছে। বিয়ের বয়স ১৮ বছর পেরোতে না-পেরোতেই আরেকজনের ঘরে দুই সন্তান। ১৭ বছরের পুত্রবধূর কোলে দেখা গেল চার বছরের সন্তান। জয়পুরহাট সদর, আক্কেলপুর, ক্ষেতলাল ও কালাই উপজেলার বিভিন্ন এলাকায় এখনো বহু বাল্যবিবাহ হচ্ছে বলে স্থানীয় লোকজন জানিয়েছেন।
জয়পুরহাটের মাধ্যমিক বিদ্যালয়গুলোতে খোঁজ নিয়ে বাল্যবিবাহের আরও কিছু চিত্র পাওয়া যায়। বিয়ের কারণে ২০১০ সালে সদর উপজেলার চাঁদপুর উচ্চবিদ্যালয় থেকে ১২ জন ছাত্রী লেখাপড়া ছেড়ে দিয়েছে। ভুটিয়াপাড়া উচ্চবিদ্যালয় থেকেও মেয়েরা একই হারে লেখাপড়া ছাড়ছে। ক্ষেতলাল উপজেলার হিন্দা উচ্চবিদ্যালয় থেকে গত বছর সাত-আটজন শিক্ষার্থী বাল্যবিবাহের কারণে লেখাপড়া ছেড়ে দিয়েছেন। একই চিত্র পাওয়া গেছে টাঙ্গাইলের কালিহাতীর ছাতিহাটিসহ আশপাশের গ্রামগুলোতে।
টাঙ্গাইলের কালিহাতীর পাইকড়া ইউনিয়নের বিবাহ রেজিস্ট্রার (কাজি) হারুণ ইবনে রশিদ বলেন, ইউনিয়ন পরিষদ থেকে ভুয়া জন্মনিবন্ধন সনদ নেওয়া হলে অনেক সময় আমরা মেয়ের বয়স বুঝতে পারি না। অনেক সময় মেয়েকে দেখে আমরা বিয়ে রেজিস্ট্রি করতে রাজি না হলেও মেয়ের অভিভাবকদের জন্য তা সম্ভব হয় না। আমরা ফিরিয়ে দিলেও অন্য কাজির কাছে গিয়ে বিয়ে রেজিস্ট্রি করানো হয়।
বিবাহ রেজিস্ট্রারদের মধ্যে সচেতনতার অভাবে চিত্র মেলে পাইকড়া ইউনিয়নের পার্শ্ববর্তী বল্লার ইউনিয়নের কাজি ফেরদৌস হোসেনের কথা শুনে। অপ্রাপ্তবয়স্ক এ মেয়ের বিয়ে রেজিস্ট্রির পর এলাকাবাসী প্রশ্ন তুললে তিনি বলেন, বিয়ের জন্য ১৮ বছর বয়স হতে হবে, এমন কোনো বাধ্যবাধকতা নেই। এ বিষয়ে আমার কাছে কোনো সরকারি আদেশ নেই। মেয়ের বাবা, চাচা, মামা বলছে, বিয়ের বয়স হয়েছে, আমি বিয়ে রেজিস্ট্রি করেছি। এতে আমার অপরাধ কোথায়?
বাল্যবিবাহ সম্পর্কে পাইকড়া ইউনিয়ন পরিষদের চেয়ারম্যান আফজাল হোসেন মোল্লা বলেন, ‘বাল্যবিবাহ হচ্ছে কি না, সে বিষয়ে আমরা কঠোর নজর রাখি। এর পরও সামাজিক অনেক সমস্যা থেকে যায়। মেয়ের বাবা-মাসহ আত্মীয়স্বজনকেই ঠিক করতে হবে, মেয়ের বিয়ে কখন দেওয়া হবে।’

বাল্যবিবাহের হার কমছে না
সরকারি-বেসরকারি পর্যায়ে ব্যাপক প্রতিরোধে কার্যক্রম পরিচালিত হলেও দেশে বাল্যবিবাহের হার কমছে না। ২০০৯ সালে ইউনিসেফ প্রকাশিত সর্বশেষ প্রতিবেদনে বলা হয়েছে, এ দেশে ৬৪ শতাংশের বেশি বালিকাদের ১৮ বছরের আগে বিয়ে দেওয়া হয়। অন্যদিকে ব্রিটিশ জার্নালে প্রকাশিত প্রতিবেদনে দেখানো হয়েছে, বাল্যবিবাহের ফলে মেয়েরা অল্প বয়সে গর্ভ ধারণ করে। বর্তমানে বাংলাদেশে ১৫ থেকে ১৯ বছর বয়সের এক-তৃতীয়াংশ বালিকা গর্ভ ধারণ করেছে অথবা সন্তানের জন্ম দিয়েছে। একজন প্রাপ্তবয়স্ক নারীর তুলনায় একজন কিশোরী মা অনেক বেশি প্রসবকালীন জটিলতায় ভোগেন বলে ওই প্রতিবেদনের দাবি।
বাল্যবিবাহ রোধে আইন প্রণয়ন হয়েছে। সরকারি-বেসরকারি পর্যায়ে নেওয়া হয়েছে নানা উদ্যোগ। মহিলা ও শিশুবিষয়ক মন্ত্রণালয় প্রশিক্ষণ প্রদানসহ সচেতনতামূলক কর্মসূচি বাস্তবায়ন করছে। সরকার মেয়েশিশুদের মাধ্যমিক পর্যায় পর্যন্ত অবৈতনিক শিক্ষা গ্রহণকে জোরদার করতে খাদ্যের বিনিময়ে শিক্ষা কর্মসূচি এবং উপবৃত্তি চালু করেছে। মুসলিম বিবাহ রেজিস্ট্রেশন আইন সংশোধন করে রেজিস্ট্রেশনবিহীন বিয়ে করার শাস্তি তিন মাসের স্থলে দুই বছর করা হয়েছে। বিয়ে রেজিস্ট্রেশনের সময় জন্মনিবন্ধন সনদপত্র প্রদর্শন বাধ্যতামূলক করা হয়েছে। স্থানীয় সরকারকে বাল্যবিবাহ প্রতিরোধ ও শিশুর জন্মনিবন্ধনের দায়িত্ব প্রদান করা হয়েছে।

বালিকাদের জীবনের ঝুঁকি
মাঠ ঘুরে দেখা গেছে, বাল্যবিবাহের কারণে বহু কন্যাশিশু ঝরে পড়ছে। বাল্যবিবাহের শিকার কিশোরীদের অনেকে বিদ্যালয়ে যেতে না-যেতেই বিদ্যালয় ছেড়ে দিচ্ছে। এর ফলে সমাজে ও স্বামীর পরিবারে তারা সম্মানজনক অবস্থান পায় না।
২০০৯ সালে প্রকাশিত বাংলাদেশ ডেমোগ্রাফিক অ্যান্ড হেলথ সার্ভে (বিডিএইচএস) অনুযায়ী, বাল্যবিবাহ ও অকালমাতৃত্বের কারণে মা এবং শিশুর মৃত্যু ও রুগ্ণ হওয়ার হার অনেক বেশি। এক-তৃতীয়াংশ নারী ২০ বছর বয়সের নিচে মা হয় অথবা গর্ভধারণ করে। এই অনুপাত কোনোভাবেই কমছে না।
বিডিএইচএস প্রতিবেদনে দেখানো হয়েছে, বাংলাদেশের নারীদের বিয়ের গড় বয়স ১৬ দশমিক ৪ বছর, ২০০৪ সালে যা ছিল ১৬ বছর। কিন্তু এই বয়স আইনত সর্বনিম্ন বয়সের থেকেও ১৮ মাস কম। এ তথ্য থেকে বোঝা যায়, আইন ও নীতিমালা কখনো বাস্তবায়নের নিশ্চয়তা দিতে পারে না।
গবেষণায় দেখা গেছে, ২০ থেকে ২৪ বছর বয়সের মায়েদের তুলনায় ১০ থেকে ১৪ বছর বয়সের মাদের প্রসবকালীন মৃত্যুর হার পাঁচ গুণ বেশি। ২০ বছর বয়সের ওপরে মায়েদের তুলনায় ১৪ বছর বয়সের নিচে কিশোরী মায়েদের প্রসবকালীন মৃত্যুর হার ৫০ শতাংশেরও বেশি।
জয়পুরহাটে বাল্যবিবাহের শিকার এক মেয়ে বলেন, ‘অল্প বয়সে বিয়ে দিয়ে আমার জীবনটা শেষ করে দেওয়া হয়েছে। বাবা-মায়ের এই সিদ্ধান্ত আমি জানতাম না। আমার এখন স্বামীর ঘরে যাওয়ার ইচ্ছা নেই।’ কালিহাতীতে বাল্যবিবাহের শিকার আরেক মেয়ে বলেন, ‘আমি এ বিয়ের বিষয়ে প্রথম থেকেই না করেছি। কেউ শোনেনি আমার কথা।’

আইনের ফাঁকফোকর দিয়ে বাল্যবিবাহ
মাঠ সরেজমিনে দেখা গেছে, বাল্যবিবাহের এই প্রচলিত আইন অমান্য করেই বাল্যবিবাহ হচ্ছে। ইউনিয়ন পরিষদের চেয়ারম্যান, সদস্য এমনকি বিবাহ রেজিস্ট্রাররা (কাজি) পর্যন্ত বাল্যবিবাহ প্রতিরোধে অসহায়। কাজিরা বলেন, ইউনিয়ন পরিষদ থেকে বিয়ের আগে ছেলে বা মেয়ের জন্মনিবন্ধন সনদে মনগড়া জন্মতারিখ লেখা হয়। এ ক্ষেত্রে কাজিদের কিছুই করার থাকে না। অনেক স্থানে আবার মেয়ের বয়স কমিয়ে জন্মনিবন্ধন করার ক্ষেত্রে কাজিরাই মুখ্য ভূমিকা পালন করেন। এমন অভিযোগ পাওয়া যায় বিভিন্ন এলাকা থেকে।
বাংলাদেশ মহিলা আইনজীবী সমিতির আইনজীবী বীথিকা হাসান বলেন, ‘বাল্যবিবাহ এখনো আমাদের সামাজিক অনুশাসনে বাধা। দেশে বাল্যবিবাহ এখনো সামাজিকভাবে অনুমোদিত। ফলে আইন থাকা সত্ত্বেও বাল্যবিবাহের হার অনেক বেশি। এ জন্য অভিভাবক-পর্যায়ে সচেতনতা জরুরি। পাশাপাশি যেসব বাল্যবিবাহ ঘটছে, এর সঙ্গে সংশ্লিষ্ট ব্যক্তিদের শাস্তি দিতে হবে।’
আইনজীবীদের সঙ্গে আলাপ করে জানা যায়, ১৯২৯ সালে বাল্যবিবাহ নিরোধ আইন পাস করা হয়েছে। এ আইন ১৯৮৪ সালে সংশোধন করা হয়। এই আইনে আইনসম্মত বা বৈধ বিবাহের জন্য বর ও কনের ন্যূনতম বয়স নির্ধারণ করা হয়েছে। এ আইনে পুরুষের বিয়ের আইনসম্মত বয়স ন্যূনতম ২১ বছর এবং নারীর ন্যূনতম ১৮ বছর নির্ধারণ করা হয়। সেই সঙ্গে বাল্যবিবাহকারী, বাল্যবিবাহ সম্পন্নকারী এবং বাল্যবিবাহ সম্পন্নের আদেশ বা অনুমতি প্রদানকারী অভিভাবকদেরও শাস্তির বিধান রাখা হয়েছে। জড়িত ব্যক্তিদের বিরুদ্ধে অভিযোগ দায়েরের ক্ষমতা রয়েছে পৌরসভা বা ইউনিয়ন পরিষদের চেয়ারম্যানের কাছে।

দারিদ্র্য, নিরাপত্তাহীনতা, অসচেতনতা প্রধান কারণ
মাঠ ঘুরে বাল্যবিবাহের শিকার বালিকা, তার অভিভাবক ও প্রতিবেশীদের সঙ্গে কথা বলে বাল্যবিবাহের কারণ সম্পর্কে পাওয়া গেছে নানা তথ্য। জয়পুরহাট ও টাঙ্গাইলের অভিভাবকেরা জানান, কন্যাসন্তানেরা তাদের পরিবারের কাছে অনেক সময় অর্থনৈতিক বোঝার কারণ হয়ে দাঁড়ায়। অল্প বয়সে বিয়ে দিয়ে তারা এই বোঝা কমাতে চায়। বাল্যবিবাহ দেওয়ার মাধ্যমে কন্যাসন্তানদের যৌন নিপীড়ন ও অবৈধ যৌন সম্পর্ক থেকে বিরত রাখার ব্যাপারেও নিশ্চিত হন।
জয়পুরহাটের ক্ষেতলালে বাল্যবিবাহের শিকার এক কিশোরীর বাবা বলেন, ‘আমরা গরিব মানুষ। কোনোমতে ছেলেমেয়েকে নিয়ে খেয়ে না-খেয়ে দিন পার করি। অনেক কষ্টে মেয়েকে লেখাপড়া করাচ্ছিলাম। কিন্তু বখাটের অত্যাচারে আর মেয়ের লেখাপড়া এগিয়ে নিতে পারলাম না। থানায় অভিযোগ করেও কোনো লাভ হয়নি। তাই মেয়েকে বাধ্য হয়ে লোকলজ্জার ভয়ে বিয়ে দিয়েছি।’

সামাজিক আন্দোলন গড়ে তোলার তাগিদ
জয়পুরহাটের চাঁদপুর উচ্চবিদ্যালয়ের প্রধান শিক্ষক আলমগীর কবির মনে করেন, সামাজিক সচেতনতার পাশাপাশি বিবাহ রেজিস্ট্রারদের বর-কনের বয়স খতিয়ে দেখা অত্যন্ত জরুরি। এসব বিষয়ে সামাজিক আন্দোলন গড়ে তুলতে হবে।
জয়পুরহাট জেলা প্রশাসক অশোক কুমার বিশ্বাস জানান, বাল্যবিবাহ, ইভ টিজিং, নারীশিশু নির্যাতনরোধে আইনশৃঙ্খলা রক্ষাকারী বাহিনী ও জনপ্রতিনিধিদের সমন্বয়ে সচেতনতামূলক কার্যক্রম প্রশাসন থেকে অব্যাহত রয়েছে। বাল্যবিবাহের কোনো খবর পাওয়া গেলেই সেখানে ম্যাজিস্ট্রেট পাঠিয়ে পরিবারকে বুঝিয়ে বাল্যবিবাহ বন্ধ করা হচ্ছে।
ইউনিসেফের চাইল্ড প্রটেকশন সেকশনের প্রকল্প কর্মকর্তা সৈয়দ ইমতিয়াজ আহমেদ বলেন, বাল্যবিবাহ রোধে নারীদের চেয়ে পুরুষদের সচেতন করার ওপর জোর দিতে হবে।

</doc>
<doc>
সাদিরা খাতুন। ঢাকা মেট্রোপলিটন পুলিশের তদন্ত শাখার (ডিবি উত্তর) সিনিয়র সহকারী পুলিশ কমিশনার। সাদিরা খাতুনের একটি দিন কেমন কাটে, সে সম্পর্কে জানতে সকাল সাতটার মধ্যেই আমরা পৌঁছে যাই রাজারবাগ পুলিশ লাইন-সংলগ্ন তাঁর শান্তিনগরের বাসায়। প্রতিদিন ভোর ছয়টায় ঘুম থেকে উঠে নামাজ পড়ে চিরতার পানি পান করা তাঁর অভ্যাস। সাদিরা এর পরপরই শুরু করেন হালকা ইয়োগা। অতঃপর লাল চা আর বিস্কুট ভিজিয়ে খেতে খেতে এক হাতে টিভির রিমোট আর অন্য হাতে খবরের কাগজ দিয়ে দিনের কাজ শুরু করেন। সকাল নয়টার মধ্যে ভাইবোনেরা সব একসঙ্গে মিলিত হন ডাইনিং টেবিলে সকালের নাশতা খাওয়ার জন্য। হালকা নাশতা সেরেই অফিসে যাওয়ার প্রস্তুতি নিতে শুরু করেন। প্রস্তুতি নেওয়ার আগে প্রতিদিন একবার নিজের ঘরের আসবাব পরিষ্কার করেন, নিজ হাতে ঘরের মেঝে পরিষ্কার করেন, তারপর চলে স্নানপর্ব।
সাদিরা পুলিশের পোশাক না পরায় মনে মনে একটু হোঁচট খেয়েছি। তিনি বলেন, ‘ডিবি অফিসে সাধারণ পোশাকে যেতে হয়, কিন্তু বিশেষ অনুষ্ঠানের দায়িত্বে গেলে তখন পুলিশের পোশাক পরা লাগে। আর যখন অপারেশনে যেতে হয়, তখন আবার নিজের সুবিধার্থে জিনস, ফতুয়া—এসব পরে থাকি।’ সকাল ১০টা বাজতেই অফিসের জন্য পুরোপুরি প্রস্তুত সাদিরা। গাড়ি নিয়ে ইতিমধ্যে হাজির কনস্টেবল ফারুক। এক হাতে ওয়াকিটকি আরেক হাতে মামলাসংক্রান্ত গুরুত্বপূর্ণ ব্যক্তিগত ডায়েরি নিয়ে পৌঁছে যান গাড়ির কাছে। ঘরোয়া পরিবেশে সাদিয়ার মধ্যে হঠাত্ করেই যেন কর্মব্যস্ততার পরিবর্তন লক্ষ করা যায়। সকাল সাড়ে ১০টা বাজতেই পৌঁছে যান ডিবি অফিসের কার্যালয়ে। মাদক নিয়ন্ত্রণ টিমের ১৫ জন সদস্যের প্রধান হলেও তিনি অস্ত্র উদ্ধার, গাড়ি উদ্ধার, ডাকাতি, অপহরণ মামলা—এসব বিষয় নিয়েও কাজ করে থাকেন।
অফিসে পৌঁছেই আগে নিশ্চিত হন তাঁর টিম সদস্যের কাজ সম্পর্কে, বিভিন্ন মামলার রিপোর্ট দেখতে শুরু করেন, এরপর কিছু আলামত কী করবেন, তার সিদ্ধান্ত দেন। এরই মধ্যে জানান তাঁর জীবনের সবচেয়ে বড় অর্জন, যখন মাদক ব্যবসায়ীদের হাতেনাতে গ্রেপ্তার করতে পারেন। কথা বলতে বলতে তাঁর কাজ কিন্তু থেমে থাকে না। অফিসে এসে ল্যাপটপের মাধ্যমে একটি মামলার গোপন সূত্র খুঁজে বের করতে শুরু করেন। এরই মধ্যে তাঁর সঙ্গে দেখা করতে আসেন অপহরণ মামলার সঙ্গে সংশ্লিষ্ট বাদীপক্ষের দুজন ভিনদেশি নাগরিক। অত্যন্ত বিচক্ষণতা ও বুদ্ধিমত্তার সঙ্গে তিনি তাঁদের সঙ্গে আলাপ-আলোচনা করে মামলার অগ্রগতি সম্পর্কে অবহিত করেন। এরই মধ্যে মুঠোফোনের মাধ্যমে গোপন তথ্য সরবরাহকারীদের কাছ থেকে খবরাখবর নিচ্ছিলেন। প্রায় দুই ঘণ্টার আলাপ-আলোচনা শেষে তাঁরা যখন চলে যান, হঠাত্ করেই যেন তাঁর ভ্রু কুঁচকে যায় আর মুখে হাসি ফুটে ওঠে। ল্যাপটপ থেকে মুখ সরিয়ে তিনি জানান, সকাল থেকে যে মামলা নিয়ে বসে আছেন, তার গোপন সূত্র খুঁজে পেয়েছেন। গোপন তথ্য পেয়ে সঙ্গে সঙ্গে ডিসি স্যারের কাছে গিয়ে সব বুঝিয়ে দিয়ে আসেন। শত কর্মব্যস্ততার মধ্যেও তাঁর হাস্যোজ্জ্বল মুখে কোনো বিরক্তির ছাপ পড়েনি। দুপুরের খাবার সব সময় অফিসে খান। খেতে খেতে সাদিরা বলেন, ‘রাত যত গভীর হয়, মাদক ব্যবসায়ীদের অপকর্ম তত বাড়তে থাকে। তাই বেশির ভাগ অপারেশন রাতে হয়।’ দুপুরের খাবার শেষ করতে না-করতেই ফোন আসে, বিকেলে অপারেশনে যেতে হবে। খাবার শেষে নিজের পদোন্নতির জন্য একটু পড়াশোনা করতে বসেন। এসব অপারেশনে যেতে ভয় হয় না আপনার? প্রশ্ন শুনে হেসে বলেন সাদিরা, ‘ছোটবেলা থেকেই আমার মধ্যে ভয়টা কম। আর অপারেশনে গেলে আমি যদি ভয় পাই, তাহলে আমার দলের সদস্যরা পিছিয়ে যাবেন। বিপদ যদি আসে, তাহলে দলের সদস্যরা আমাকে সাহায্য করবেন।’
এরই মধ্যে অপারেশনে যাওয়ার সময় হয়ে আসে, নিজের ১৫ সদস্যের টিম নিয়ে বসে যান আলোচনায়, হালকা ব্রিফিং দেন এবং অপারেশনের সময় কার কী দায়িত্ব বুঝিয়ে দেন। এরপর নিজে দ্রুত পাঁচ মিনিটের মধ্যে অপারেশনে যাওয়ার পোশাক পরে দল নিয়ে বেরিয়ে যান। সন্ধ্যা ঘনিয়ে আসে, গাড়িতে যেতে যেতে তিনি তাঁর দলের সদস্যদের হালকা ব্রিফিং দেন। এভাবে প্রতিদিন রাত ১১-১২টা বেজে যায় অপারেশন শেষ করে বাসায় পৌঁছাতে। তবে রাত যতই হোক, বাসায় ফিরে একটু সতেজ হয়ে ভাইবোনদের সঙ্গে খাবার টেবিলে রাতের খাবার একসঙ্গে খেতে আর আনন্দ দিতে খুব পছন্দ করেন তিনি।

</doc>
<doc>
সাত মিনিট বাকি। দ্রুত মেয়েকে তৈরি করছেন হাসিনা আক্তার। সোয়া সাতটার বেশি বেজে গেলে সকালের যানজটে পড়ে যাবেন, রিকশাও পাবেন না। দেরি হয়ে যাবে মেয়ের স্কুলের। এক হাতে মেয়ের চুল বাঁধছেন, আরেক হাতে মুখে ক্রিম লাগিয়ে দিচ্ছেন। আজ ভাগ্য ভালো। জ্যামে পড়তে হয়নি। সাড়ে সাতটার মধ্যেই পৌঁছে গেলেন বিদ্যালয়ের দরজায়। মেয়েকে ঢুকিয়ে দিয়ে এবার নিশ্চিন্ত হলেন হাসিনা আক্তার।
সপ্তাহের পাঁচ দিনের চিত্র এটি। ছুটির দিনে তা একটু ভিন্ন। তবে সেদিন ব্যস্ততার পরিমাণ থাকে আরও বেশি। কারণ স্বামী ও মেয়ে দুজনই থাকে গৃহে। আর দশটা গৃহবধূর জীবন থেকে হাসিনা আক্তারের সাংসারিক জীবনটা একটু ভিন্ন। সাত বছরের মেয়ে লুবায়না হাসানকে নিয়েই তাঁর যত সাংসারিক কর্মকাণ্ড। জুনিয়র ল্যাবরেটরি স্কুলে প্রথম শ্রেণীতে পড়ছে লুবায়না। স্বামী নাজমুল হাসান ব্যবসার জন্য থাকেন কুমিল্লায়। আর হাসিনা থাকেন ঢাকার সেন্ট্রাল রোডে নিজস্ব বাড়িতে। অর্ধেকটা আবার ভাড়া দিয়েছেন। শুক্র ও শনিবার এসে থেকে যান মেয়ে ও স্ত্রীর সঙ্গে।
ফিরে যাই আগের দৃশ্যে, যেখানে মেয়েকে ক্লাসে পাঠিয়ে মা বাইরে দাঁড়িয়ে আছেন। অপেক্ষা করছেন বান্ধবী কাশফিয়া আহমেদের জন্য। তিনি ছেলেকে দিতে আসবেন। কিছুক্ষণ পরই চলে এলেন তিনি। দুজনে গল্প করতে করতে এগিয়ে গেলেন আবাহনী মাঠের কোনায় অবস্থিত চায়ের দোকানে। উদ্দেশ্য, চা-পরোটা খাবেন। সকালের তাড়াহুড়োতে কিছুই খাওয়া হয় না। তাই রোজ এখানে এসে হালকা কিছু খেয়ে নেন। ঘড়িতে আটটা বাজতেই উঠে দাঁড়ান কাশফিয়া। অফিসে যাওয়ার সময় হয়ে এসেছে। বান্ধবীকে বিদায় দিয়ে হাসিনা আবারও চলে আসেন মেয়ের স্কুলের সামনে।
শুরু হয় অপেক্ষার পালা। রোদে, বৃষ্টিতে, শীতে ঘণ্টার পর ঘণ্টা দাঁড়িয়ে থাকেন মায়েরা। এ এক সীমাহীন কষ্ট। তার পরও হাসিমুখে মেনে নেন। কখনো বা দাঁড়িয়ে, কখনো বসে। পাশের ভাবির সঙ্গে কিছুক্ষণ গল্প করে সময় কাটান হাসিনা। ‘স্কুলে দিয়ে বাসায় যেতে যেতেই ১০টা বেজে যায়। লুবায়নার ছুটি হয় ১০টা ৫০ মিনিটে। বাসায় গিয়েই বের হতে হয়। এ কারণেই একবারে ছুটি হলে তবেই ফিরি।’ বললেন হাসিনা আক্তার। ক্লাসের শেষ ঘণ্টা বাজতেই উঠে দাঁড়ান হাসিনা। ভিড়ের মাঝে খুঁজতে থাকেন মেয়েকে। মাকে দেখে দৌড়ে আসে লুবায়না। হাতে পরীক্ষার খাতা। ২০-এর মধ্যে ২০ পেয়েছে সে। মেয়ের সাফল্যে হাসিনার ক্লান্তিকর চেহারায় ফুটে ওঠে হাসি।
বাসায় ফিরতে ফিরতে বেজে যায় সোয়া ১১টা। আজ বাজার করতে হবে না। তাই একটু বিশ্রাম নিয়েই ঢুকে যান রসুইঘরে। তাড়াতাড়ি করে মেয়ের জন্য বানিয়ে দেন হালকা কিছু খাবার। কারণ মেয়ে আজ ঠিকমতো টিফিন খায়নি। মেয়েকে খাইয়ে আবারও হাতে তুলে নেন খুন্তি। এবার ডুবে যান দুপুরের রান্নার ব্যস্ততায়। একসঙ্গে করে নেবেন রাতের খাবারের আয়োজনও। ছুটা একটি মেয়ে আছে, সে কাজে কিছুটা সাহায্য করে। মাঝেমধ্যে দেখে যাচ্ছেন, মেয়ে কী করছে।
দুপুরের খাবারের সময় হয়ে গেছে। কিন্তু মেয়েকে গোসলের জন্য তার পেছনে ছুটতে হচ্ছে হাসিনাকে। অবশেষে সে কাজটিও করা হলো। খাওয়া শেষে এবার একটু ঘুমানোর পালা। তবে সেটা শুধু মেয়ের জন্য। মায়ের কাজ এখনো বাকি আছে বৈকি। স্কুলব্যাগ থেকে সব খাতা বের করে দেখতে লাগলেন, কী কী পড়ানো হয়েছে আজ। ওয়ার্ক বুক দেখে বুঝে নিলেন, বাড়ির কাজ কী করতে হবে। এসব করতে করতেই ঘড়িতে পাঁচটা বাজে। বিকেলের নাশতা তৈরি করে মেয়ের সঙ্গে কিছুক্ষণ সময় কাটান। সন্ধ্যা হয়ে এলে পড়াতে বসান লুবায়নাকে। ‘সারা দিন কী এমন কাজ করো? ঘরেই তো বসে থাকো—এ ধরনের কথা শুনলে খুব মন খারাপ হয়ে যায়। তখন মনে হয়, কী করলাম সারা জীবন!’ অবসর সময়টুকুতে বসে সে কথাই
বলছিলেন হাসিনা আক্তার। সারা দিনে রাতের খাবারের আগে বা পরে একটু সময় কাটান নিজের মতো করে। গান শোনেন। টিভি খুব একটা দেখা হয় না। একটু পরই লুবায়নার স্কুলের পোশাক ইস্ত্রি করতে উঠে পড়বেন। ঘরের খুঁটিনাটি না করা কাজগুলো গুছিয়ে রাখতে হবে। সকালে উঠতে হবে ছয়টার সময়।

</doc>
<doc>
সকাল আটটায় যেতে হয় কাজে। একটু তাড়াহুড়ো করেই তাই ধরাতে হয় চুলো। আগুন আর ধোঁয়ায় চোখ থেকে দূর হয় ঘুম ঘুম ভাব। রান্না শেষে নিজের চার বছরের সন্তান সাজ্জাদুলকে জাগিয়ে তোলেন সাজেদা। নিজের হাতে খাওয়ান ছেলেকে। ছেলেটা মায়ের বুকের ভেতর মাথা রেখে ঘুমের ঘোরেই মুখে তুলে নেয় কয়েক লোকমা ভাত। সারা দিন আর ছেলেকে পান না। ছেলের জন্য মন পোড়ে। তাই এ সময় মায়ের আদর বেড়ে যায় অনেক। স্বামী আর সন্তানকে খাওয়ানোর পরে নিজের খাবারটুকু সঙ্গে নিয়ে বেরিয়ে যান কাজে। বাড়ির কাছেই খরতৈল মসজিদ। সেখান থেকে একটু ডান-বাম করে হেঁটে গেলেই ভিয়ালোটেক্স গার্মেন্টস। গাজীপুরার অনেকেই কাজ করেন এ জায়গায়। ভিড় ঠেলে গার্মেন্টসের ভেতরে ঢুকে একটু হাঁপ ছাড়েন সাজেদা। ভারী যন্ত্রপাতিতে ঠাসা ভেতরটা। একটু সময় নিয়ে সহকর্মীদের সঙ্গে গল্প করতে করতে গুমোট ভাবটা কাটিয়ে ওঠেন তিনি। সাজেদা করেন প্রিন্টিংয়ের কাজ। দক্ষ হাতে কাপড়ের শরীর সাজান নানা রঙে। এ কাজ করছেন প্রায় তিন বছর ধরে। ঢাকায় আসার আগে শৈশবটা কেটেছিল বাগেরহাটে। সাজেদার বাবার বাড়ি সেখানে। বাগেরহাট ছেড়ে ঢাকায় এসে থিতু হওয়ার পর অল্প বয়সেই বিয়ে হয়ে যায় তাঁর। বিয়ে কী, সেটা বোঝার সময়ও পাননি সাজেদা। ব্যস্ত হয়ে পড়তে হয়েছে সংসার নিয়ে। এলাটিং-বেলাটিং, আগডুম-বাগডুম আর পুতুলের খেলাঘর ছেড়ে শুরু করতে হয়েছে নিজের ঘর গোছানোর কাজ। এসবের ভেতরেই স্বামীর পরামর্শ আর সহায়তায় শেখেন প্রিন্টিং। আনাড়ি সাজেদা ধীরে ধীরে নিজেকে মানিয়ে নেন বাইরের পৃথিবীর সঙ্গে। হয়ে ওঠেন মানসিকভাবে পরিপক্ব। একই সঙ্গে কাজ আর ঘরের মানুষগুলোকে সামাল দেওয়ার কৌশলগুলো শিখে যান তিনি। বুঝতে পারেন, স্বামী-স্ত্রী একই সঙ্গে কাজ করলে সংসারটাকে চালানো সহজ হয়ে যায়। সাজেদা সাহস পান তাঁর কাজ থেকে। আত্মনির্ভরশীলতা তাঁকে শক্তি জোগায়। কাজের সময় দম ফেলার ফুরসত নেই সাজেদার। একটানা কাজ করতে করতে কখন যে দুপুর হয়ে যায়, টেরই পাওয়া যায় না। খাবারের বিরতি পেলেই সহকর্মী, বন্ধুদের নিয়ে খেতে বসেন একসঙ্গে। একজন আরেকজনের পাতে খাবার তুলে দেন, কথা বলতে বলতে হাসতে হাসতে লুটোপুটি খান একজন আরেকজনের ওপর। কত শত কথা! নতুন কেনা চুড়ি, দজ্জাল ননদের কাণ্ড, শাশুড়ির আবদার, স্বামীর অভিমান, সন্তানের পড়াশোনা—কোনো কিছুই বাদ যায় না এ অল্প সময়ের কথায়। খাওয়া শেষে আবার ফিরতে হয় কাজে। মনটা আকুলি-বিকুলি করে বাড়িতে থাকা ছেলেটার জন্য। ছেলেটা বড় হচ্ছে। ছেলেটাকে মানুষ করতে হবে। অনেক বড় চিকিত্সক বানাতে হবে। সন্তানকে নিয়ে হাজারো স্বপ্ন আছে সাজেদার মনে। এসব ভাবতে ভাবতেই কাজ করতে থাকেন তিনি। তাঁর সঙ্গে কাজ করা অনেকের স্বামীই স্ত্রীর বাইরে গিয়ে কাজ করাটা অপছন্দ করেন। তাঁরা চান মেয়েরা সব সময় ঘরে থাকুক। স্বামী আর সন্তানের জন্য রান্নাবান্না করে সময় কাটাক। সেই দিক থেকে সাজেদার কপাল ভালোই বলতে হবে। সাজেদার প্রতি তাঁর স্বামীর কোনো অভিযোগ নেই। সব কাজেই স্ত্রীকে সাহায্য করার চেষ্টাটা থাকে স্বামী আমিনুলের। নিজেকে তাই বড্ড সুখী মনে হয় সাজেদার।
সন্ধ্যা নামতেই শেষ হয় কাজ। বাড়িতে ঢুকতেই লাফ দিয়ে কোলে ওঠে তাঁর ছেলে। ভাঙা ভাঙা কথায় সারা দিন কী করল, তারই ফিরিস্তি দেয় মায়ের কাছে। সাজেদা ছেলেকে পড়ানোর জন্য বই নিয়ে বসেন। অ—অজগরটি আসছে তেড়ে, আ—আমটি আমি খাব পেড়ে,...।

</doc>
<doc>
জরুরি প্রসূতিসেবার জন্য সাধারণ মানুষ ব্যয়বহুল বেসরকারি ক্লিনিকগুলোর ওপর নির্ভরশীল হয়ে পড়ছে। ১০৪ কোটি ৪০ লাখ টাকা ব্যয়ে দেশের জেলা-উপজেলা পর্যায়ে সরকার বিনা মূল্যে প্রসূতিসেবা নিশ্চিত করতে চাইছে। কিন্তু প্রশিক্ষিত চিকিত্সক ও সেবিকার অভাবে ৫০ শতাংশ স্বাস্থ্যকেন্দ্রও সেবা দিতে পারছে না। সবচেয়ে বেশি ক্ষতিগ্রস্ত হচ্ছেন গ্রামের দরিদ্র মায়েরা।
স্বাস্থ্য ও পরিবারকল্যাণ মন্ত্রণালয়ের ‘বাংলাদেশ ম্যাটারনাল মর্টালিটি অ্যান্ড হেলথ কেয়ার সার্ভে ২০১০’ শীর্ষক সর্বশেষ প্রতিবেদনে এসব তথ্য বেরিয়ে এসেছে (১৩ ফেব্রুয়ারি, ২০১১)। যদিও প্রতি লাখ জীবিত জন্মে মাতৃমৃত্যুর হার ৩২২ থেকে ১৯৪-তে নেমে এসেছে। তবে এই সাফল্যের পেছনে মূল ভূমিকা রাখছে বেসরকারি ক্লিনিকগুলো। ২০০১ সালে ২ দশমিক ৭ শতাংশ মাকে বেসরকারি ক্লিনিক থেকে সেবা কিনতে হয়েছে। এই হার এখন পাঁচ গুণ বেড়ে দাঁড়িয়েছে ১১ দশমিক ৩ শতাংশে।
বেসরকারি হাসপাতালগুলোয় অস্ত্রোপচারের জন্য গড় ব্যয় কত, সে সম্পর্কে কোনো তথ্য এ প্রতিবেদনে নেই। তবে স্বাস্থ্য আন্দোলনের উদ্যোক্তা ফরিদা আক্তার ‘বর্তমান স্বাস্থ্য চিত্র: জনগণের স্বাস্থ্যসেবার ব্যবস্থা উত্সাহব্যঞ্জক নয়’ শীর্ষক একটি রচনায় শুধু রাজধানী ঢাকার প্রসূতিসেবা নিয়ে মন্তব্য করেছেন। তিনি বলেন, ঢাকার ক্লিনিকগুলোয় অস্ত্রোপচারের ন্যূনতম ব্যয় ১৪ থেকে ১৭ হাজার টাকা।
স্বাস্থ্যসেবা নেওয়ার ক্ষেত্রে ধনী-দরিদ্রের বৈষম্যও প্রকটভাবে ধরা পড়েছে প্রতিবেদনে। ধনী পরিবারগুলোয় ৫২ দশমিক ৬ শতাংশ নারী স্বাস্থ্যসেবা নিতে বিভিন্ন হাসপাতাল ও ক্লিনিকে যাচ্ছেন, কিন্তু দরিদ্র পরিবারগুলোয় এই হার মাত্র সাড়ে ৬ শতাংশ। চিকিত্সকের কাছে যাওয়া দূরে থাক, ৭৬ শতাংশ মা প্রয়োজনীয় মুহূর্তে প্রশিক্ষণপ্রাপ্ত স্বাস্থ্যকর্মীর সেবা পাচ্ছেন না (ইউনিসেফ-বিবিএস, প্রগতির পথে-২০০৯)। এখনো গর্ভবতী বা প্রসূতি মায়ের মৃত্যুর প্রধান কারণ প্রসব-পরবর্তী রক্তক্ষরণ ও খিঁচুনি।
স্বাস্থ্য ও পরিবারকল্যাণ মন্ত্রণালয়ের সচিব মু. হুমায়ুন কবীর বলেন, ‘মাতৃমৃত্যুর হার কমিয়ে আনায় সরকারের চেষ্টা অব্যাহত আছে, থাকবে। ইতিবাচক অনেক পরিবর্তন এসেছে, চিকিত্সকের উপস্থিতি বেড়েছে। কিন্তু এখনো অনেক কিছু করার আছে। সব দরিদ্র মায়ের কাছে পৌঁছানোর চেষ্টা আমরা চালিয়ে যাচ্ছি।’
স্ত্রীরোগ ও ধাত্রীবিদ্যা বিশেষজ্ঞ আবদুল বায়েছ ভূঞা বলেন, ‘সরকারি স্বাস্থ্যকেন্দ্রগুলোর সপ্তাহে সাত দিন ২৪ ঘণ্টা করে সেবা দেওয়ার কথা। কিন্তু সরকারি হাসপাতালের সেবা প্রয়োজনের তুলনায় অপ্রতুল। মানুষ তাই জরুরি প্রয়োজনে বাধ্য হয়ে বেসরকারি ক্লিনিকে যাচ্ছে। পিছিয়ে থাকছে দুর্গম এলাকা ও শহরের ছিন্নমূল মানুষেরা।’
দরিদ্র মায়েরা বঞ্চনার শিকার
রাজধানীর বেগুনবাড়ি বস্তি এলাকা। কবিতা বেগমের সন্তান প্রসবের সময় ঘনিয়ে এসেছে। বাড়িতে গ্রাম থেকে আসা শাশুড়ি আছেন। স্বামী মনসুর মিঞা রিকশাচালক, সকালে বেরোন রাতে ফেরেন। প্রয়োজনের সময় শাশুড়ি কতটা কী করতে পারবেন, তা নিয়ে সংশয়ে ছিলেন কবিতা। তাঁর সংশয় সত্য হলো। প্রসব ব্যথা নিয়ে ছটফট করছেন এই নারী, তবু শাশুড়ির কথায় স্বাভাবিক প্রসবের জন্য অপেক্ষা করতে হলো এক দিন। অবস্থা বেগতিক দেখে একপর্যায়ে স্বামী ফার্মেসি থেকে চিকিত্সক ডেকে আনেন। এই চিকিত্সকের কোনো ডিগ্রি নেই। তবু ১২ বছর ধরে চিকিত্সা করে যাচ্ছেন। ঘরে ঢুকেই স্যালাইন চালু করে দিলেন। আবারও অপেক্ষার পালা। কিন্তু প্রসবের পরিবর্তে একসময় ভীষণ রক্তক্ষরণ শুরু হয় কবিতার। সটকে পড়লেন কথিত চিকিত্সক। ঢাকা মেডিকেল কলেজ হাসপাতালে যখন নিস্তেজ কবিতাকে নেওয়া হলো, তখন মৃত একটি বাচ্চা প্রসব করলেন। অধিক রক্তক্ষরণে কিছুক্ষণ পর মারা গেলেন তিনিও। তাঁর জরায়ু ছিঁড়ে গিয়েছিল।
অনুসন্ধানে জানা যায়, এই নারীকে অক্সিটোসিন দিয়েছিলেন হাতুড়ে চিকিত্সক। ওষুধটি সঠিক মাত্রায় উপযুক্ত সময় প্রসূতিসেবায় অপরিহার্য। কিন্তু বিশেষজ্ঞ চিকিত্সকের পরামর্শ ছাড়া এই ওষুধ ব্যবহারে সন্তান প্রসবে দেরি হয়, পেটেই সন্তানের মৃত্যু হতে পারে, মায়েদের অতিরিক্ত রক্তক্ষরণের আশঙ্কা থাকে।
কারওয়ান বাজার রেললাইনের ওপর কয়েক বছর ধরে বাস করছেন মোসাম্মত রীনা বেগম। জানালেন, অর্থ ছাড়া চিকিত্সাসেবা মেলে বলে তাঁরা জানেন না। তাই এলাকার ধাত্রীদের ওপর এলাকার মানুষ পুরোপুরি নির্ভরশীল। তিনি বলেন, ‘সহজে সন্তান জন্ম নিলে আল্লাহর রহমত। শুধু ধাত্রীরে একটা শাড়ি দেউন লাগে। না অইলে পরে দাই পেটের ভিতরে হাত ঢুকায়, টানাটানি করে। বাচ্চার কষ্ট, মায়েরও কষ্ট। কিন্তু কী করুম। তিন-চার হাজার ট্যাকার কমে তো হাসপাতালে বাচ্চা খালাস হয় না।’
সরকারি হাসপাতালেও কখনো কখনো দরিদ্র মানুষ ভালো সেবা পায়। সে জন্য সেবিকা বা ওয়ার্ডবয়দের হাতে গোপনে টাকা গুঁজে দিতে হয়। ২৪ ফেব্রুয়ারি স্বাস্থ্য আন্দোলন আয়োজিত জাতীয় সম্মেলনে পাবনার এক গ্রামের ধাত্রী মমতাজ বেগম এই অভিযোগ করেন। তিনি বলেন, ‘আমার এলাকা থেকে পাবনা হাসপাতাল ৩০ কিলোমিটার আর ঈশ্বরদী হাসপাতাল ১৫ কিলোমিটার দূরে। যাতায়াত করতে হয় নছিমনে। এই বাহনে রোগী নেওয়া খুবই বিপজ্জনক। রোগীকে শোয়ানো যায় না, বসানোও যায় না। কষ্ট করে মাকে হাসপাতালে নেওয়ার পরও চিকিত্সক খুঁজে পাওয়া যায় না।’
অঙ্গীকার ছিল সব সরকারের
২০০৩ সালে স্বাস্থ্য অধিদপ্তর উপজেলা পর্যায়ে গর্ভকালীন জটিলতা আছে, এমন মায়েদের সেবা দিতে ১৩২টি উপজেলা স্বাস্থ্যকেন্দ্রে সমন্বিত জরুরি প্রসূতিসেবা কার্যক্রম শুরু করে। পর্যায়ক্রমে প্রতিটি হাসপাতালে একজন শল্যচিকিত্সক ও একজন অবেদনবিদ (অ্যানেসথেসিস্ট) পাঠানো শুরু হয়। কার্যক্রম সফল করার জন্য প্রতিটি হাসপাতালে রক্ত সঞ্চালনের ব্যবস্থা নেওয়া হয়। প্রয়োজনীয় যন্ত্রপাতিরও কোনো সংকট নেই। কিন্তু এখনো পর্যন্ত এসব কেন্দ্র থেকে প্রত্যাশিত সেবা পাচ্ছেন না মায়েরা। কর্মসূচির সঙ্গে সংশ্লিষ্ট ব্যক্তিরা বলছেন, তাঁরা ইউনিট চালানোয় একজন স্ত্রীরোগের ওপর প্রশিক্ষণপ্রাপ্ত চিকিত্সক আর একজন অবেদনবিদের জোড়া কিছুতেই মেলাতে পারছেন না। ৫৬টি উপজেলায় এই কার্যক্রম চলছে না। শল্যচিকিত্সক থাকলে অবেদনবিদ থাকছেন না, অবেদনবিদ থাকলে শল্যচিকিত্সক থাকছেন না। অস্ত্রোপচারের সময় এই দুজনের একসঙ্গে উপস্থিত থাকা দরকার। দীর্ঘকালীন ছুটি নিয়ে, পদোন্নতি পেয়ে কিংবা প্রেষণে চিকিত্সকেরা ছেড়ে আসছেন উপজেলা হাসপাতাল।
প্রজনন স্বাস্থ্য ইউনিটের কর্মসূচি ব্যবস্থাপক কে এম আশরাফ উজ জামান বলেন, ‘সরকার আন্তরিক। আমরা চেষ্টা চালিয়ে যাচ্ছি। সব মাকে হাসপাতালে আনা সম্ভব হয় না। তাই আমরা ধাত্রীবিদ্যার প্রশিক্ষণ দেওয়ার কাজটা খুব শিগগির শুরু করার চেষ্টা করছি।’
একই অবস্থা পরিবারকল্যাণ অধিদপ্তর পরিচালিত মাতৃ ও শিশুকল্যাণ কেন্দ্রগুলোর। নাম প্রকাশে অনিচ্ছুক একজন শীর্ষ কর্মকর্তা প্রথম আলোকে বলেন, সারা দেশে জেলা পর্যায়ে ৬০টি, উপজেলা পর্যায়ে আটটি ও ইউনিয়নে দুটি কেন্দ্র থেকে জরুরি প্রসূতিসেবা দেওয়ার কথা। কিন্তু চিকিত্সক-সংকটে একেবারে পর্যুদস্ত অবস্থায় পড়েছে অধিদপ্তরটি। অনুমোদিত এক হাজার ১০০ জনবলের পরিবর্তে অধিদপ্তরে চিকিত্সক আছেন ৩২৫ জন। পরিবারকল্যাণ অধিদপ্তরে চিকিত্সকদের পদোন্নতি ও নিয়োগ এক যুগেরও বেশি সময় ধরে বন্ধ। চিকিত্সকেরা নিতান্ত অনিচ্ছায় হাসপাতালে সেবা দিচ্ছেন।
জরুরি প্রসূতিসেবা কার্যক্রমের কর্মসূচি ব্যবস্থাপক তাপস রঞ্জন দাস জানান, মাত্র আটটি সেবাকেন্দ্রে শল্যচিকিত্সক ও অবেদনবিদ নেই। এর বাইরে সব জেলায় সপ্তাহে সাত দিন ২৪ ঘণ্টা চিকিত্সাসেবা দেওয়া হয়।
কাগজ-কলমে সব ঠিকঠাক থাকলেও জেলা ও উপজেলা হাসপাতালগুলোয় রোগীরা ভুগছে। ভুক্তভোগীদের অভিযোগ, ২৪ ঘণ্টা সেবা পাওয়ার কথা থাকলেও বেলা আড়াইটার পর চিকিত্সককে খুঁজে পাওয়া যায় না। বরগুনা সদর হাসপাতালের একমাত্র স্ত্রীরোগ বিশেষজ্ঞ আকবর হোসেন ১৯ নভেম্বর বদলি হয়ে যান। আতঙ্কিত এলাকাবাসী হাসপাতালের সামনে অবস্থান নেন। চিকিত্সক নতুন কর্মস্থলে যোগ দিয়েছেন। কিন্তু সিভিল সার্জন বারবার স্বাস্থ্য অধিদপ্তরে যোগাযোগ করেও আর একজন চিকিত্সক আনতে পারেননি। বরগুনা সদরে অস্ত্রোপচারে খরচ কমপক্ষে ১০ হাজার টাকা। গাইবান্ধা সদর হাসপাতালে ১২ বছর ধরে প্রসূতি বিভাগে বিশেষজ্ঞ চিকিত্সক নেই। অবেদনবিদের পদ শূন্য আছে এক বছর ধরে। শল্যচিকিত্সা বিভাগে একজন চিকিত্সককে দিয়ে কাজ চালানো হচ্ছে। সুনামগঞ্জের শাল্লায় কখনো কোনো জরুরি অস্ত্রোপচার হয়নি।
অগ্রগতি হয়েছে কোথাও কোথাও
বাংলাদেশ ম্যাটারনাল মর্টালিটি অ্যান্ড হেলথ কেয়ার সার্ভে ২০১০-এর সঙ্গে জড়িত আন্তর্জাতিক উদরাময় গবেষণাকেন্দ্র, বাংলাদেশের (আইসিডিডিআর,বি) জ্যেষ্ঠ বিজ্ঞানী শামস এল আরেফীন বলেন, বেসরকারি হাসপাতালগুলো থেকে চিকিত্সাসেবা নেওয়ার প্রবণতা বেড়েছে সত্য, কিন্তু সরকারি খাতও কিছুটা এগিয়েছে। ২০০১ সালে ৫ দশমিক ৮ শতাংশ নারী সরকারি স্বাস্থ্যকেন্দ্রে যেতেন, এখন যাচ্ছেন ১০ শতাংশ নারী। অবস্থার আরও উন্নতি করতে হলে সহজে পৌঁছানো যায়, এমন জায়গায় স্বাস্থ্যসেবা দেওয়ার ব্যবস্থা
করতে হবে, প্রশিক্ষিত ধাত্রীদের সংখ্যা দ্রুত বাড়ানো
খুব জরুরি।
এ ছাড়া স্বাস্থ্য অধিদপ্তর ও পরিবার পরিকল্পনা অধিদপ্তর দুটি সংস্থাই বলছে, প্রসবের আগে অন্তত চারটি চেকআপ যেন সব নারীই করাতে পারেন, সে বিষয়ে তারা জোর চেষ্টা চালাবে। মায়েদের মধ্যে গর্ভকালীন ঝুঁকির বিষয়ে সচেতনতা তৈরির কাজও চলবে পাশাপাশি।

 প্রতিবেদনটি তৈরিতে সহায়তা করেছেন প্রথম আলোর বরগুনা প্রতিনিধি এম জসীমউদদীন, সুনামগঞ্জ প্রতিনিধি খলিল রহমান ও গাইবান্ধা প্রতিনিধি শাহাবুল শাহীন।

</doc>