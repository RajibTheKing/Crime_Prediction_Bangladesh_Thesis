<doc>
উনসত্তর দশকের শেষের দিকে প্রথম যখন এদেশে আসি তখন এশীয় সংস্কৃতির সাথে মার্কিন এবং পাশ্চাত্য সংস্কৃতির একটি প্রধান পার্থক্য বুঝতে পারি। এশীয় সংস্কৃতিতে ক্রেতা/ভোক্তারা প্রথমে আয় করে, তারপর সঞ্চয় করে, তারপর বুঝে শুনে সাবধানে খরচ করে। পাশ্চাত্য সংস্কৃতিতে মানুষ আয়ের সাথে সাথে কোনো কোনো সময় আয়ের আগেই খরচ শুরু করে দেয়। অর্থাত তারা সঞ্চয়ের ধাপ লাফ দিয়ে পেরিয়ে আসে। স্বল্প ও মধ্য আয়ের সাধারণ মানুষ সপ্তাহে পাঁচ দিন গাধার মত কাজ করে। মাস পুরলে টাকা এসে ব্যাঙ্কে জমা হয়। সারা মাস জুড়ে ইউটিলিটি বিল আর ক্রেডিট কার্ড বিল শোধ করতে সব টাকা চলে যায়। এইভাবে টাকা আসে টাকা যায়। কর্মজীবি মানুষ টাকা হাত দিয়ে ছোঁয়া ত দূরের কথা চোখেও দেখে না। এভাবে কলুর বলদের মত কেটে যায় তাদের জীবন। আজকাল পাশ্চাত্য জগতের এই ঢেউ বাংলাদেশে গিয়ে লাগছে। এব্যাপারে যারা গড্ডলিকা প্রবাহে গা না ভাসিয়ে সাবধানে পা ফেলবে তারাই প্রকৃত বুদ্ধিমান। দিনের শেষে তারাই জয়ী হবে।
বাংলাদেশের শিক্ষাব্যবস্থা নিয়ে কথা বলতে গেলে আজকাল প্রায়শই আমি একটি নাম উচ্চারণ করে থাকি। নামটি অনেকের কাছে অপরিচিত। তিনি অমিতাভ চাকমা অমিত। রাঙামাটির এই কৃতি সন্তান সুদূর কানাডার একটি পাবলিক বিশ্ববিদ্যালয়ের ভাইস-চ্যান্সেলর এবং প্রেসিডেন্ট। তিনি এক সাক্ষাৎকারে বলেছিলেন সেখানে (কানাডায়) একজন শিক্ষকের নিজ ডিসিপ্লিনে জ্ঞানের গভীরতা কিংবা জানার পরিসর এবং প্রতিষ্ঠানে কর্মরত ব্যক্তিদের সাথে সম্পর্ক ও কাজ সম্পাদনের যোগ্যতার ওপর ভিত্তি করে ভাইস-চ্যান্সেলর পদে নিয়োগ দেওয়া হয়। ভাবলে অবাক লাগে, আমাদের দেশে দলীয় রাজনীতির তল্পিবাহকরাই ভিসি-প্রেভিসিসহ বিশ্ববিদ্যালয়ের নানান গুরুত্বপূর্ণ পদে নিয়োগ লাভ করে থাকেন। এসব পদে নিয়োগের জন্য তাঁদের অ্যাকাডেমিক ক্যারিয়ার বিবেচনা করার কোনো কালচার বাংলাদেশে তৈরি হয়নি। এই প্রচলন এখন কলেজ-স্কুল পর্যন্ত গড়িয়েছে। আর আছে "বোঝার ওপর শাকের আঁটি"র মতো ছাত্ররাজনীতি (ছাত্ররাজনীতি শব্দটা কীভাবে যেন প্রচলিত হয়ে গেছে; তাতে ছাত্রীদের কথাটা বোধহয় বাদ পড়ে যায়_ শিক্ষার্থী রাজনীতি বলতে পারলে ভালো লাগতো!) ।
অবশ্য এককালে ভারতে (এমনকি পরবর্তীকালের পূর্ব-পাকিন্তান এবং বাংলাদেশেও) ছাত্ররাজনীতির একটা আভিজাত্য ছিল। জাতীয় অনেক সংকট-নিরসনের আন্দোলন ও অর্জনে ছাত্রদের ভূমিকার কথা আমরা আজো ভুলতে পারি না। কিন্তু সময়ের পালাবদলে বর্তমান রাজনীতিতে এবং বিশেষ করে ছাত্ররাজনীতিতে পচন ধরেছে। আর শিক্ষাপ্রতিষ্ঠানে এর প্রভাবে লেখাপড়ার পরিবেশ ও মান বিঘি্নত হয়েছে এবং হচ্ছে মারাত্মকভাবে। সেশনজন, মারামারি এবং হত্যাকাণ্ডের মতো ভয়ংকর ও অমানবিক ঘটনারও প্রত্যক্ষ সাক্ষী হয়ে থাকতে হচ্ছে আমাদেরকে ।
জাতীয় রাজনীতিতে তো আমরা মোটামুটিভাবে পরিবারকেন্দ্রিক রাজতন্ত্রের পথেই নিশ্চিত সমর্থন দিয়ে রেখেছি_ বলা চলে। কাগজে-কলমে-ভাষণে গণতন্ত্রের কথা বললেও (কথাগুলো মুখরোচক বোধহয়; হয়তো শ্রুতিমধুরও) প্রকৃতঅর্থে আমরা ব্যক্তি আর দুটি পরিবারের ইচ্ছা-অভিমান-সিদ্ধান্ত-কৌশলের ওপর ছেড়ে দিয়েছি আমাদের রাষ্ট্রীয় রাজনীতি আর সৃষ্টিকর্তা প্রদত্ত ইঞ্চিচারেক কপালের ভার (ওজন অর্থে) ও দায়িত্ব। একজন ব্যক্তি বারবার সরকার প্রধান বা প্রধানমন্ত্রী হচ্ছেন; আজীবন দলের প্রধানের পদে অসীন থাকেছেন_ এতে আমাদের যেন কোনো আপত্তি-অসুবিধা হচ্ছে না; তাদের পরিবারের লোকজন উত্তরাধিকারের মতো দলের ও সরকারের দায়িত্বে আসবেন এমন ব্যবস্থা আমরা প্রায় পাকাপোক্ত করে ফেলেছি বলেই ধরে নেওয়া যায়। পাশর্্ববর্তী দেশ ভারতে কংগ্রেসের সভাপতি সোনিয়া গান্ধি সুযোগ থাকা সত্ত্বেও নিজে প্রধানমন্ত্রী হননি; পরিবারের অন্য সদস্যকেও ওই পদে মনোনয়ন দেননি_ এভাবে তিনি গণতন্ত্রকে সম্মান প্রদর্শন করেছেন; ত্যাগ স্বীকারের উদাহরণ সৃষ্টি করেছেন। তিনি চালাচ্ছেন দল; আর সরকার পরিচালনা করছেন মনমোহন। দল আর সরকার এক কথা নয়; আর দুটো বড়ো ও ভারী দায়িত্ব একসাথে পালন করা একজন মানুষের পক্ষে সম্ভব নয়_ একথা সোনিয়া জানেন। এরকমটা জানছে অ্যাকাডেমিক শিক্ষা বা ভিনদেশি প্রশিক্ষণের বা দাদাদের পরামর্শের প্রয়োজন পড়েনা; অনুভবজ্ঞান দ্বারা এর সত্যসত্য ও আলো অনুধাবন করা যায়! আমরা কিন্তু এখনও অতোটা উদার (এবং অংশত খানিকটা চৌকষও বললেও বেশি বলা হয় না) হতে পারিনি।
ভারতের রাজনীতিতে মমতা বন্দ্যোপাধ্যায় একটি ব্যতিক্রমি ও উজ্জ্বল নাম। রাজনৈতিক চাটুকারিতায় তিনি নিজেকে ভাসিয়ে দেননি। সমপ্রতি বাংলাদেশ সফরে প্রধানমন্ত্রী মনমোহন সিং-এর সাথে আসার কথা থাকলেও শেষ পর্যন্ত পানিবন্টন সংক্রান্ত বিষয়ে একমত না হতে পেরে মমতা সে সফরে যোগ দেননি। তিস্তা চুক্তির খসড়াটা নাকি তাকে দেখানো হয়নি! তাইতো যে চুক্তির (আন্তর্দেশীয় বা আন্তর্জাতিক পর্যায়ের) থসড়া তিনি দেখেননি, তাতে চোখবন্ধ করে, নেতাজি বা নেত্রীর দিকে তাকিয়ে স্বাক্ষর করবেন মমতা_ এমনটা আমরা কী করে আশা করি। কেবল ব্যক্তিগত সম্পর্ক আর রাজনীতির বাতাবরণে কী একজন নেতা এবং রাষ্ট্রের দায়িত্বশীল ব্যক্তির কার্যপরিধি পরিচালিত হতে পারে! না, তাতে জনগণের আশা-প্রত্যাশা, লাভ-ক্ষতির প্রশ্নাদি জড়িত থাকে। মমতারা সে দায়িত্ব এড়াতে পারে না! বাংলাদেশের ক্ষেত্রে এমন নজির নেই; আশা করাও দুরাশারই সামিল। অতি সমপ্রতি পশ্চিমবঙ্গের মুখ্যমন্ত্রী এই মমতা ব্যানার্জি শিক্ষাক্ষেত্রে ইতিবাচক পরিবর্তনের জন্য এক বহুল প্রত্যাশিত ও সাহসী পদক্ষেপ গ্রহণ করেছেন। আর তা হলো_ বিশ্ববিদ্যালয়সমূহে রাজনীতি নিষিদ্ধ করার জন্য আইন পাস করার প্রস্তাব পেশ করেছেন এবং তা এখন বাস্তবায়নের পথে; বিষয়টি এখন কেবল সময়ের ব্যাপার মাত্র। শিক্ষক-শিক্ষার্থীরা লেখাপড়ায়-গবেষণায় মনোযোগী হবে_ এমন চিন্তা থেকেই এই সিন্ধান্তের পথে পা বাড়ানো! শিক্ষিত মানুষ হিসেবে সবাই রাজনীতি সচেতন থাকবেন, তাতে কারো কোনো আপত্তি থাকবার কথা নয়; কিন্তু পাঠদানের কিংবা পড়ালেখার কাজে ফাঁকি দিয়ে দলীয় রাজনীতির লেজুরবৃত্তি কিংবা জাতীয় রাজনীতির সাথে সম্পৃক্ততা কোনোভাবেই শিক্ষার সার্বিক পরিসর ও পরিবেশের জন্য কাম্য হতে পারে না। এই বিষয়টি অনুধাবন করতে পেরে রাজ্যের সরকার প্রধান ও রাজনীতিবিদ মমতা ব্যানার্জি যে সিদ্ধান্ত নিতে যাচ্ছেন এ জন্য তিনি অবশ্যই অভিনন্দন পাবার যোগ্য। জয়তু ব্যানার্জি! অভিবাদন মমতা!
আমরা সবেমাত্র একটি শিক্ষানীতি অনুমোদন করতে সমর্থ হয়েছি; এর বাস্তবায়নের পথে তিল তিল করে প্রবেশ করছি মাত্র। সারাদেশে বহুমুখি শিক্ষাপদ্ধতি, শিক্ষার মান-পরিবেশ ও খরচাদির অসমতা, শিক্ষক সংকট, গবেষণার প্রতি প্রবল অনীহা, আবাসন সুবিধার অপ্রতুলতা, প্রমোশনজট এবং সেশনজট, কেন্দ্রীয় রাজনীতির সাথে শিক্ষক-শিক্ষার্থীর প্রকাশ্য ও অপ্রতিরোধ্য লেজুরবৃদ্ধি প্রভৃতি কারণে আমাদের শিক্ষাব্যবস্থা বর্তমানে বেশ খারাপ সময় পার করছে। যদিও বাৎসরিক প্রতিবেদন কিংবা নামকাওয়াস্তে কিছু জরিপে শিক্ষার পরিবেশ উন্নত ও অগ্রসর হয়েছে বলে দাবি করা হয়; সরকারের পক্ষ থেকেও শিক্ষায় অগ্রগতি লাভের কথা প্রচারমাধ্যমের মাধ্যমে জনগণকে মাঝে মাঝে জানানো হয়, তথাপি আমার মনে হয় সার্বিক বিচারে আমরা এখনও অনেকটা পিছিয়েই রয়েছি। কেবল ঘুরপাক খাচ্ছি কী করি আর কী না করির দোলায়! স্কুল-কলেজ-বিশ্ববিদ্যালয়ে পাঠক্রমের পারম্পর্য বিধান যে একটি জরুরি ব্যাপার, তা আমরা আজও অনুধাবন করে উঠতে পারিনি; অথবা উপলব্ধি করতে পারলেও সে অনুযায়ী বাস্তবভিত্তিক তেমন কোনো পদক্ষেপ গ্রহণ করতে পারিনি। প্রতিদিন আমাদের ভার ও দায়িত্ব বাড়ছে; বৃদ্ধি পাচ্ছে জটিলতা। বিশেষ করে পাবলিক বিশ্ববিদ্যালয়ে অভিজ্ঞ ও যোগ্য শিক্ষকের অভাব প্রকট হয়ে উঠেছে। সামাজিক ও আর্থিক নিরাপত্তাজনিত কারণে মেধাবী ব্যক্তিরা শিক্ষকতায় আসতে আগ্রহ পাচ্ছেন না; নতুন নতুন বিশ্ববিদ্যালয়ে পাওয়া যাচ্ছে না সিনিয়র শিক্ষক। গবেষকের সংখ্যাও দিন দিন ভয়াবহ রকমভাবে কমছে। গত কিছুদিনের জাতীয় পত্রিকায় প্রকাশিত সংবাদ, সম্পাদকীয়, কলাম এবং প্রতিবেদন থেকে এই সব বিষয় আমাদের নজরে এসেছে। আর প্রাইভেট বিশ্ববিদ্যালয়ের পরিস্থিতি তো আরো খারাপ। কয়েকটি হাতেগোনা বিশ্ববিদ্যালয় ছাড়া সবকয়টি হয় নির্ভর করছে পাবলিক বিশ্ববিদ্যালয়ের শিক্ষকের ওপর; নয়তো অযোগ্য ও অদক্ষ-অনভিজ্ঞ শিক্ষক দ্বারা পরিচালনা করছে পাঠ কার্যক্রম। অনেক প্রতিষ্ঠানে নেই প্রয়োজনীয় ও উপযুক্ত লাইব্রেরি-ল্যাবরেটরি বা সেমিনার কক্ষও। অবসরে বিচরণের ক্ষেত্রতো নেই অধিকাংশ প্রাইভেট বিশ্ববিদ্যালয়ের_ একটি বা একাধিক ভিন্ন ভিন্ন ভবনে পাঠদানের কাজ চলছে বটে; কিন্তু শিক্ষার্থীদের অবসর বা অপেক্ষার সময়গুলো কাটাতে হয় ভবনের সিঁড়িতে অথবা সামনের রাস্তায় বসে বা দাঁড়িয়ে!
বাংলাদেশের শিক্ষাপ্রতিষ্ঠানের রাজনীতি তার অতীত ঐতিহ্য হারিয়েছে আরো অনেক আগেই। ভাবলে কষ্ট লাগে, প্রাচ্যের অঙ্ফোর্ড জাতীয় খেতাব ভুলে আমরা এখন লেখাপড়াকে খেলো বিষয় বানিয়ে ছেড়েছি! এখন বিদ্যার্জন বিষয়কে বাদ দিয়ে রাজনৈতিক দলাদলি নিয়ে ক্যাম্পাসগুলো অস্থির। দলীয় মিছিল-মহড়া আর দাপটের কাছে সাধারণ শিক্ষক-শিক্ষার্থীরা বর্তমানে অসহায় বলির পাঠা হয়ে দাঁড়িয়েছে যেন! দেশময় চলছে বেহাল অবস্থা। লাগামহীনভাবে বাড়ছে সংকট আর সমস্যা; প্রতিকারের ব্যবস্থা যে অত্যন্ত অপ্রতুল, তা সরেজমিনে গেলে টের পাওয়া যায়। স্কুল আছে তো মাস্টার নেই; শিক্ষার্থী রয়েছে তো বসবার বেঞ্চ নেই; কলেজ আছে শিক্ষার্থী নেই: বিশ্ববিদ্যালয় আছে যোগ্য ও অভিজ্ঞ শিক্ষকের অভাব; ক্লাস আছে রুটির নেই কিংবা রুটিন আছে ক্লাস হয় না;_ এভাবে জোড়াতালি দিয়ে কোনো রকমে শিক্ষা নামক প্রায় অচল গাড়ি গায়ের জোরে আর বক্তব্যের তোড়ে চালানো হচ্ছে! শিক্ষার স্বাভাবিক পরিবেশ এখন আর তেমন একটা চোখে পড়ে না। আর সবচেয়ে মুশকিল হলো_ এখানে এখন এসব ব্যাপার দেখার কেউ নাই! বিশ্ববিদ্যালয়ের এমনকি কলেজ-স্কুলের কর্তাব্যক্তিরা রাজনৈতিক দলের সদস্য বা সরাসরি আশীর্বাদপুষ্ট হওয়ায়, নানান রকম আশ্রয়-প্রশ্রয়ে পড়ে, পরিবেশ দিনদিন খারাপের দিকেই যাচ্ছে। শিক্ষক-শিক্ষার্থীদের একটা বড়ো অংশ প্রত্যক্ষভাবে রাজনীতির সাথে জড়িত খাকায় ক্লাস নিতে বা করতে তাদের অনীহা; গায়ের জোরে বা ক্ষমতার জোরে সব কাজ সারতে চান যেন তারা। স্বাধীনতা অর্জনের (লাভের নয় কিন্তু!) ৪০ বছর পরেও আমরা শিক্ষার প্রার্থিত অধিকার এবং সামাজিক ও অর্থনৈতিক নিরাপত্তা পাইনি_ সত্যিকার অর্থেই!
একথা মনে রাখা দরকার_ শিক্ষার মুক্তি না হলে জাতির কাঙ্ক্ষিত মুক্তির পথে কেন দ্বারপ্রান্তেও আমরা পেঁৗছুতে পারবো না। আর জাতিকে শিক্ষার আলো প্রদান করতে হলে ক্যাম্পাস থেকে দলীয় রাজনীতির লেজুরবৃত্তি অনতিবিলম্বে দূর করতে হবে। অবশ্য প্রয়োজনে নির্দলীয় শিক্ষক কল্যাণ পরিষদ এবং শিক্ষার্থী কল্যাণ পরিষদ থাকতে পারে; এই পরিষদগুলো কেবল নিজেদের অধিকার, মর্যাদা এবং প্রতিষ্ঠানের উন্নয়নের জন্য কাজ করবে_ সারা দুনিয়ার ভালো ভালো শিক্ষা প্রতিষ্ঠানে এরকম ব্যবস্থা রয়েছে। আমরা (বিশেষত আমাদের কর্তাব্যক্তিরা) এত বিদেশভ্রমণ করি, তো সুপ্রতিষ্ঠিত ও সেরা সেরা সব বিদ্যাপীঠের কাঠামোগুলো দেখে তো কিছুটা ধারণা ও শিক্ষা নিতে পারি! জানি না, সে পরিবেশ ও সময় আমাদের বাড়ির উঠানে (জাতির ভাগ্যাকাশও বলা চলে) কবে হাজিরা দেবে!
ভারত আমাদের সবচেয়ে নিকটবর্তী ও ঘনিষ্ট (ভৌগোলিক অবস্থানের দিক থেকে) রাষ্ট্র। বর্তমান সরকার বা ক্ষমতাসীন (নাকি রাষ্ট্রপরিচালনার দায়িত্বে নিয়োজিত) দল-জোটের সাথে ভারতের সম্পর্ক অত্যন্ত ভালো বলেও শোনা যায়; আর তাই, ঐতিহাসিক ও বন্ধুত্বপূর্ণ এই সম্পর্ককে আমরা পারস্পরিক সামাজিক-সাংস্কৃতিক উন্নয়নে কাজে লাগাতে পারি। শিক্ষাক্ষেত্রে তাদের অনুসরণীয় নীতিমালা বা পদ্ধতি কিংবা বিভিন্ন সিদ্ধান্ত থেকেও নিতে পারি প্রয়োজনীয় পাঠ অথবা দরকারি সহযোগিতা। অন্তত বাংলাদেশে বর্তমানে শিক্ষাক্ষেত্রে বিরাজমান অপ্রতিরোধ্য রাজনৈতিক প্রভাব এবং তৎজনিত জমেওঠা সেশনজটের ছোবল ও কবল থেকে মুক্তি প্রদানের জন্য শিক্ষাপ্রতিষ্ঠানসমূহকে অবশ্যই রাজনৈতিক ছায়ামুক্ত করা প্রয়োজন। লেখাপড়ার মান বৃদ্ধি এবং গবেষণা-প্রকাশনার দিকে নজর বাড়াতে হবে। আন্তর্দেশীয় বিশ্ববিদ্যালয় সম্পর্ক স্থাপনের ক্ষেত্রেও পদক্ষেপ গ্রহণ ও ভূমিকা পালন করতে হবে। অন্যের কাছ থেকে ভালোটা শিখলে দোষ কী? মমতা যে পদক্ষেপ নিয়েছেন_ এরকমটা আমরা নিতে পারি কি না, একবার ভেবে দেখলেও তো চলে!
জীবনানন্দ দাশ (জন্ম: ১৮ ফেব্রুয়ারি ১৮৯৯; মৃত্যু: ২২ অক্টোবর ১৯৫৪) বিস্ময়কর কবি-প্রতিভা। দিনবদলের সাথে সাথে বাংলাদেশ-ভারতসহ সারা বিশ্বে তাঁর কবিতার প্রাসঙ্গিকতা ও পচিয়বৃত্ত ব্যাপকতর হচ্ছে ক্রমাগত। আজকাল মধ্যে মধ্যে এমনও মনে হয় যে, বাংলা কবিতায় জীবনানন্দই বোধকরি সবচেয়ে শক্তিশালী ও সামর্থ্যবান কবি_ এ শক্তি ও সামর্থ্য তাঁর সৃজনশীলতা আর সাহিত্যবোধের বিবেচনায়। কবি ও কথাশিল্পী জীবনানন্দ জীবনকে দেখেছেন প্রচলিত দৃষ্টিভঙ্গির বাইরে থেকে, এক নতুন জীবনজিজ্ঞাসার আলোকে। সৃষ্টিজগৎ, প্রকৃতি আর মানুষের চলাচল তাঁর কবিতা-ক্যানভাস। আর তিনি নির্মাণ করেছেন সাধারণ মানুষের বোধ-অতীত অনন্যসব বোধ এবং ওইসব চেতনার নির্যাস। তাই তাঁকে বিবেচনা করা যায়, সাধারণের-অবোধ্য অথচ অবশ্যবিবেচ্য চিন্তাভুবন প্রকাশের রূপকার আর বিস্তৃত ভাবনাবলয়ের নিরাবেগ ভাষ্যকার হিশেবে। বর্তমান আলোচনাকে, আমরা, জীবনানন্দের কবিতা_ 'বনলতা সেন' পাঠ-উত্তর অনুভূতি প্রকাশের প্লাটফরম বিবেচনা করবো।
'বনলতা সেন' বোধ হয় জীবনানন্দের সবচেয়ে বেশি পাঠকপ্রিয় আর আকর্ষণ-রহস্য সৃষ্টিকারী কবিতা। বিষ্ময়ের ব্যাপার, এ পর্যন্ত যত পাঠ হয়েছে কবিতাটির, বেশিরভাগই বিভ্রান্তিমোড়া_ ভুল পাঠ; নিবিড় পাঠ তেমনটি হয়নি। অধিকাংশ ক্ষেত্রেই সমালোচক এটিকে প্রেমের কবিতা বিবেচনা করে খুঁজেছেন বনলতা নামক নারীর জন্ম-পরিচয়, পারিবারিক বৃত্তান্ত, কবির সাথে পরিচয়-সম্পর্ক আর মিলন-বিরহের ব্যাপারাদি। কেউ বলেছেন বনলতা কবির কাব্যলক্ষী, কেউ বলেছেন নাটোরের অপরূপ সুন্দরী বনলতার সাথে কবির সাক্ষাৎ হয়েছিল নাটোরে বনলতাদের বাড়িতেই, কারো মতে বা কবি তাকে দেখেছিলেন কলকাতা যাবার পথে ট্রেনের কামরায়। নাটোর থেকে এক পরিবার একদা বরিশালে এসে জীবনানন্দদের বাড়ির পাশে স্থায়ী বসতি স্থাপন করে, সে পরিবারের যুবতীকন্যা বনলতার চোখে দৃষ্টি রেখে অভিভূত হয়েছিলেন কবি_ এমন ধারণাও প্রচলিত। গবেষক-সমালোচক ছাড়াও সাধারণ জনমনেও বনলতা-বিষয়ক বোধ-আগ্রহের কমতি নেই। নাটোরে 'বনলতা উচ্চ বালিকা বিদ্যালয়', 'বনলতা ফিলিং স্টেশন' প্রভৃতি সেবা ও বাণিজ্যমুখি প্রতিষ্ঠান দাঁড়িয়ে যাবার ব্যাপারটিও সচেতন পথিক-দর্শকের মনে কম আগ্রহ জাগায় না।
বাস্তবিকঅর্থে, কবিতাটিতে জীবনানন্দ অনেকগুলো বিষয়ের সমন্বয় ঘটিয়েছেন চিত্রশিল্পীর রঙ-প্রয়োগের চাতুর্যে। একটি সমতল ক্যানভাসে তিনি এঁকেছেন সভ্যতা আর জীবনের বিচিত্রসব প্রান্ত। হাজার বছরের ইতিহাস-ঐতিহ্যের ডানায় ভর দিয়ে কবি অগ্রসর হয়েছেন মানুষের প্রত্যাশা-প্রাপ্তি, বিষ্ময়-বিভ্রান্তি আর জীবন-অবসানের আহ্বানের দিকে। পথে স্পর্শ করেছেন রহস্যময়তা, অতিশব্দের মাহাত্ম্য, স্বস্তি এবং আনন্দের হাতছানি। বহুদিনের পরিক্রমায় অনেক গলি-বাঁক পেরিয়ে পথশেষের মোড়ে দাঁড়িয়ে জীবনানন্দ উপলব্ধি করেছেন মানবিক শূন্যতাবোধের গভীর-অবস্থান। পৃথিবীর নানান প্রান্ত আর পাহাড়-সমুদ্রের উচ্ছ্বাস অতিক্রম করে, ঐতিহ্যের সকল শক্তি ও সৌন্দর্য বিলীন হবার ইতিহাস কপালে এঁকে পথিককবি সন্ধান পেয়েছেন এক অনাবিষকৃত সত্যের; জাগতিক কৃত্রিম-কাঠামো শোভার অন্তরালে প্রকৃতির অকৃত্রিমতায়, তার ছায়াতলে রয়েছে ক্লান্তিমোচনের মহৌষধ। বনের লতা-পাতায় খুঁজে পেয়েছেন স্বস্তির সঠিক ঠিকানা। আর এই উপলব্ধি প্রকাশের জন্য তিনি নির্ভর করেছেন প্রতীক-প্রয়োগের ওপর। লতা-পাতার সঙ্গে জাগতিক বংশ-পদবি যুক্ত করে তার সৌন্দর্যকে দান করেছেন মানবীয় পরিচিতির প্রলেপ। স্থানের নাম জুড়ে দিয়ে আমাদের_ পাঠকের, সংশয় কিংবা বিশ্বাসকে বাড়িয়ে দিয়েছেন বহুগুণ। সম্ভবত তাঁর সৃষ্ট স্বপ্নময়তার ভুবনে পাঠকের বিশ্বাসি বিচরণকে নিশ্চিত করতে চেয়েছেন তিনি এই কৌশল আরোপের মধ্য দিয়ে। কবিতাকে কিংবা শিল্প-সাহিত্যকে যদি আমরা বাজারের অন্যসব পণ্যের মতো বিবেচনা করি, তাহলে দেখবো নিজের উৎপাদিত পণ্যের বাজারজাতকরণের জন্য জীবনানন্দের মার্কেটিং পলিসির কী দারুণ প্রয়োগ। আর তাইতো, "বনলতা সেন" শেষপর্যন্ত বাজারে অবিক্রিত আইটেম হয়ে পড়ে থাকে না; বিকোচ্ছে সন্তোষজনক মূল্যে_ দাম পাচ্ছে বিচিত্র ও ইতিবাচক বহুতর মূল্যায়নের পধ ধরে। কবি জীবনানন্দের বর্ণনা-চতুরতায় সাধারণ দৃশ্যবস্তু ধারণ করেছে মানবীয় অস্তিত্ব। আর তখনই, তাঁর বিবরণ ইতিহাস না হয়ে হলো কবিতা আর পাঠকের জন্য তৈরি হয়ে গেল পাঠ-বিভ্রান্তির পূর্ব-অনির্ধারিত পরিপ্রেক্ষিত। জীবনানন্দের বিমুগ্ধ পাঠক বনলতারূপি রমনীর অন্বেষায় আজও কেবল দোল খেতে থাকে কবির সভ্যতাক্লান্তি-বিবৃতির নাগরদোলায়। "বনলতা সেন" কবিতাটির শুরু এরকম:
হাজার বছর ধরে আমি পথ হাঁটিতেছি পৃথিবীর পথে,
সিংহল সমুদ্র থেকে নিশীথের অন্ধকারে মালয় সাগরে
অনেক ঘুরেছি আমি; বিম্বিসার অশোকের ধূসর জগতে
সেখানে ছিলাম আমি; আরো দূর অন্ধকারে বিদর্ভ নগরে;
আমি ক্লান্ত প্রাণ এক, চারিদিকে জীবনের সমুদ্র সফেন,
আমারে দুদণ্ড শান্তি দিয়েছিল নাটোরের বনলতা সেন।
দূর 'সিংহল সমুদ্র', 'মালয় সাগর', ভারতবর্ষের প্রাচীন রাজা অশোক আর বিম্বিসার এবং এ অঞ্চলের অতি-প্রাচীন নগরী 'বিদর্ভ নগর' পারি দিয়ে কবি প্রবেশ করেছেন বিশ শতকের প্রথমার্ধে বিশ্বব্যাপি বাণিজ্যিক ধস, ফলত চাকরিবাজারে অনিশ্চয়তাঘেরা জীবনযন্ত্রণায়। ব্যক্তিগত জীবনের অর্থনৈতিক টানাপড়েন আর সমাজ-রাষ্ট্রের সমূহ বিপদ তাঁকে বিচলিত-বিভ্রান্ত করে তুলেছিল। বিশ্ব আর্থ-রাজনৈতিক আবহ তখন জীবনানন্দের কবিতার শরীরে ঢুকে পড়ে স্বাভাবিক উপাদান ও শক্তি হিশেবে।
অতঃপর কবি যাপিতজীবনে চলার পথে মোহাচ্ছন্নতা আর বিভ্রান্তির কথা লিখেছেন ঐতিহ্যের নিবিড় পতনের ধ্বনি-মাধুর্যে। কবিতাটির দ্বিতীয় অনুচ্ছেদে গিয়ে পুরুষপাঠক পড়ে দারুণ মুশকিলে। হারিয়ে-যাওয়া সভ্যতার গভীর অন্ধকার আর প্রিয়তমার চুলের কালোর অতলতার বিভ্রমে আটকে যায় তার চিন্তন-বিলোড়ন। প্রাচীন নগরী 'বিদিশা' তখন তার বস্তু-পরিচয় ঝেড়ে ফেলে নারীর কোমলকান্তির মোড়ক পরিধান করে নেয়; পথভোলা পথিককে দিক-নিশানা বাতলে দিতে-আসা অভিভাবকের দায় ও দায়িত্ব গ্রহণ করে। প্রেমকাতর কবিতা-পাগল হৃদয়ের জন্য কবি নির্মাণ করেন ভালোবাসা আর আশ্বাসের বিরাট ভূমি। জীবনানন্দ লিখছেন:
চুল তার কবেকার অন্ধকার বিদিশার নিশা,
মুখ তার শ্রাবস্তীর কারুকার্য; অতিদূর সমুদ্রের 'পর
হাল ভেঙে যে নাবিক হারায়েছে দিশা
সবুজ ঘাসের দেশ যখন সে চোখে দেখে দারুচিনি-দ্বীপের ভিতর,
তেমনি দেখেছি তারে অন্ধকারে; বলেছে সে, 'এতদিন কোথায় ছিলেন?'
পাখির নীড়ের মতো চোখ তুলে নাটোরের বনলতা সেন।
(বনলতা সেন)
তিরিশি (বিশ শতকের তৃতীয় দশকে বাংলাসাহিত্যে আবির্ভূত) কবিদের বড়ো সাফল্য তাঁরা প্রেম ও প্রেমিকাকে কল্পনার রঙিন আকাশের ধোঁয়াশা থেকে বাস্তবে নামিয়ে আনতে পেরেছেন; জীবনানন্দেও তার ব্যতিক্রম দেখা যায় না_ বরং তাঁর বিবরণে সে উপস্থিতি যেন আরো উজ্জ্বল এবং অধিক নিকটতর। শুদ্ধ প্রেম ও নিষ্ঠায় বাঙালিও বিশ্বাস রয়েছে; তারা প্রেমিক বা প্রেমিকার জন্য হৃদয়ের সবচেয়ে গোপন ও প্রিয় অধ্যায়টি অতিযত্নে সংরক্ষণ করতে ভুল করে না। মানুষ বারবার প্রেমে পড়তে পারে; আবার কেবল একজনকে ঘিরেও আবর্তিত হতে পারে তার প্রেমের ঘর-বারান্দা। কবিরাও তাই প্রেমের কবিতায় অনেকের ছবি যেমন অাঁকতে পারেন; তেমনি একজনকে নিয়েও লিখতে পারে অনেক কবিতা। জীবনানন্দের বনলতাকে নিয়ে আমাদের যেমন রয়েছে হাজারো প্রশ্ন ও সংশয়; জীবনানন্দের মনেও বারবার ছায়া ফেলেছে বনলতার মুখ (না-কি ছায়া কিংবা মায়া!)।
একটি উপন্যাসে এবং পরে পাঁচটি কবিতায় তিনি বনলতাকে হাজির করেছের নানানভাবে ও ভঙ্গিতে। কারুবাসনা (রচনাকাল: ১৯৩৩) উপন্যাসে জীবনানন্দ লিখেছেন:
চারিদিকে তাকিয়ে দেখি শুধু মৌসুমির কাজলঢালা ছায়া। কিশোরবেলায় যে কালো মেয়েটিকে ভালোবেসেছিলাম কোনো এক বসন্তের ভোরে, বিশ বছর আগে যে আমাদেরই আঙিনার নিকটবর্তী ছিল, বহুদিন তাকে হারিযেছি_ আজ, সে-ই যেন পূর্ণ যৌবনে উত্তর আকাশে দিগঙ্গনা সেজে এসেছে। দক্ষিণ আকাশে সে-ই যেন দিগ্বালিকা, পশ্চিম আকাশেও সে-ই বিগত জীবনের কৃষ্ণা মণি, পুব আকাম ঘিরে তারই নিটোল কালো মুখ। নক।সত্রমাখা রাত্রির কারো দিঘির জলে চিতল হরিণীর প্রতিবিম্বের মতো রূপ তার।_ প্রেয় পরিত্যক্ত মৌনমুখী চমরীর মতো অপরূপ রূপ। মিষ্টি ক্লান্ত অশ্রুমাখা চোখ, নয় শীতল নিরাবরণ দুখানা হাত, ম্লান ঠোঁট, পৃথিবীর নবীন জীবন ও নবলোকের হাতে প্রেম, বিচ্ছেদ ও বেদনার সেই পুরনো পল্লীর দিনগুলো সমর্পণ করে কোনো দূর নিঃস্বাদ নিঃসূর্য অভিমানহীন মৃত্যুর উদ্দেশ্যে তার যাত্রা।
সেই বনলতা_ আমাদের পাশের বাড়িতে থাকতো সে। কুড়ি-বাইশ বছরের আগের সে এক পৃথিবীতে: বছর আষ্টেক আগে বনলতা একবার এসেছিল। দকি।সণের ঘরের বারান্দায় দাঁড়িয়ে চালের বাতায় হাত দিয়ে মা ও পিসিমার সঙ্গে অনেকক্ষণ কথা বলল সে। তারপর অাঁচলে ঠোঁট ঢেকে আমার ঘরের দিকেই আসছিল। কিন্তু কেন যেন অন্যমনস্ক নত মুখে মাঝপথে গেল থেমে, তারপর কিড়কির পুকুরের কিনারা দিয়ে, শামুক গুগলি পায়ে মাড়িয়ে, বাঁশের জঙ্গলের ছায়ার ভিতর দিয়ে চলে গেল সে। নিবিড় জামরুল গাছটার নিচে একবার দাঁড়াল, তারপর পৌষের অন্ধকারের ভিতর অদৃশ্য হয়ে গেল।
তারপর তাকে আর আমি দেখিনি।
অনেকদিন পরে আজ সে আবার এল; মনপবনের নৌকায় চড়ে, নীলাম্বরী শাড়ি পরে, চিকন চুল ঝাড়তে ঝাড়তে আবার সে এসে দাঁড়িয়েছে; মিষ্টি অশ্রুমাখা চোখ, ঠাণ্ডা নির্জন দুখানা হাত, ম্লান ঠোঁট, শাড়ির ম্লানিমা। সময় থেকে সময়ান্তর, নিরবচ্ছিন্ন, হায় প্রকৃতি, অন্ধকারে তার যাত্রা_।
বাঙালি জীবনে প্রেমের অবকাশ ও সম্ভাবনা সংকীর্ণ বলে অনেক সময় কল্পনার নারীকে নিয়েও রচিত হয়েছে প্রেমের কবিতা; সামনে কেউ নেই, হয়তো কখনো ছিল না, তবু কবি তাঁর রক্তমাংসস্বপ্নের প্ররোচনায় লিখতে থাকেন কম্পমান পদাবলি। তাই বাঙালির কবিদের দয়িতার নাম আমাদের কাছে অজানা কিংবা অস্পষ্ট রয়ে যায়; যেমনটা জানা যায় কীটস-বোদলেয়ার বা রিরকের প্রেমিকা বা প্রেমিকাদের নাম। জীবনানন্দ কার বা কাদের উদ্দেশ্যে লিখেছিলেন যন্ত্রণা ও মধুমাখা কবিতাবলি_ এমন প্রশ্নের কোনো উত্তর মেলে না। জীবনানন্দের কবিতায় আছে কল্পনামাখা প্রেমের অবারিত শস্যভূমি। এই প্রেমিক-কবি প্রেমকে জীবনের মতো ভ্রাপক করে তুলেছিলেন; তাঁর কাছে প্রেম কোনো বিশেষ বয়সের সাময়িক উন্মাদনা ছিল না_ তা ছিল জীবনেরই নামান্তর ও রূপান্তর। জীবনের যাবতীয় সাফল্য-ব্যর্থতায় প্রেমবিষ বা প্রেম-অমৃতে তাঁর অবিচল আস্থা; তিনি বিশ্বাস করতেন_ সময়ের অন্ধকার দূর করতে পারে কেবল প্রেমিকার দেহসূর্য। জীবনানন্দ তাঁর দয়িতাদের সবচেয়ে শরীরি কিংবা অশরীরি করে তুলেছিলেন নাম ধরে ডেকে ডেক; বনলতা সেন, অরুণিমা সান্যাল, সুদর্শনা, সুরঞ্জনা প্রভৃতি নাম তাঁর দয়িতাদের নারী (শরীরি) নয়, নিসর্গের (অশরীরি) গোত্রভুক্ত করেছে। বনলতা সেনের সৌন্দর্য: "চুল তার কবেকার অন্ধকার বিদিশার নিশা/ মুখ তার শ্রাবস্তরি কারুকার্য।"_ এ বিবরণে বনলতা হয়ে উঠেছে প্রাচীন ধূসর ভারতীয় ইতিহাসের মতো বিমূর্ত, আর প্রাচীন ভাস্কর্যের মতো নিষপ্রাণ। বনলতা এমন এক নারী, যাকে নাটোরের পিচঢালা বা ধূলোমাখা রাস্তায় দেখা যায় না; শয্যায় পাওয়া যায় না_ শুধু সন্ধ্যার নির্জন অন্ধকারে নির্বাক মুখোমুখি বসে থাকে অদৃশ্য-অধরা নারীর অস্পষ্ট ছবি হয়ে।
বনলতার সাথে জীবনানন্দের পরিচয় কিংবা জানা-শোনা থাকা-না-থাকা নিয়ে রয়েচে অনেক বিতর্ক, অনেক আশা-নিরাশার দোলা। সত্যিকার অর্থে কবির কল্পনায়, সংসার ও পৃথিবীর যাবতীয় যাতনা থেকে মুক্তির কিংবা পলায়নের অভিপ্রায়ে, এক মোহনীয় নারীর রূপকল্প জেগে থাকতে দেখা যায় নানানভাবে। জন্ম-জন্মান্তরে যার সাথে পথ চলা যায়, এমন এক স্বপ্নমানবীর রূপ তিনি বারবার ভেবেছেন; হয়তো পৃথিবীর আলো-বাতাসে খুঁজেছেনও তাকে। মাঝে মাঝে তাঁর কল্পনায় সাজানো নায়িকার মতো দেখতে কাউকে দেখে চমকে উঠেছেনও বোধহয়; কিন্তু শরীরি বনলতাকে তিনি দেখেননি কখনো; ছুঁয়ে দেখাতো স্বপ্ন মাত্র। বাস্তবে এই অদেখা কোনো এক বনলতাকে নিয়ে কবির অভিব্যক্তি প্রকাশ পেয়েছে "একটি পুরনো কবিতা"য়। জীবনানন্দ লিখেছেন:
আমরা মৃত্যুর থেকে জেগে উঠে দেখি
চারিদিকে ছায়া ভরা ভিড়
কুলোর বাতাসে উড়ে ক্ষুদের মতন
পেয়ে যায়_ পেয়ে যায়_ অণুপরমাণুর শরীর।

একটি কি দুটো মুখ_ তাদের ভিতরে
যদিও দেখিনি আমি কোনো দিন_ তবুও বাতাসে
প্রথম জানকীর মতো হয়ে ক্রমে
অবশেষে বনলতা সেন হয়ে আসে।
যদিও জীবনানন্দ তাঁর "দু'জন" কবিতায় লিখেছেন: পৃথিবীর পুরনো পথের রেখা হয়ে যায় ক্ষয়/ প্রেম ধীরে মুছে যায়।" কিন্তু বনলতার প্রসঙ্গে তিনি প্রেমের অমরতাকে এক রকম প্রশ্রয়ই দিয়েছেন বলা চলে। দুনিয়ার তাবৎ সভ্যতা আর বিস্ময় কিংবা অধরা আনন্দের আড়ালে কবি দেখেছেন না-পাওয়া কোনো এক শুভবোধের ছোঁয়া। আর সে আদরের মৃদু প্রলেপে জুড়ে দিয়েছেন বনলতার কোমল হাত। পথে পথে যেন জীবনানন্দ বিজ্ঞাপনের বোর্ডে লাগিয়ে দিয়েছেন বনলতার মুখ কিংবা মুখের আদলে গড়ে-ওঠা অবিবরণীয় ছবি। ক্লান্তিহীন পথ চলার আর অন্তহীন আনন্দের সাথী হিশেবে যে মানুষকে (অবশ্যই বিপরীত লিঙ্গের) পাওয়া যায় বা মনে মনে ভাবা যায়, সে নারীর মোহময়তা যেন এই নিবিড় প্রেমলগ্ন কবির জীবনে বারবার বনলতার মুখ হয়ে ভেসে ওঠে। অন্য একটি কবিতায় জীবনানন্দ বনলতাকে তুলে ধরছেন এভাবে:
বনলতা সেন, তুমি যখন নদীর ঘাটে স্নান করে ফিরে এলে
মাথার উপরে জ্বলন্ত সূর্য তোমার,
অসংখ্য চিল, বেগুনের ফুলের মতো রঙিন আকাশের পর আকাশ
তখন থেকেই বুঝেছি আমরা মরি না কোনো দিন
কোনো প্রেম কোনো স্বপ্ন কোনো দিন মৃত হয় না
আমরা পথ থেকে পথ চলি শুধু_ ধূসর বছর থেকে ধূসর বছরে_
আমরা পাশাপাশি হাঁটতে থাকি শুধু, মুখোমুখি দাঁড়াই:
তুমি আর আমি।
কখনো বা বেবিলনের সিংহের মূর্তির কাছে
কখনো বা পিরামিডের নিস্তব্ধতায়
কাঁখে তোমার মাদকতাময় মিসরীয় কলসি
নীল জলের গহন রহস্যে ভয়াবহ...
(বাঙালি পাঞ্জাবি মারাঠি গুজরাটি)
বাস্তবের নারী নয় বনলতা; কল্পনার শোভন ঘরে তার সামনে কেবল নির্জন অবসরে নির্বাক বসে থাকার অভিনয় করা চলে। হাত বাড়ালে তাকে ধরা যায় না। চোখ মেললে তাকে দেখা যায় না। অবশ্য এমনও হতে পারে জীবনানন্দ যে নারীকে কল্পনার দয়িতারূপে ভেবেছেন, এরকম কেউ হয়তো কোনো কালে ছিল; হয়তো মরে গেছে বহু আগে। তার অপেক্ষায় হয়তো বহুকাল স্টেশনে ট্রেনের প্রতীক্ষায় যাত্রীর মতো অমিত সময় পার করেছেন কবি। কিংবা মনের টানাপড়েনে পুড়ে পুড়ে মরেছেন, মনের মতো হৃদয়ের রানীকে না-পাবার যাতনায়। কে জানে কী রকম এক নারীর জন্য সারাটা জীবন ধরে হাহাকার করতে হয়েছে নীরব-অন্তর্মুখি এই জীবনানন্দকে; কে বলতে পারে, হয়তো ওই নারীর জন্য জীবনের সব আনন্দ বিসর্জনও দিয়েছেন কবি কুসুমকুমারী দাশের স্বপ্নপুত্র জীবনানন্দ (মা কুসুম লিখেছিলেন: আমাদের দেশে কবে সেই ছেলে হবে/ কথায় না বড়ো হয়ে কাজে বড়ো হবে!")।
জীবনের সব আনন্দ বাতাসে মিলিয়ে যেতে দেখা কবি তাই, ঘোরের মধ্যে, লিখছেন "শেষ হ'ল জীবনের সব লেনদেন" কবিতা। এই কবিতায় আমরা জীবনানন্দের বনলতাকে দেখি গভীর রাতের অনুপস্থিতি-উপস্থিতির দোলাচলের রঙিন মোড়কে:
শেষ হ'ল জীবনের সব লেনদেন
বনলতা সেন।

কোথায় গিয়েছ তুমি আজ এই বেলা
মাছরাঙা ভোলেনি তো দুপুরের খেলা
শালিখ করে না তার নীড় অবহেলা
উচ্ছ্বাসে নদীর ঢেউ হয়েছে সফেন,
তুমি নাই বনলতা সেন।

তোমার মতন কেউ ছিল না কোথাও?
কেন যে সবের আগে তুমি চলে যাও।
কেন যে সবের আগে তুমি
পৃথিবীকে করে গেলে শূন্য মরুভূমি
(কেন যে সবার আগে তুমি)
ছিঁড়ে গেলে কুহকের ঝিলমিল টানা ও পোড়েন,
কবেকার বনলতা সেন।

কত যে আসবে সন্ধ্যা প্রান্তরে আকাশে,
কত যে ঘুমিয়ে রবো বস্তির পাশে,
কত যে চমকে জেগে উঠব বাতাসে,
হিজল জামের বনে থেমেছে স্টেশনে বুঝি রাত্রির ট্রেন,
নিশুথির বনলতা সেন।
কবির জীবনে বনলতার উপস্থিতি-অনুপস্থিতি বিষয়ে সকল প্রশ্নের মধ্যে জড়িয়ে আছে প্রেম কিংবা স্বপ্নভঙ্গের অথবা বিরহের ব্যাপারাদি; স্ত্রী লাবণ্যের সাথে কবির সাংসারিক সাফল্য-ব্যর্থতার কতোসব গল্প। আবার পাশাপাশি আছে পৃথিবীর তাবৎ মানুষের স্বপ্নভঙ্গের না-বলা কাহিনি। বাংলা সাহিত্যের মধ্যযুগের কবি ভারতচন্দ্র রায়গুণাকর যখন লিখেছিলেন: "আমার সন্তান যেন থাকে দুধে ভাতে", তখন নিশ্চয় তিনি নিজের সন্তানাদির জন্য নয়_ দেবীর কাছে জগতের সকল মানুষের কল্যাণ কামনা করেছিলেন। তাহলে জীবনানন্দও কি বনলতার অস্পষ্ট মুখচ্ছবি আাঁকতে গিয়ে পৃথিবীর সব প্রেমবঞ্চিত বা বিরহকাতর প্রেমিক-পুরুষের মনোযন্ত্রণাকে রূপ দিতে চেয়েছেন? কে জানে সে কথা! না-কি হাজার হাজার বছরের সভ্যতার পথে প্রকৃত অর্থে আমাদের মানসিকভাবে না-এগোবার গল্পই গেঁথে তুলেছেন তিনি। আর সে কারণেই বোধকরি, আবারো জীবনানন্দের কবিতায় সভ্যতার বিবরণে ভেসে ওঠে বনলতার মুখ; তার ছবি। কবি লিখছেন:
হাজার বছর শুধু খেলা করে অন্ধকারে জোনাকির মতো:
চারিদিকে চিরদিন রাত্রির নিধান;
বালির উপরে জ্যোৎস্না_ দেবদারু ছায়া ইতস্তত
বিচূর্ণ থামের মতো: দ্বারকাক;_ দাঁড়ায়ে রয়েছে মৃত, ম্লান।
শরীরে ঘুমের ঘ্রাণ আমাদের_ ঘুচে গেছে জীবনের সব লেনদেন;
"মনে আছে?" শুধাল সে_ শুধালাম আমি শুধু "বনলতা সেন?"
(হাজার বছর শুধু খেলা করে)
প্রবল ধ্বনিসচেতন কবি জীবনানন্দ বর্তমান কবিতায় অতিশব্দ শ্রবণের প্রাসঙ্গিকতা আর তাৎপর্য বিবৃত করতে চেয়েছেন মানুষের চেতন-অনুভূতিতে নাড়া দেবার প্রত্যাশায়। সাধারণের অশ্রবণীয় শিশির-পতনের শব্দ আর মৃত্যুর নিঃশব্দ আগমন-বার্তা কবিকে এক নীরব-অন্ধকারে নিয়ে হাজির করে যেন; কবি অনুভব করেন প্রকৃতির নিয়মতান্ত্রিক চালচিত্র, জীবজন্তুর নিয়তিতাড়িত জীবনযন্ত্রণা (না-কি মরণযন্ত্রণা!)।
আমাদের বাধ্যবৃত্তিজনিত অসহায়তার আড়ালে এই কবিতায় নির্মিতি পেয়েছে আশ্বাস-বারতা, আশ্রয়-ইঙ্গিত আর সবশেষের শেষে নিথর পৃথিবীর ভয়াবহ নির্জনতা; অন্ধকারে মুখোমুখো নিরালাপ দাঁড়িয়ে-থাকার নিষপ্রয়োজনীয়তা। কবিতাকথকের অভিমত:
সমস্ত দিনের শেষে শিশিরের শব্দের মতন
সন্ধ্যা আসে; ডানার রৌদ্রের গন্ধ মুছে ফেলে চিল;
পৃথিবীর সব রঙ নিভে গেলে পাণ্ডুলিপি করে আয়োজন
তখন গল্পের তরে জোনাকির রঙে ঝিলমিল;
সব পাখি ঘরে আসে_ সব নদী_ ফুরায় এ-জীবনের সব লেনদেন;
থাকে শুধু অন্ধকার, মুখোমুখি বসিবার বনলতা সেন।
(বনলতা সেন)
</doc>

<doc>
মানুষ যখন বিভ্রান্ত-দিকভ্রান্ত কিংবা আশ্রয়-হারা হয়ে পড়ে, তখন তার একটি নিশ্চিত ঠিকানা টিকে থাকে আপন মহিমায়_ পৃথিবীর অপ্রতিরোধ্য নিয়মে_ প্রকৃতির এই উদার জমিন তাকে দাঁড়াবার, দম নেবার স্থান টুকু করে দেয় নিঃশঙ্কোচে, গিভ অ্যান্ড টেক-এর শর্ত ছাড়াই। সভ্যতার অগ্রগমণ আর চালচিত্রে 'বনলতা সেন' কবিতায় পরিবেশিত হয়েছে অন্ধকারের চিরন্তনতা, পৃথিবীর আসন্ন স্থিরতা, সৌন্দর্য-বিষ্ময় আর মানবিক অনুভূতির জটিলসব বিষয়াদি।
আন্দোলন, বিদ্রোহ ও বিজয়ের আনন্দ অর্জনে বাঙালি জাতির ইতিহাস বেশ উজ্জ্বল। নীলবিদ্রোহ, সাঁওতাল বিদ্রোহ, ইংরেজ-হটাও আন্দোলন, ভাষা-আন্দোলন, ছয়দফা আন্দোলন, গণঅভ্যুত্থান অতঃপর স্বাধীনতার জন্য একদফা মু্যভমেন্ট_ এসব সংগ্রাম-প্রতিবাদের বীরগাঁথা আমাদের ঐতিহ্যের অহংকার। এই ঐতিহ্যের ডানায় ভর করে আমরা পরবর্তীকালে বাকশাল বিতারণ, স্বৈরশাসক অপসারণ, সংক্ষিপ্ততম সংসদ যাপন, তত্ত্বাবধায়কদের অবৈধ অসীম দৌরাত্ম্য এবং বিগতপতিত স্বৈশাসকের হাত ধরে গণতন্ত্রের পতাকাবাহী জননেত্রীর নবতর গণতন্ত্র উদ্যাপন করেছি এবং করে চলেছি। তেল-গ্যাসসহ যাবতীয় জাতীয় সম্পদ রক্ষা, দ্রব্যমূল্যের চিরায়ত উধর্্বগতির বিরুদ্ধে ছুঁড়ে দেওয়া দীর্ঘশ্বাস, টিপাইমুখের বাঁধ সমাচার, ট্রানজিট সুবিধা-অসুবিধা, যুদ্ধাপরাধী অথবা মানবতাবিরোধীদের বিচারের বহুল আলোচিত ব্যাপক প্রস্তুতি, প্রধান বিচারপতি নিয়োগে উপর্যুপরি উচ্চলম্ফ, ডক্টর ইউনুস উপাখ্যান, কাঁচাবাজার আর শিক্ষাবাজারের পার্থক্য অন্বেষা, সংবিধানের সংশোধন মহড়া এবং ইডেন-ভিকারুন্নেসাসহ আরো কিছু বিপত্তির পথ অতিক্রম করতে করতে ভিশন (ভীষণ নয়) আর মিশনের মাড়াইকলে পিষ্ট হয়ে কাতরাতে-থাকা বাঙালি (বাংলাদেশীরা) মহাবিপদের সাত নম্বর সংকেতের সাইরেনে কান পেতে, দুই হাঁটুর নিবিড় ওমে মাথা চেপে, বসে আছে!
আর অপরপীঠে, অন্তত আরো বছর দশেক বিরতিহীনভাবে রাষ্ট্রক্ষমতায় থাকার স্বপ্নকে আজীবন এবং বংশপরম্পরায় বিসতৃত করার লক্ষ্যকে ভিশন ভিশন বলে জনগণকে স্বপ্নবাজ বানিয়ে কিংবা আরো কিছু জমি-টাকা আর জলাশয় বা দ্বীপ (ব-দ্বীপও হতে পারে) নিজেদের কব্জায় নেওয়ার মিশনে (জাতিসংঘের কোনো শান্তি মিশন নয়) অথবা পুনরায় ক্ষতা পেলে কী কী করবো তার তালিকার খসড়া প্রস্তুত করতে করতে কেউ কেউ মাদকতাময় জীবন পরমানন্দে অতিবাহিত করছেন। অবশ্য এক পক্ষ অন্য পক্ষকে চোর ও দুনর্ীতিবাজও বলছেন_ চৌদ্দ কোটি জনগণ তাদের সঙ্গে আছে এমন দোহাইও সমানভাবে দিচ্ছেন উভয় পক্ষই।
বীরের জাতি বাঙালি (অবশ্য পলায়নের তিক্ত-মধুর অভিজ্ঞতাও আমাদের রয়েছে_ রাজা লক্ষণ সেন, নবাব সিরাজউদ্দৌলা প্রমুখ সে বিচারে ইতিহাসের রূপালি পাতায় নায়কের মর্যাদাই পেয়েছেন বটে!) এখন চরম বিপদের ঘিনঘিনে কাদায় পা-আটকে নিজের আস্তিনে মুখ গুজে, সম্ভবত উটপাখির মতো, পড়ে আছে। কেউ কেউ অবশ্য নতুনের বারতা নিয়ে ঘুমকাতুরে সহযাত্রীদের ডাক দিয়ে যাচ্ছেন। আপোসহীন আন্দোলনে কিংবা অবিচার-অন্যায়-জুলুমের বিরুদ্ধেও লড়ছেন কোনো কোনো ইনডিভিজ্যুয়াল লড়াকু। এরই মধ্যে কত নতুন ফর্মুলা (ফরমালিন দেওয়া মুলা নয়) এলো, আর কত ফর্মুলা গেল তারও ঠিক হিসাব করা কঠিন। উপরন্তু সংসদের প্রতি অধিবেশনেই উত্থাপন, গ্রহণ কিংবা অনুমোদন হচ্ছে আইনের খসড়া; পুরনো আইনের সংশোধনী কিংবা একেবারে আনকোরা কোনো আইন।
সাধারণ নাগরিকের কাতারে দাঁড়িয়ে, সামান্য এক অধিবাসী হিশেবে, প্রতিদিনের বাড়তে-থাকা অরাজকতা আর অনিশ্চয়তার ভয়াল বহর দেখতে দেখতে, আমার আজকাল (পরশুও বোধকরি) মনে হচ্ছে_ যত কথাই আমরা বলি বা লিখি না কেন, যত হরতালই কিংবা করতালিই দেই না কেন, এখন, দুইদফা_ এবং আপাতত কেবল দুইদফা আন্দোলনের ডাক দেওয়ার সময় হয়েছে_ সময়েরই প্রয়োজনে। কিন্তু কে দেবে এ ডাক কিংবা কে উত্থাপন করবে এ ফর্মুলা বাস্তবায়নের খসড়া প্রণয়নের কাজ! অথচ বাংলাদেশের জনগণের (যদিও রাজনীতির ভাষায় জনগণ কেবল ভোটার বা সংখ্যা মাত্র) মুক্তির জন্য আপাতত, অন্তত আমার চোখে (কে জানে হয়তো আরো অনেকের ভাবনায়ও), এর কোনো বিকল্প দেখা যায় না। তবে কী সেই দুইদফা!_
দফা_ এক: একজন ব্যক্তি কত টার্ম বা কয় মেয়াদে প্রধানমন্ত্রী, রাষ্ট্রপতি অথবা সরকারপ্রধান ধাকতে পারবেন_ তা আইন আকারে পাস করতে হবে।
আমরা জানি, পৃথিবীর যেখানেই গণতন্ত্র এগিয়েছে, সেখানেই ক্ষমতা স্থান পেয়েছে জনগণের হাতে; তারা নির্বাচনে অংশ নিয়ে, ভোট দিয়ে নিজেদের প্রতিনিধিত্ব নির্ধারণ করছে। আর আমরা এখানে কেবল দুটি পরিবারের সদস্যদের ইচ্ছা-অনিচ্ছার ওপর, রাগ-বিরাগের ওপর নির্ভর করে, ভাগ্যকে দোষ দিয়ে, কপাল কিংবা বুক চাপড়াচ্ছি। সচেতন নাগরিক মাত্রেই বোধকরি জানেন, রাজনীতি কারো পারিবারিক অধিকার বা উত্তরাধিকার নয়। এই মাটিতে আরো অনেকে রাজনীতি করেছেন_ জাতীয় অগ্রগতি ও অর্জনে অবদান রেখেছেন, তাহলে কেন, সময়ের গতির প্রবাহে, রাজনৈতিক (সামাজিক ও অর্থনৈতিক নয়!) স্বাধীনতা অর্জনের কিছুকাল পর থেকে, ঘুরে-ফিরে দুটি পরিবারকে ঘিরে বার বার গণতন্ত্র গণতন্ত্র বলে চীৎকার করছি আমরা। আমরা বোধ হয় অভ্যস্ত হয়ে পড়েছি! বায়ান্নোর ভাষা-সৈনিক, একাত্তরের অগণন মুক্তিসেনা আর ডাক্তার মিলন ও নূর হোসেনরা কি এই রকম রাজনীতির রাজত্ব কায়েম করার গণতন্ত্র প্রতিষ্ঠা করতে চেয়েছিলেন? বীর সেনারা মাঠে-ময়দানে-জঙ্গলে ঝাঁপিয়ে পড়েছিলেন কি এই লক্ষ্য অর্জনের নেশায়? আমার মনে হয়, যখন কোনো ব্যক্তি জানতে পারবেন তার কাজের বা দায়িত্বের (ক্ষমতার নয়) মেয়াদ কতদিন, তখন তিনি অবদান রাখার জন্য বা সুনাম ও খ্যাতি অর্জনের জন্য নিজের দুর্বলতা ও অপকর্মের ইচ্ছা (যদি থাকে) পরিত্যাগ করবেন। আর যদি ধরেই নেন যে, তিনি বা তারাই পর্যায়ক্রমে রাষ্ট্রপরিচালনার ভার পাবেন, তাহলেতো আর কারো কথা শুনবার বা পাত্তা দেওয়ার দরকার পড়ে না। (আমাদের দেশে সরকার বা প্রধানমন্ত্রীর কিংবা রাষ্ট্রপতির উপদেষ্টাগণ কি একরকম কাঠের পুতুল নন! রাজনৈতিক দলের ভাইস প্রেসিডেন্ট, জেনারেল সেক্রেটারিসহ অন্যরা কি চবি্বশ ঘন্টা পদ বা দায়িত্ব থেকে অপসারণ অথবা অব্যাহতির আতংকে থাকেন না?_ এদেশেতো রাষ্ট্রপতির চাকরিও যায়!)
দফা_ দুই: রাজনীতিবিদদের বয়সসীমা নির্ধারণ করে, তা বিল আকারে উত্থাপন এবং বাস্তবায়নের পদক্ষেপ গ্রহণ করতে হবে।
অনেকেরই জানা আছে_ আমাদের দেশে কোনো কোনো ক্ষেত্রে চাকরিতে প্রবেশ করার এবং অবসর নেওয়ার বয়স নির্ধারণ করা আছে। সব ক্ষেত্রে আবার সীমা-পরিসীমা এক নয়। মাঝে মাঝে, বিদ্যায়তনে সেশনজট বিবেচনায় নিয়ে চাকরিতে প্রবেশের বয়স বাড়ানো হয়; গড় আয়ু বৃদ্ধি, মুক্তিযোদ্ধা কিংবা বিশেষ বিবেচনায় অবসরের সময়সীমাও বৃদ্ধি পায় কারো কারো। কিন্তু মজার ব্যাপার হলো_ যারা এগুলো নির্ধারণ করে থাকেন, সম্ভবত রাজনীতিবিদদের ভূমিকাই প্রধান, তাদের কাজ করার বয়সের কোনো বাধ্যবাধকতা নেই। আরো মজার ব্যাপার, সরকারি চাকরি থেকে, সেনাবাহিনীসহ বিভিন্ন সংস্থা থেকে, অধ্যাপনা থেকে যাদেরকে সরকার মেয়াদ-উত্তীর্ণ বলে বাতিল (অবসরে পাঠানো অর্থে) করে দিচ্ছেন, তারাই (সকলে নন; কেউ কেউ) রাজনীতিতে যোগ দিয়ে এমপি, মন্ত্রী হচ্ছেন। যাকে সচিব, কোনো বাহিনী বা সংস্থার কর্মকর্তা কিংবা শিক্ষকতার পদে আর থাকতে দেওয়া গেল না, বয়সের কারণে, তিনিই কি-না পরবর্তীকালে মন্ত্রী বা উপদেষ্টা হয়ে সচিবকে, সংস্থার কর্মকর্তাদেরকে বা শিক্ষাপ্রতিষ্ঠানের প্রধানসহ সংশ্লিষ্ট সকলকে নির্দেশনা প্রদান করছেন। কাজ করার বা লড়াই করবার কিংবা পাঠদানের সামর্থ্য হারিয়েছেন বলে যাদেরকে তসবি-জায়নামাজ-লাঠি-ধর্মগ্রন্থ প্রভৃতি করুণকণ্ঠে ও কাঁপা হাতে, উপহার স্বরূপ প্রদান করে (ফেয়ারওয়েলেতো এরকমই রেওয়াজ দাঁড়িয়ে গেছে) বাসায় পাঠানো হলো, তারাই রাজনীতির দুই জোটের যে-কোনো জোটে ভিড়লে ভাগ্যগুণে পুনরায়, আগের তুলনায় অধিকও বটে, কর্মক্ষম হয়ে ওঠেন! অতঃপর তারা ছড়ি ঘুরাবার অধিকার লাভ করেন, তাদের সেই ভেজাচোখের সহকর্মীদের ওপর! অপেক্ষাকৃত বৃদ্ধরা রাজনীতির হাল ধরার প্রতিযোগিতায় নামায় এবং একই ব্যক্তি বহুকাল ধরে পদ ও ক্ষমা অাঁকড়ে থাকার কারণে নতুন নেতৃত্ব তৈরি হচ্ছে না; রাজনীতির মাঠেও আজ আর তেমন চোখে পড়ছে না তরুণ সম্ভাবনাময় ছাত্রনেতা বা আঞ্চলিক নেতা।
আমাদের দুর্ভাগ্য যে, বুদ্ধিজীবী-শিল্পী-সাহিত্যিকের অনেকে দুভাগে ভাগ হয়েছেন_ তারাও তাদের চিন্তায় রচনায় স্থান দিয়েছেন তাদের পছন্দের বা প্রশ্রয়দানকারী দল বা জোটের স্তুতি। এমনকি মিডিয়াকেও একপ্রকারে দুধারায় বিভক্ত করে দেখতে অভ্যস্ত হয়ে পড়েছেন পাঠক-শ্রোতা-দর্শক। শিক্ষক-চিকিৎসক-প্রকৌশলি-আইনজীবীসহ নানান পেশাজীবীরাও প্রায় পরিষ্কারভাবে কোনো-না-কোনো রাজনৈতিক দল বা গোষ্ঠীকে অপেক্ষাকৃত ভালো বলে অন্য পক্ষকে মন্দ বলার আপ্রাণ চেষ্টা চালিয়ে যাচ্ছেন। কেউ কেউ উপাত্ত হাজির করে, মনগড়া বা পত্রিকার পাতা থেকে উদ্ধৃতি সংগ্রহ করে, তাদের নিজ নিজ বক্তব্যকে জনগণের কাছে পরিবেশন করছেন। কত বোধ্য-অবোধ্য নামে-বেনামে যে চলছে সেমিনার, সিম্পোজিয়াম, গোলটেবিল, লম্বাটেবিল বৈঠক, মত-বিনিময় ও আলোচনা, তার সঠিক হিসাব পাওয়া মুশকিল। আর সুশীল সমাজতো আমাদের দৃষ্টিসীমা ও শ্রবণভুবন অতিক্রম করে গভীর কোমার পথে ধাবমান! কাজেই সমন্বিত জাতীয় উন্নয়নভাবনা, মুক্তবুদ্ধির চর্চা আর জাগরণের আহ্বান এবং ওসব পথে যাতায়াতের ব্যাপারাদি ক্রমান্বয়ে ম্যুজিয়মের (জাদুঘর বললে হয়তো কেউ ম্যাজিকহাউজ ভাবতে পারেন) উপাদান হতে চলেছে। ভাগ-বিভাজনতো হতেই পারে, কিন্তু আমাদের দুর্ভাগ্য হলো_ আদর্শগত বা ইতিবাচক পরিবর্তনের জন্য ভিন্নতায় আরোহন না করে কেবল নির্দিষ্ট দুটি পরিবারের ভাবনাবৃত্তে কেন্দ্রীভুত হয়ে পড়েছি; যেন এক অজানা গোলকধাঁধায় পড়ে ঘুরপাক খাচ্ছি_ নিজেদেরই বেখেয়ালে!
সরকারে বা বিরোধীদলে থাকলে হরতাল বিষয়ে কে কী বললেন অথবা তত্ত্বাবধায়ক সরকার ব্যবস্থা বিষয়ে, আগে ও পরে, কার কী অভিমত, নাগরিক সুবিধা বৃদ্ধির বিষয়ে প্রতিশ্রুত কথামালা_ এসব বোধ করি আজ আর আমাদের কাছে কোনো আগ্রহের বিষয় নয়। সত্যি কথা বলতে কী_ আমাদের এই প্রজন্মের ছেলেমেয়েরা পত্রিকার পাতায় বা টেলিভিশনে সজিব ওয়াজেদ জয় বা তারেক রহমানের সন্তানাদির ফটোগ্রাফ দেখে ভাবে_ একদিন এরাই হবেন দেশের প্রধানমন্ত্রী কিংবা রাষ্ট্রপতি। এইসব অসহায় ছেলেমেয়েদের অভিভাবকরাও আঙুল দিয়ে তেমনটাই বলতে ও বোঝাতে চেষ্টা করেন। এখন আর আমাদের প্রজন্মের সন্তানাদি-শিক্ষার্থী, কৃষক-শ্রমিক বা পরিবর্তনকামীর চোখে দেশগড়ার কোনো স্বপ্ন নেই! কেবল চাকরি, ব্যবসা কিংবা বিদেশপাড়ির কল্পনা। কাজেই দেশের সার্বিক উন্নয়নের জন্য যে পরিবর্তন দরকার, তার কোনো সম্ভাবনাও আজ আর চোখে পড়ে না। এ কোন ক্রান্তিকাল পাড়ি দিচ্ছি আমরা! কখন শুনবো নতুন ডাক! কোথায় সে কাণ্ডারি!
খুব সরলভাবে বললে এরকম দাঁড়ায় যে, প্রায় তিনবছরকাল বিরোধীদলে থাকার পর বাংলাদেশ জাতীয়তাবাদী দল (বিএনপি) সমপ্রতি নড়েচড়ে উঠেছে। এবং প্রধান বিরোধীদলের এই জনমুখী প্রচারণা অভিযান এবং উদ্বুদ্ধকরণ কৌশলের হাত ধরে বর্তমানে দেশের রাজনীতিতে নতুন ও সম্ভাবনার বাতাস বইতে আরম্ভ করেছে। বিশেষ করে সরকারী দল আওয়ামী লীগ যখন রাষ্ট্রপরিচালনায় নানান ব্যর্থতা ও অযোগ্যতার দায়ে জনবিচ্ছিন্ন হতে চলেছে, ঠিক এমন সময় বিএনপির এই সাড়াজাগানো জনমত গঠনের পক্ষে বিরাট আয়োজন আমাদের নজরে আসে ইতিবাচক ইঙ্গিত নিয়ে। বিএনপি বলছে তত্ত্বাবধায়ক সরকার ব্যবস্থা ছাড়া আগামী জাতীয় সংসদ নির্বাচন হতে দেবে না। অন্যদিকে আওয়ামী লীগ তত্ত্বাবধায়ক সরকার পদ্ধতি বাতিল করে রাজনৈতিক সরকারের নিয়ন্ত্রণে নির্বাচন অনুষ্ঠানের সকল প্রস্তুতি সম্পন্নের পথে অগ্রসর হচ্ছে। ফলে দেশ একটি অনিবার্য সংঘাতের দিকে অগ্রসর হচ্ছে বলেও কেউ কেউ আশঙ্কা করছেন। আবার আওয়ামী লীগ মনে করছে কেবল যুদ্ধাপরাধীদের বিচারকে বিঘি্নত করা এবং সাবেক প্রধানমন্ত্রী ও বর্তমান বিরোধীদলীয় নেত্রী বেগম খালেদা জিয়ার দুই পুত্রকে অপরাধের শাস্তির কবল থেকে বাঁচানোর জন্যই বিএনপির এই রোডমার্চকেন্দ্রিক জমসমাবেশ ও মহড়া।
তত্ত্বাবধায়ক সরকার ব্যবস্থার প্রশ্নে সমপ্রতি এক জনসমাবেশে (১৬ অক্টোবর গাজীপুর) ভাষণ দানকালে মাননীয় প্রধানমন্ত্রী শেখ হাসিনা প্রশ্ন করেছেন_ এই ব্যবস্থার অধীনে নির্বাচন হলে বেগম খালেদা জিয়া ক্ষমতায় যাবেন, তার নিশ্চয়তা কী? এমনকি তাঁকে কারাবরণ করতেও হতে পারে বলে তিনি মত প্রকাশ করেছেন। আর ওই ভাষণে তিনি আরো দুটি প্রসঙ্গের অবতারণা করেছেন। এক: বিএনপির রোডমার্চে এত গাড়ি কোথা থেকে এল। দুই: দুই পুত্রের মানিলণ্ডারিংয়ের সুবিধা নাকি খালেদা জিয়াই করে দিয়েছেন।
কথা হলো_ একটা গলতান্ত্রিক দেশে অবাধ, সুষ্ঠু ও নিরপেক্ষ নির্বাচন অনুষ্ঠান অবশ্যই অতি জরুরি প্রসঙ্গ। আর সে রকম একটি নির্ভরযোগ্য নির্বাচন অনুষ্ঠানের ক্ষেত্রে নির্বাচন কমিশনের যে যথেষ্ট দুর্বলতা রয়েছে তা কমিশনের দায়িত্বশীল ব্যক্তিদের কথার মধ্য দিয়েও প্রতিফলিত হয়েছে। পাশাপাশি অবাধ নির্বাচন অনুষ্ঠানের জন্য রাজনৈতিক দলগুলোর যে সহনশীলতা ও সহযোগিতার মনোভাব থাকা প্রয়োজন সেখানেও রয়েছে ব্যাপক ঘাটতি। কাজেই ভোটকেন্দ্রগুলোকে বেশিরভাগক্ষেত্রেই ঝুঁকিমুক্ত করা যায়নি। এমন পরিস্থিতিতে একটি রাজনৈতিক সরকারের অধীনে জাতীয় সংসদ নির্বাচন অনুষ্ঠিত হলে তা কতটা নিরপেক্ষ ও গ্রহণ যোগ্য হবে, সে প্রশ্ন ওঠাটাই স্বাভাবিক। কিন্তু বিস্ময়ের ব্যাপার হলো_ নির্বাচন অনুষ্ঠানের প্রক্রিয়াকে স্বচ্ছ এবং যৌক্তিক করার দিকে মনোযোগ না দিয়ে সরকারি দল বা জোট বরং ভিন্ন পথে পা বাড়াচ্ছে। মাননীয় প্রধানমন্ত্রীর বক্তব্যে এমনটাই প্রতীয়মান হয় যে বিরোধীদলীয় নেত্রী ক্ষমতায় যাওয়ার নিশ্চয়তা বিধানের জন্য তত্ত্বাবধায়ক সরকারের অধীনে নির্বাচন অনুষ্ঠানের কথা বলছেন। ব্যাপারটি কি আসলে সে রকম? আর ক্ষমতা না যাওয়া কিংবা জেলখানায় থাকার অভিজ্ঞতাতো বেগম জিয়ার রয়েছেই। তিনি তো সে বিষয় নিয়ে উদ্বিগ্ন নন; বরং সংশয়ের দোলায় স্বয়ং প্রধানমন্ত্রীই দুলছেন বলে মনে করা যায়! বেগম জিয়া যদি নির্বাচনে পরাজিত হবার কিংবা কারাবরণের মতো ঝুঁকি নিতে পারেন, সেক্ষেত্রে প্রধানমন্ত্রীর তো আপত্তি না করে খুশী হবারই কথা। না-কি ব্যাপারটা এরকম যে, মাননীয় প্রধানমন্ত্রীই ভাবছেন যে, নিরপেক্ষ একটি সরকারের অধীনে আগামী সংসদ নির্বাচন অনুষ্ঠিত হলে তিনি বা তাঁর দল কিংবা জোট ক্ষতমায় (আসলে রাষ্ট্রপরিচালনার দায়িত্বে বলাটা ভালো) আসতে পারবেন না। আর গত তিনবছরে রাষ্ট্রক্ষমতায় থেকে আওয়ামীলীগ নেতৃত্বাধীন সরকার কি জনগণের কাছে বিশ্বাসের কিংবা আস্থার ওই জায়গাটুকু তৈরি করতে পেরেছেন?
নির্বাচনের আগে, প্রচারণার মাঠে (কেবল ভোট আদায়ের কৌশল হিসেবেই বোধহয়) ঘরে ঘরে চাকরি দেওয়ার আশ্বাস দিলেও আজ পর্যন্ত সে ধরনের কোনো ফলপ্রসূ কার্যক্রম সরকার হাতে নিতে পারেনি। বরং ব্যাপকভাবে চাকরিচ্যুতি আর নিয়োগের ক্ষেত্রে ভয়াবহভাবে দলীয়করণের অভিযোগ তাদের অভিজ্ঞতার ঝুলিতে প্রবেশ করেছে। সরকারি চাকরিক্ষেত্রে প্রায় আড়াই লাখ শূন্য পদ পূরণেরও কোনো বাস্তবভিত্তিক পদক্ষেপ আমাদের চোখে পড়ছে না। সরকার বরং বিভিন্ন মন্ত্রী ও মন্ত্রণালয়ের ব্যর্থতা ও অযোগ্যতাকে ঢাকবার জন্য নানান অজুহাত ও প্রতিযুক্তি দাঁড় করে চলেছেন।
এবার আসা যাক বিএপির রোডমার্চে গাড়ির সংখ্যা নিয়ে প্রধানমন্ত্রীর জিজ্ঞাসার বিষয়ে। তিনি জানতে চেয়েছেন এত গাড়ি এল কোত্থেকে? প্রশ্নটি অতি সরল। কিন্তু এর চারপাশে আরো কিছু প্রশ্ন, উত্তর এবং সংশয় রয়ে গেছে_ যা কি না মাননীয় প্রধানমনত্রীর জিজ্ঞাসা নিবারণের উপাদান ও উপায় হিসেবে কাজ করতে পারে অনায়াসে! আমরা জানি, বিএনপি বাংলাদেশের রাজনীতিতে একটি বৃহত্তর দল হিসেবে পরিচিত ও প্রতিষ্ঠিত। বারবার নির্বাচিত হয়ে রাষ্ট্রপরিচালনা করে দলটি তার অবস্থানের পরিচয় স্থাপন করেছে। আর সামপ্রতিককালের আদমশুমারি অনুযায়ী বাংলাদেশের মানুষের সংখ্যা যদি চৌদ্দ কোটি হয় (যদিও এই হিসেবে ভুলভাল আছে বলে অনেকের ধারণা ও বিশ্বাস), তাহলে অন্তত কমবেশি সাতকোটি লোকতো বিএপির সাথে আছে_ নাকি? (যদিও বক্তব্যের সময় সকল জোট বা গোষ্ঠী কিংবা দল মনে করে সব লোকই তাদের সাথে আছে!)।
তাহলে যে রাজনৈতিক দল বা জোটের সমর্থকের সংখ্যা দেশের মোট জনগোষ্ঠীর অর্ধেকের মতো, সে দল বা জোটের একটি প্রোগ্রামে যোগ দেবার জন্য দুই বা চার হাজার গাড়ি কি সংখ্যায় খুব বেশি? আর আমরা যখন ঢাকার রাস্তায় প্রতিদিন লাখ লাখ প্রাইভেট গাড়ির বহরের পেছনে ও চাপায়-চিপায় পড়ে নাভিশ্বাস যাপন করি, কই, তখনতো দেশের কোনো দায়িত্বশীল ব্যক্তিকে বিশেষত মাননীয় প্রধানমন্ত্রীকে প্রশ্ন করতে শুনিনি_ দেশে এত ব্যক্তিগত গাড়ি এল কোথা থেকে। এই সব গাড়ির মালিকদের অর্থের উৎস, তাদের পেশা এবং মাসিক বা বাৎসরিক আয় কত? তাদের সামাজিক বা রাষ্ট্রীয় মর্যাদাই বা কি? দেশের বেশিরভাগ মানুষ যখন স্বাভাবিক জীবন যাপন করতে হিমশিম খাচ্ছে, প্রতিদিনে ভাত-রুটি-লবন কিনতে গিয়ে টাকার হিসেব মিলাতে পারছে না, তখন প্রতিদিন ঢাকার রাস্তায় (অন্যান্য শহরের রাস্তায়ও বটে!; গ্রামেও কি?) বাড়ছে প্রাইভেট গাড়ির পরিমাণ। এ বিষয়ে কি মাননীয় প্রধানমন্ত্রী নজর দেবেন?
বাংলাদেশের সাবেক প্রধানমন্ত্রী ও বর্তমানে বিরোধী দলীয় নেত্রীর পুত্রগণ দেশের টাকা বিদেশে পাচার করছে বলে অভিযোগ উত্থাপন করছে আওয়ামী লীগ ও তার সাথে জোটবদ্ধ রাজনৈতিক দলগুলো। ধরা যাক তারা মরে করছেন, বিএনপি দেশ বিরোধী কাজ করছে; দেশের সম্পদ লুট করছে_ তারা দেশকে ভালোবাসে না। কিন্তু এসব বিষয়কে বিচারের কাঠগড়ার দায়িত্বে দিয়ে আমরা যদি সাধারণ পাঠকের কাতারে দাঁড়িয়ে অতি বিনয়ের (অতিভক্তি নয় কিন্তু!) সাথে জিজ্ঞেস করি_ মাননীয় প্রধানমন্ত্রী, বঙ্গবন্ধু শেখ মুজিবুর রহমানতো স্বাধীন বাংলাদেশের স্বপ্ন দেখেছেন, তার রূপদানেও তাঁর অবদার অপরিসীম; তাঁর যোগ্য কন্যা হিসেবে আপনিও দেশের জন্য দিনরাত চিন্তাভাবনা করছেন, কিন্তু আপনার এবং আপনার একমাত্র বোনের সন্তানাদি ও পরবর্তী বংশধর বঙ্গবন্ধুর স্বপ্নের সোনার বাংলায় না থেকে বিদেশে অবস্থান করছেন কেন? আপনার পরবর্তী প্রজন্ম কি তাহলে বাংলাদেশ পরিচালনায় থাকতে চান না। না-কি তাদের জন্য বসবাসের স্বাভাবিক পরিবেশ-পরিস্থিতি অর্থাৎ সামাজিক ও আর্থিক নিরাপত্তা আমরা নিশ্চিত করতে পারিনি। শিক্ষা কিংবা উচ্চতর শিক্ষা ও প্রশিক্ষণ গ্রহণের জন্য পৃথিবী চষে বেড়াতে আমাদের কারো কোনো আপত্তি থাকার কথা নয়; কিন্তু অন্য দেশের নাগরিকত্ব নিয়ে, স্থায়ীভাবে বসবাসের বন্দোবস্ত করে কীভাবে প্রামাণ করা যায় যে, তারা সত্যি সত্যিই বাংলাদেশের মানুষের ভাগ্য পরিবর্তনের জন্য কাজ করছেন। মাঝে মধ্যে অনুষ্ঠান-অনুযোগ উপলক্ষে দেশে অবস্থান করে দু-একটি সেমিনারে কিংবা জনসমক্ষে কথা বললেই কি দায় ও দায়িত্ব শেষ হয়ে গেল? আমরা যারা বাংলাদেশের মাটিতে প্রতিদিনের নানান ঝক্কি-ঝামেলা মেনে নিয়ে, ট্রাফিক জ্যামে ঘন্টার পর ঘন্টা অলস ও বিরক্তিকর সময় পার করছি; আর কষ্টের ও ক্ষোভের যাতনা নিয়ে সময় পার করছি, ঘাম মুছতে মুছতে ক্লান্ত হচ্ছি প্রতিনিয়ত, তাদের পক্ষে কি এ প্রশ্নগুলো স্বাভাবিক নয়? যদি এমন হয়_ আপনার বংশধরেররা বিদেশ থেকে, নির্বাচনের সময় বাংলাদেশে হাজির হয়ে অথবা আপনার অনুপস্থিতিতে দেশের কর্ণধার হবার জন্য ভোট প্রার্থনা করেন, তখন আমাদের জন্য ব্যাপরটি কেমন হবে? আমরা যারা নিজ দেশের আলো-বাতাসে বেড়ে উঠছি_ সমূহ স্বপ্ন ও প্রতিবদ্ধকতা পারি দিচ্ছি, আমাদের জন্য কি কোনো প্রত্যাশার পথ আপনি বা আপনারা তৈরি করেছেন? আর রাষ্ট্রপরিচালনার জন্য_ পরিবারের বাইরে, গণতান্ত্রিক প্রক্রিয়ার মধ্য থেকে, যোগ্যতা ও নেতৃত্বের মাপকাঠিতে নতুন ও সম্ভাবনাময় মুখ অনুসন্ধানে আপনার বা অপনাদের অভিব্যক্তি কী_ এই একটি স্বাভাবিক জিজ্ঞাসাও, কিছুটা সাহস সঞ্চয় করে, আজকের প্রজন্মের মানুষ হিসেবে, রাখতে চাই।
নতুন ইঞ্জিনীয়ার বদলী হয়ে এসেছেন। পুরনো ফাইল ঘাটতে গিয়ে পুকুর খননের একটা ফাইল পেলেন। সহকারিকে ডেকে বললেন পুকুর পরিদর্শনে যাবেন। সহকারি হাত কচলাতে কচলাতে বলেন, স্যার পুকুর তো সেখানে নাই। ইঞ্জিনীয়ার সাহেব অবাক, নাই মানে! এই যে প্রজেক্ট। পাঁচ বছর আগে দশ লাখ টাকার প্রজেক্ট বানিয়ে পুকুর খনন করা হয়েছে। সহকারি হেসে বলেন, জ্বী স্যার, তিন বছর আগে আবার দশ লাখ টাকার প্রজেক্ট বানিয়ে সে পুকুর ভরাট করা হয়েছে। শুনলাম এ বছর এমপি সাহেব ওই পুকুর আবার খনন করানোর জন্য বিশ লাখ টাকার একটা প্রজেক্ট এডিপিতে ঢোকাতে সক্ষম হয়েছেন! এর জন্য নাকি তার খরচ গেছে পাঁচ লাখ!
সম্ভবত: পুকুর চুরি কথাটা এ গল্প থেকেই এসেছে। এই হচ্ছে আমাদের দেশে উন্নয়ন কাজের ধারা। পুকুর খনন আর ভরাট দুইটাই ফাইলে, খাতা কলমে। কাজীর গরু, খাতায় থাকে গোয়ালে পাওয়া যায় না। এক সময় কিছুদিন ঠিকাদারী ব্যবসার সাথে জড়িত ছিলাম। বেশ আগের কথা। সে সময় সিস্টেম ছিল, দশ পার্সেন্ট খাবেন ইঞ্জিনীয়ার সাহেবরা। পাঁচ পার্সেন্ট কর্মকর্তা কর্মচারি পিওন চাপরাশি আর চেক তোলার জন্য ঘুষ। দশ পার্সেন্ট ঠিকাদারের লাভ। কাজ হতো বাকি পচাত্তুর পার্সেন্টের। এখন শুনি আশি পার্সেন্টই খেয়ে যায় চোরের দল, কাজ হয় পঁচিশ পার্সেন্টের। পাবলিকের পকেট কেটে রাষ্ট্রীয় কোষাগারে জমানো পয়সা এভাবেই চোরের দল লুটে পুটে চলেছে। এ চল সেই স্বাধীনতার পর থেকেই। বঙ্গবন্ধু এদের নাম দিয়েছিলেন 'চাটার দল'।
এই চাটার দলের সংখ্যা দিনে দিনে বেড়েছে, এখন তারা অপ্রতিরোধ্য। এখন আর এদেরকে 'চাটার দল' বলা হয়না, মানুষের চোখে এরা ডাকাত লুটেরা দুনীর্তিবাজ দূর্বত্ত। এরাই দেশের সরকার চালায়, সংসদের শোভা বর্ধন করে, রাজনীতি প্রশাসন বিচার ব্যবস্থা নিয়ন্ত্রন করে। এরাই বাজারে সিন্ডিকেট, ইচ্ছামত জিনিষের দাম বাড়ায়। এই লুটেরার দলই উন্নয়ন বাজেটের টাকা নিজেদের মধ্যে ভাগ বাটোয়ারা করে নেয়। সম্পদের পাহাড় গড়ে, নিত্য নতুন গাড়ী কেনে, সুউচ্চ আকাশছোঁয়া বিল্ডিং ওঠায়, চোখ ঝলসানো মার্কেট বানায়, ফ্ল্যাট এপার্টমেন্ট কেনে, বিদেশে সন্তানদেরকে পড়াশোনা করায়, অর্জিত অর্থ বিদেশে নিয়ে জমা করে। এরাই দেশের মালিক মোক্তার, হতর্াকতর্া, দেশবাসীর ভাগ্য বিধাতা। এদের দখলেই রাস্ট্রযন্ত্র অর্থনীতি সংসদ বিচার ব্যবস্থা সংবাদপত্র মিডিয়া। অথচ এই লুটেরা গোষ্ঠীটিকে যদি নিয়ন্ত্রন করা যেতো, স্বাধীনতার পর থেকে যত টাকা বিদেশী ঋণ অনুদান সাহায্য এসেছে, উন্নয়ন বাজেটে যত টাকা বরাদ্দ হয়েছে পুরোটার যদি সদ্ব্যবহার করা যেতো, যদি সব টাকাই উন্নয়নের কাজে ব্যয় করা যেতো, দেশটা আজ প্রাচ্যের একটা অন্যতম সমৃদ্ধ দেশে পরিনত হতে পারতো। দেশের মানুষকে বিদেশে গিয়ে অন্যের কামলা খাটতে হতো না।
কোন একটা সরকার এই লুটপাটের মহোৎসব বন্ধ করতে পারে নাই। বা করে নাই। দূনর্ীতি দূবর্ৃত্তায়নের বিরুদ্ধে কথা বলে ক্ষমতায় এসে নিজেরাই দূনর্ীতিতে মেতে উঠেছে। যে যেভাবে পারে লুটে নিয়েছে দেশের সম্পদ। চলি্লশটা বছর ধরে অসহায় জনগন দেখে আসছে এই অবাধ লুন্ঠন যজ্ঞ। কারও কিছু বলার নাই কারও কিছু করার নাই। আওয়ামী লীগ এবার ক্ষমতায় এসে লুটপাট বাদ দিয়ে সবাই 'হাজীসাব' বনে যাবে এমনটা কেউ মনে করে নাই। চুরি দূনর্ীতি এক শ্রেণীর রাজনীতিকের পেশা, রাজনীতি এক শ্রেণীর চোরের ব্যবসা। আওয়ামী লীগের মধ্যেও এই দুই শ্রেণীর লোকের কমতি নাই। কাজেই ক্ষমতায় এসে কম বেশী 'চাটন' দেবে এটা মেনেই নেয়া হয়েছিল। কিন্তু তাই বলে একেবারে পুকুর চুরি! কাজের নামে খবর নাই, প্রজেক্টের পর প্রজেক্ট বানিয়ে টাকা লোপাট! পদ্মা সেতুর কাজই শুরু হলো না তার আগেই হাজার কোটী টাকা যাওয়া সাড়া! এতটা ধারনা ছিল না এবারের মাননীয়া শেখ হাসিনার ডিজিটাল টীম সম্পর্কে! একেবারে ডিজিটাল চুরি! শেষ পর্যন্ত বিশ্বব্যাংককে দূনর্ীতির অভিযোগ তুলে পদ্মা সেতুর অর্থায়ন স্থগিত রাখতে হয়েছে! চুরি দূনর্ীতি সব প্রকল্পেই হয়। বিদেশী অর্থায়নপুষ্ট এমন একটা কাজ নাই যেখান থেকে মন্ত্রী আমলা সরকারের লোকেরা টাকা খান না। এই সর্বভূক হারাম খোরদের জন্য দেশটা পরপর পাঁচবার দূনর্ীতিতে চ্যাম্পিয়ন হয়েছে। কিন্তু মন্ত্রীর দূনর্ীতির সুনির্দিস্ট অভিযোগ তুলে প্রকল্পে অথর্ায়ন বন্ধ, এমনটা এর আগে কখনও হয়েছে মনে পড়ছে না।
তারপরও আমাদের বেসামাল পররাষ্ট্রমন্ত্রীর মতে এতে নাকি দেশের ভাবমূর্তি ক্ষুন্ন হয় নাই! এক পকেটমারকে ধরে লোকে জুতোপেটা করলো। পকেটমার জামাকাপড়ের ধুলো ঝেড়ে বললো, জুতোই তো মেরেছে, অপমান তো আর করতে পারে নাই!
মন্ত্রীরা অসৎ, কাজের বিনিময়ে ঘুষ চায় ঘুষ খায়- এমন অভিযোগ দেশের মানুষ তুললে আমাদের প্রধানমন্ত্রী খেপে যান। এবার তুলেছে খোদ বিশ্বব্যাংক। তারা জানে টেন্ডারে অংশ নিয়ে প্রতিযোগীতায় টিকতে না পারলে অনেক প্রতিদ্বন্ধী নানা অভিযোগ আনে। অভিযোগ আনলেই তা সত্য বলে মেনে নেয় না, তবে আমলে নেয়। তদন্ত করে। সত্যতা পেলেই সিদ্ধান্ত নেয়। পদ্মা সেতুতে অর্থায়ন স্থগিত তাদের তেমনি একটা সিদ্ধান্ত। তার অর্থ, তারা নিশ্চিত বাংলাদেশের সংশ্লিষ্ট মন্ত্রী অনৈতিক কাজ করেছেন। তারপরও বাংলাদেশের ভাবমূর্তি ক্ষুন্ন হয় নাই! কোনটা জুতোপেটা আর কোনটা ফুলের টোকা এই পার্থক্য যারা বুঝতে পারে না তাদের সম্পর্কে আর কি বলবো!
মাননীয় যোগাযোগমন্ত্রী একজন ডাকসাঁইটে ব্যবসায়ী। যারা রাজনীতিকে ব্যবসায়িক সুবিধার বাহন মনে করেন, টাকা দিয়ে নমিনেশন কেনেন মন্ত্রীত্ব বাগান অলোচ্য মন্ত্রী তেমনি এক কীর্তিমান পুরুষ। এই ধরনের লোকদের রাজনীতিকের খাতায় নাম লেখাতে কোন পলিটিক্যাল ব্যাকগ্রাউন্ড বা ক্যারিয়ার থাকতে হয় না। থাকতে হয় বিস্তর টাকা, ক্ষমতার কেন্দ্র পর্যন্ত যাওয়ার অবাধ সুযোগ আর যথোপযুক্ত তৈল মর্দনে পারদশর্ীতা। আলোচ্য মন্ত্রী প্রবরের সব ক'টি গুনই আছে বলে আমার ধারনা। নইলে রাজনীতিতে অজ্ঞাত অখ্যাত এক লোক হঠাৎ উড়ে এসে একেবারে যোগাযোগ মন্ত্রীর মতো একটা গুরুত্বপূর্ণ চেয়ার বাগাতে পারতেন না। নি:সন্দেহে এক বড় কামেল লোক। তার ওপর কপাল বলে কথা। গত টার্মে ছিলেন হাফ মন্ত্রী। কি এক অনৈতিক কাজের দায়ে চাকরি চলে গেছিল। এবার একেবারে ফুল মন্ত্রী, তাও যোগাযোগ মন্ত্রনালয়ের মত একটা গুরুত্বপূর্ন মন্ত্রনালয়ের। গদীতে বসেই লাগ ভেলকি লাগ বলে 'উড়াল সেতু' 'পাতাল রেল' 'এলিভেটেড এঙ্প্রেসওয়ে'র আওয়াজ তুলে পাবলিকের চোখেমুখে একেবারে ভেলকি লাগানোর অবস্থা তৈরী করলেন! কিন্তু দুই বছরেই দেখা গেল সব ফাঁকা আওয়াজ। বাস্তবে দেশের সড়ক মহাসড়ক রাস্তাগুলোর বেহাল অবস্থা, গাড়ীই চলে না। মন্ত্রী ব্যস্ত কোন কাজে বিদেশী ডলার গোনা যাবে সেই ধান্ধায়। গত ঈদের আগে মহাসড়কগুলো খানাখন্দে ভরে গেল, বন্ধ হয়ে গেল যান চলাচল। ওবায়দুল কাদের বললেন মানুষকে আর আকাশকুসুম স্বপ্ন না দেখিয়ে এখন ভাঙাচোরা রাস্তাঘাট ঠিক করেন। সড়ক দূর্ঘটনায় সাংবাদিক মিশুক মুনীর চিত্র নিমর্াতা তারেক মাসুদের দু:খজনক মৃতু্যর পর মানুষ যখন ফুঁসে উঠলো তখনও ভদ্রলোক আদন্ত বিকশিত হাসিতে চোখ মুখ ভরিয়ে তুলে দায় চাপালেন অর্থমন্ত্রীর ওপর। ব্যর্থতার দায়ে পদত্যাগের দাবী উঠলো। তাকে ডিফেন্ড করতে এগিয়ে এলেন খোদ সরকারপ্রধান।
ঠিকই আছে। আমি তখনই এক লেখায় বলেছিলাম বর্তমান সরকার ব্যবস্থায় মন্ত্রীরা হচ্ছেন হুকুমের চাকর। তাদের ব্যর্থতা বলে কিছু থাকতে পারে না। মন্ত্রীর ব্যর্থতার অর্থ সরকারের ব্যর্থতা, প্রধানমন্ত্রীর ব্যর্থতা। একনায়কতান্ত্রিক শাসন ব্যবস্থায় কখনও কোন সরকার তাদের ব্যর্থতা স্বীকার করে না। বর্তমান সরকারও করবে না। এবং করবে না বলেই যোগাযোগমন্ত্রী পদত্যাগ করবেন না বা প্রধানমন্ত্রী তাকে অপসারনও করবেন না। করেন নাই। উল্টো সংসদে যখন খোদ সরকারদলীয় সদস্যরাই সমালোচনামুখর হলেন, সংশ্লিস্ট মন্ত্রীর পদত্যাগ দাবী করলেন প্রধানমন্ত্রী এক ধমকে সবাইকে চুপ করিয়ে দিলেন। মন্ত্রীর দন্ত বিকশিত হাসি অমলিনই রইলো।
তখনই কথা উঠেছিল এই মন্ত্রীর খুঁটি এত শক্ত কেন! কোথায় তার জোর। বিরোধী দল থেকে বলা হলো, মন্ত্রী নয় ইনি হচ্ছেন 'কালেকশন এজেন্ট'।
ভাল কালেকশন করতে পারেন এবং বিস্বস্ততার সাথে হিসাব বুঝিয়ে দিতে পারঙ্গম বলেই তাকে এত সমালোচনার পরও এখনও স্বপদে রাখা হয়েছে। বর্তমান সরকারের কথা বলতে পারবো না তবে এরশাদ সরকারের আমলে এমনকি বেগম জিয়ার দুই টার্মেও অধিকাংশ মন্ত্রী সম্পর্কে অভিযোগ ছিল আসলে ওরা এক একজন 'কমিশন কালেকশন এজেন্ট'।
এরশাদ সরকারের এক হাফ মন্ত্রী একবার প্রকাশ্যে বলেছিলেন দশ লাখ টাকা দিয়ে মন্ত্রীত্ব কিনেছি মাল কামাবো বলেই তো। গোমড় ফাঁস করে দেয়ার দায়ে ক'দিনের মধ্যে ভদ্রলোকের চাকরি চলে যায়। '৮৮-এর পর এরশাদ-মন্ত্রীসভা 'নব রত্ন সভা'য় পরিনত হয়। প্রায় সকল মন্ত্রীর কাজই ছিল এখান ওখান থেকে কমিশন কালেকশন করে জায়গামতো পৌছে দেয়া। যে যত বেশী কালেকশন করে দিতে পারতো তার তত বেশী কদর ছিল, জলদী প্রমোশন মিলতো। এরশাদ সাহেবের পদত্যাগের পর তার স্ত্রীর আলমারি খুলে দেখা গেল শাড়ির ভাজে ভাজে শুধু টাকার বান্ডিল! সিলেটে বিএনপির সামপ্রতিক জনসভার পর এক নেতা অভিযোগ করেছেন মঞ্চে আসন কেনার জন্য তিনি নগদ বিশ লক্ষ টাকা দিয়েছেন, তারপরও চেয়ার পান নাই। চাকরি প্রমোশন বদলী ভাল পোস্টিং কেনা, কমিটিতে পদপদবী কেনা, নির্বাচনে মনোনয়ন কেনা, মিটিংয়ে চেয়ার কেনার চল যেহেতু আছে মানুষ মনে করে মন্ত্রীত্বও কিনে নিতে হয়। বিশেস করে ব্যবসায়ী যারা মন্ত্রী হন তারা নাকি টাকার বস্তা নিয়ে হাজির হন।
যাকে নিয়ে আলোচনা এত সমালোচনা, যার কারনে পদ্মা সেতুর মত একটি গুরুত্বপূর্ণ স্থাপনার নিমর্ানকাজ স্থগিত হয়ে গেল তিনি কোন তেলেসমাতিতে মন্ত্রীত্ব বাগিয়েছেন তা আমাদের জানা নাই, জানা দরকারও নাই। কিন্তু এই লোকের কারনে পদ্মা সেতু নিমর্ান বন্ধ হয়ে গেলে তার জবাব তো মাননীয় প্রধানমন্ত্রীকেই দিতে হবে। এই সেতুটি প্রধানমন্ত্রীর অগ্রাধিকার তালিকায় এক নম্বরে ছিল। তিনি যথেষ্ট আন্তরিকও ছিলেন এ ব্যপারে। কিন্তু তারই মন্ত্রীর দূনর্ীতির কারনে এটি বন্ধ হয়ে যাবে, তারপরও প্রধানমন্ত্রী যদি নীরব থাকেন, অভিযুক্ত মন্ত্রীর পক্ষ অবলম্বন করেন, তার সাফাই গান, তাকে ভাল মানুষ বলে সার্টিফিকেট দেন তাহলে কি প্রশ্ন উঠবে না কোথায় তার দূর্বলতা!
বিশ্বব্যাংক বলেছে অভিযুক্ত মন্ত্রীর বিরুদ্ধে যথাযথ ব্যবস্থা নিতে হবে, নির্মান কাজে সার্বিক স্বচ্ছতা নিশ্চিত করতে হবে। ব্যবস্থা গ্রহন মানে মন্ত্রীকে বরখাস্ত করে দেয়া, স্বচ্ছতা নিশ্চিত করা মানে লুটপাট চুরি দূনর্ীতি বন্ধ করা। এই কাজ দু'টি করতে পারলে বিশ্বব্যাংক অর্থ ছাড় করে, আমাদের পদ্মা সেতুটা হয়ে যায়। প্রধানমন্ত্রী কেন তা করছেন না! জিয়াউর রহমানের আমলে ইস্ট ওয়েস্ট ইন্টার-কানেক্টার বসানোর কাজ পেয়েছিল একটি কোরিয়ান কোম্পানী। কোম্পানীটি অভিযোগ তোলে সংশ্লিস্ট মন্ত্রী ঘুষ চেয়েছেন বা নিয়েছেন। জিয়াউর রহমান পরদিনই মন্ত্রী মওদুদ আহমদকে বরখাস্ত করে দিয়েছিলেন। কেন পেরেছিলেন? ওই ঘুষের সাথে জিয়াউর রহমানের কোন সংস্রব ছিল না।
আমাদের প্রধানমন্ত্রী অভিযুক্ত মন্ত্রীর দুনর্ীতি তদন্ত করতে দিয়েছেন দুদককে। দুদকটা কে! প্রধানমন্ত্রীরই আজ্ঞাবহ 'নখদন্তবিহীন এক ব্যাঘ্র', কামড়ানো দুরের কথা যার খামচানোরও কোন ক্ষমতা নাই, প্রধানমন্ত্রীর অনুমোদন ছাড়া হালুম বলারও অধিকার নাই। এই রকম একটা সংস্থাকে দেয়া হয়েছে প্রধানমন্ত্রীরই অতি বিস্বস্ত এক মন্ত্রীর দুনর্ীতির তদন্তভার! বিশ্বব্যাংক একটা ছাগল আর কি, কিছুই বোঝেনা!
কোথায় বিশ্বব্যাংককে আস্বস্ত করে টাকা ছাড় করানোর উদ্যোগ নেবেন, অর্থমন্ত্রীর সাথে পরামর্শ করেছেন আর কারও কাছ থেকে টাকা পাওয়ার উপায় আছে কিনা! তার কি অর্থ! তবুও যোগাযোগ মন্ত্রীকে বাদ দেয়া যাবে না! তাহলে অবস্থাটা কি দাঁড়ালো আজ। এক দিকে পদ্মা সেতু আর এক দিকে যোগাযোগ মন্ত্রী। আমাদের মাননীয় প্রধানমন্ত্রী পদ্মা সেতুর স্বার্থে যোগাযোগ মন্ত্রীকে কোরবান করতে পারেন না! পদ্মা সেতুর চেয়েও এই মন্ত্রী তার কাছে বেশী প্রয়োজনীয়! বেশী প্রিয়! ব্যপারটা তেমনই দাঁড়িয়ে যায় না!
মাননীয় মন্ত্রী বাহাদুর অবশ্য পিছে হটার লোক নন। বিশ্বব্যাংক টাকা না দেক, এডিবি জাইকা পিছিয়ে যাক, পদ্মা সেতু তিনি বানাবেনই। এজন্য নতুন এক ফমর্ূলা হাজির করেছেন। বলেছেন সম্পূর্ন দেশীয় অর্থায়নেই সম্ভব এ সেতু নিমর্ান। কিভাবে! প্রতি বছর বাজেট থেকে পাঁচ হাজার কোটী টাকা করে দিলেই তো পাঁচ বছরে হয়ে যায় ব্রিজ। মন্ত্রীর উপযুক্ত কথাই বটে! অর্থমন্ত্রী এই ফমর্ূলার বিষয়ে কি বলবেন জানি না তবে সংশ্লিস্ট মন্ত্রী বাহাদুর যদি বলতেন তিনি নিজের টাকা দিয়েই বানিয়ে দেবেন এ সেতু- আরও বেশী বাহবা পেতেন। আমার মত অনেকেরই বিশ্বাস, তিন বছরের কামাই বাদেই উনার কাছে যে ধন সম্পদ টাকা পয়সা আছে তা দিয়ে এরকম পদ্মা সেতু কয়েকটা না হলেও একটা বনিয়ে দেয়া তার জন্য কোন ব্যপারই না! উনার ব্যবসায়ীক প্রতিষ্ঠানের নামই তো সাকো ইন্টারন্যাশনাল। হাওয়া ভবনখ্যাত গিয়াসউদ্দিন মামুনের ছিল খাম্বা কোম্পানী, আমাদের আলোচ্য মন্ত্রীর সাকো কোম্পানী। এই সাকো খাম্বার কাছে এসে এরা শেষ পর্যন্ত কেন যে ধরা খেয়ে যায়!
যাই হোক, পদ্মা সেতু নির্মানে কোন দূনর্ীতি হয়েছে এটা আমাদের মন্ত্রী স্বীকার করেন না, প্রধানমন্ত্রীও মানেন না। মন্ত্রীর দাবী বিশ্বব্যাংক মিথ্যা বলছে। মন্ত্রীদের বিরুদ্ধে যারা মিথ্যা অভিযোগ তুলবে ক'দিন আগে মাননীয় প্রধানমন্ত্রী তাদের বিরুদ্ধে মামলা করার জন্য মন্ত্রীদেরকে পরামর্শ দিয়েছেন। বিশ্বব্যাংক মাননীয় এক মন্ত্রীর বিরুদ্ধে দূনর্ীতির অভিযোগ এনেছে, এখন বিশ্বব্যাংকের বিরুদ্ধে মামলা করতে হবে। কে করবে মামলা, সংশ্লিষ্ট মন্ত্রী, মাননীয় প্রধানমন্ত্রী না বাংলাদেশের সরকার!
মান সম্মান যা ছিল তা তো প্রায় গেছেই। এখন চোরের জাতি হিসেবে খ্যাতি জোটা বাকি আছে। বিশ্বব্যংক এডিবি উন্নয়ন সহযোগীদেরকে রুষ্ট করে যদি ভবিষ্যত সাহায্য সহযোগীতার পথ রুদ্ধ করে দেয়া হয়, যারা ফরেন মানির কমিশনের ধান্ধায় থাকে সেই সব চোর বাটপারদের কিছু যাবে আসবে না, খেসারত দিতে হবে বাংলাদেশের ষোল কোটী মানুষকে। দোহাই, দেশটার এই সর্বনাশটাও করবেন না!
দীপাবলীর উৎসব বা শারদীয় দূর্গোৎসবের প্রভাবে রাজনীতিবিদগণের ভ্রষ্ঠাচার দূর হয় না। জনতার প্রশ্ন : বিশ্বের সর্বপ্রথম বাংলা বই এবং বাংলাভাষার আদিমতম নিদর্শন 'চর্যাপদের শতবার্ষিকী (১৯০৭ থেকে ২০০৭) আজকের (সমপ্রতি কোলকাতার সায়েন্সসিটি প্রাঙ্গন) বিশ্বকবি রবীন্দ্রনাথ ঠাকুরের সার্ধশত জন্মবার্ষিকীর' মতো উদযাপিত হ'ল না কেন? লেখক শোভন সোমের মতে "ইতিহাসের দূরতম প্রান্তে যদি চর্যাগীতি রাখি , তা হলে তার মধ্যে সাহিত্য সঙ্গীত নৃত্য এবং জীবনচর্যার এক এমন সমন্বয় দেখি সে সমন্বয়ে বর্তমানে মানুষের কোন ও একটি বিশেষ সৃষ্ঠিকে নিয়ে ঘটা সম্ভব নয়। রবীন্দ্রনাথের সৃষ্ঠিতে আমরা সাহিত্য সঙ্গীত নৃত্যের সমন্বয় দেখলে ও আজকের বিশেষায়নে মানুষের সৃষ্ঠির এক একটি ক্ষেত্র নিজের সীমার মধ্যে স্বতন্ত্র হয়েছে (পৃ: ২৬, দেশ, কলিকাতা, ১৯ আগষ্ট, ২০০০)।"
গৌতমবুদ্ধ বঙ্গলিপি অধ্যয়ণ করার পর ও গৌতমবুদ্ধের বুদ্ধবর্ষ বাদ দিয়ে বঙ্গাব্দ রচিত হল কেন? রবীন্দ্রনাথ ঠাকুর বৈদিক জাতিভেদ প্রথার বিরুদ্ধে বৌদ্ধধর্মের জয়গান গেয়ে চন্ডালিকা শীর্ষক নৃত্যনাট্য রচনা করেছিলেন । পশ্চিমবঙ্গে আজ ও বুদ্ধপূনিমার সরকারি ছুটি নেই। রবীন্দ্রনাথ ঠাকুর সব দেখে শোনে তিনি তাঁর ভারতীয় সমাজের কাছে বৌদ্ধধর্মের পতনের কারন সম্বন্ধে জবাবদিহি করেছেন (সৌজন্য, দেশ, কলকাতা, ২ মে, ২০০৫, পৃষ্ঠা নং ৪১; ভাষন, ১৮ মে, ১৯৩৫ সাল, ধর্মরাজিকা বিহার, কলকাতা মহাবোধি সোসাইটি),
" তাঁর (গৌতমবুদ্ধের) তপস্যা কি শুধু ইতিহাসের পাতায় লেখা আছে ? ভারতের মাটিতে আজ তাঁর তপস্যা বিলুপ্ত হয়েছে। আমাদের অমূল্য ভান্ডারে দ্বার ভেঙ্গে গেছে। মানুষকে আমরা শ্রদ্ধা করিনে। আমাদের সেই প্রেম, মৈত্রী, করুণা, যা তাঁর দান, সব আমাদের গিয়েছে। তাঁর দানকে রুদ্ধ করেছি মন্দির দ্বার পর্যন্ত। এ জাতের কখনও মঙ্গল হতে পারে? তাঁকে বলা হয় শূন্যবাদী। তিনি কি শূন্যবাদী? তিনি বললেন, "জীবে দয়া কর।" প্রতিদিন প্রতি মুহূর্তে বৌদ্ধ চিন্তাধারাপুষ্ঠ অশোক চক্র ভারতের জাতীয় পতাকা এবং জাতীয় এমব্লেম বা সরকারী স্মারক চিহ্ন রুপে বিরাজমান। রবীন্দ্রনাথ ঠাকুরের ভাষায়, "তিনি (গৌতমবুদ্ধ) জন্মেছেন মানবের চিত্তে, প্রতিদিন তিনি জন্মাচ্ছেন, প্রতিদিন তিনি বেঁচে আছেন।" তবু ও ভারতে বৌদ্ধধর্ম সংখ্যা গরিষ্ঠের ধর্ম নয় কেন?
বাংলার বুক জুড়ে মাটির নীচে ও উপরে বুদ্ধমূর্তি বিরাজমান। বিশ্বকোষ (১৩শ ভাগ, পৃষ্ঠা ৬৫) থেকে একটি গৌরবোজ্বল ঐতিহাসিক উদ্ধৃতি উল্লেখ করা হল, "কিয়ৎকাল পরে সিদ্ধার্থ গুরুগৃহে প্রেরিত হইলেন। সেখানে তিনি বিশ্বামিত্র নামক উপাধ্যায়ের নিকট নানা দেশীয় লিপি শিক্ষা করেন। গুরুগৃহে গমনের পূর্বেই তিনি ব্রাহ্মী, ... বঙ্গলিপি ...সহ ৬৪ প্রকার লিপি অবগত ছিলেন। গৌতমবুদ্ধের পাদপদ্মে সশ্রদ্ধ বন্দনা নিবেদন করে বিশ্বকবি রবীন্দ্রনাথ ঠাকুর বলেছেন,
"আমি যাঁকে আমার অন্তরের মধ্যে সর্বশ্রেষ্ঠ মানব বলে উপলব্ধি করেছি আজ এই বৈশাখী পূর্ণিমায় তাঁর জন্মোৎসবে তাঁকে আমার প্রনাম নিবেদন করতে এসেছি, এ কোন বিশেষ অনুষ্ঠানে অর্ঘ নিবেদন নয়, যাঁকে নির্জনে বারংবার অর্ঘ নিবেদন করেছি, সেই অর্ঘই আজ নিবেদন করতে উপস্থিত হয়েছি।
একদিন বুদ্ধগয়াতে বুদ্ধমন্দির দর্শনে গিয়েছিলুম। সেইদিন এ কথা মনে জেগেছিল - যে সময়ে ভগবানবুদ্ধের চরণস্পর্শে সমস্ত বসুন্ধরা জেগে ওঠেছিল, গয়াতে যেদিন তিনি স্বশরীরে উপস্থিত ছিলেন, সেদিন কেন আমি জন্মাই নি, কেন সেদিন অনুভব করিনি তাঁকে একান্তভাবে শরীর মন দিয়ে। " ...
"যাঁরা প্রতাপবান, বীর্য্যবান তাঁদের সংখ্যা পৃথিবীতে বেশী নয়। অনেক মানব, রাজা, ধনী মানী ও রাষ্ঠ্রনেতা এ পৃথিবীতে জন্মেছে। কিন্তু সম্পূর্ণ মনুষ্যত্ব নিয়ে কতজন এসেছেন? যিনি সম্পূর্ণ মনুষ্যত্ব নিয়ে এসেছিলেন আবার তাঁকে আহ্বান করছি আজকে এই ছিন্ন বিচ্ছিন্ন ভারতে, যেখানে মানুষের সঙ্গে মানুষের বিসম্বাদ, যেখানে ভেদ বিবাদে মানুষ জর্জরিত, সেই ভারতে তিনি আবার আসুন। সত্যের দ্বারা মানবের পূর্ণ প্রকাশ। যিনি আপনার মধ্যে সকল জীবকে দেখেন। তিনি স্বয়ং প্রকাশ। তিনি প্রকাশিত হবেন তাঁর মহিমার মধ্যে।"
আইনের শাসনে ভারতের অজন্তা গূহায় "বিজয় সিংহ এর সিংহল অভিযানের স্বাক্ষর বিরাজমান (চিত্র নম্বর ৫৩)" সত্বে ও ১৪১৮ বঙ্গাব্দ লেখা অন্যায় ও অসঙ্গত। সিংহল অভিযানের প্রানপুরুষ বিজয় সিংহ এর জন্ম তারিখ বা তাঁর ঠিকুজি বঙ্গাব্দের বাইরে কেন? ইতিহাস তো ছেলের হাতের মোয়া নয়। ২৬০০ বছর পূর্বে শ্রীলংকার মহাবংশ এবং দ্বীপবংশ শীর্ষক ঐতিহাসিক গ্রন্থদ্বয়ের মতে রাজা বিজয় সিংহ বাঙালি ছিলেন । আজ ১৪১৮ বঙ্গাব্দ লেখা হয় হিজরি (১৪৩২) সালকে বিকৃত করে। রবি ঠাকুরের ভাষায়,
"এশিয়া খন্ডে মানবের সে কীর্তি দেখলে বিস্মিত হতে হয়। কেমন করে কোন ভাষায় বলব, তিনি এই পৃথিবীতে এসেছিলেন, কেমন করে মানুষকে তাঁর বাণী বলেছেন, সেই স্মৃতিটুকু রাখবার জন্য মানুষ অজন্তার গুহা হতে শুরু করে কত না অসাধ্য সাধন করেছে। কিন্তু এর চেয়ে দুঃসাধ্য কাজ হয়েছে সেদিন, যেদিন সম্রাট অশোক তাঁর শিলালিপিতে লিখলেন বুদ্ধের বাণী।"
সমপ্রতি বাংলা নববর্ষ সম্বন্ধে বিবিধ প্রবন্ধ পড়ে আমরা জানতে পারলাম যে ১৫৫৬ খৃষ্ঠাব্দ থেকে মোগল সম্রাট আকবর কতর্ৃক বাংলাদেশে বাংলা সন প্রচলিত হয়। প্রসঙ্গত: প্রতিবছর নববর্ষ উপলক্ষে ১৪ বা ১৫ই এপ্রিল জুড়ে থাইল্যান্ড, লাওস, বার্মা, ভারত, কম্বোডিয়া, শ্রীলঙ্কা, সিংগাপুর ও ইন্দোনেশিয়ায় "পানি খেলা সহ বিভিন্ন উৎসব অনুষ্ঠিত হয়। তবে বাংলার স্বাধীনতা রক্ষার জন্যে সোনার বাংলার অন্যতম শাসক মহাবীর ঈশা খাঁ সম্রাট আকবরের সেনাপতি মানসিংহের সাথে মুখোমুখি যুদ্ধে লিপ্ত হয়েছিলেন। বুদ্ধমূর্তি সম্রাট অশোক, পাল রাজত্বকাল এবং বাংলা ভাষার আদিমতম নিদর্শন চর্যাপদের না বলা ইতিহাসের অভিব্যক্তি "হে ইতিহাস কথা কও।"
</doc>

<doc>
নারায়নগঞ্জের নির্বাচন নিয়ে গত কয়েক দিন সরকার এবং সরকারি দল যা করলো তাকে কি বলা যেতে পারে! পাগলামি ছাগলামি না হুকরামি! কাউকে কানাহোলায় ধরলে নাকি দিশাহারা হয়ে পড়ে। ভালমন্দ জ্ঞান লোপ পেয়ে যায়, কোনটা ভাল কোনটা মন্দ হুঁশ থাকেনা। কোন দিকে যেতে হবে দিশা পায় না। জনপ্রিয় একজন প্রাথর্ী, যার ললাটে কোন কলংক তিলক নাই, সাধারন মানুষ যাকে পছন্দ করছে, চাইছে, তাকে বাদ দিয়ে সমর্থন দেয়া হলো নিন্দিত ধিকৃত এক চিহ্নিত গডফাদারকে! কি করে ধরে নিলো আওয়ামী লীগ যাকে সমর্থন দেবে মানুষ তাকেই ভোট দিয়ে দেবে। নাকি সরকারি দল মনোনয়ন দিয়েছে, অতএব মানুষ তাকে ভোট দিতে বাধ্য? অথবা ঁজননেত্রী যাকেই সমর্থন দেবেন, সে চোর হোক বাটপার হোক সন্ত্রাসী হোক ডাকাত হোক- তাকেই ভোট দিতে হবে! শেখ হাসিনার প্রাথর্ী হলেই সে জিতে যাবে! 
আমি অনেক আগে থেকেই বলে আসছি ক্ষমতাসীনদেরকে শক্শো গোছের কোন শক্ত কানাহোলায় ধরেছে। গত সপ্তাহেও লিখেছি মানুষ সরকার দলীয় নেতানেত্রীদের সামপ্রতিক অসংলগ্ন কথাবাতর্ার সার এভাবে করছে, চারদিকের পরিস্থিতি দেখে হয় তাদের মাথা খারাপ হয়ে গেছে না হয় কোন সিন্দাবাদের ভুতের খপ্পরে পড়েছে! এমন অবস্থায় অনেকের মন মস্তিষ্কের ভারসাম্য থাকে না। শুরু হয় উল্টা পাল্টা। নইলে শিওর শট একজন জেতা প্রাথর্ীকে বাদ দিয়ে কোন বিবেচনায় ধিকৃত গডফাদারকে সমর্থন দেয়া হলো! কি মনে করেছিলেন তারা! ২০০৮-এ যে পর্বতপ্রমান জনপ্রিয়তা ছিল এখনও তা আছে! নারায়নগঞ্জের এ নির্বাচনে প্রমান হয়েছে আওয়ামী লীগ আসলে এত দিন হাওয়ার ওপরে ভেসে চলেছে। পায়ের তলায় মাটি কতটুকু আছে খবরই নাই। 
ব্যপারটা রহস্যজনক নয় কি! পত্রপত্রিকায় উঠে আসছে জন সমর্থন আইভির পক্ষে। বিভিন্ন এজেন্সির রিপোর্ট টিভির টক শো সংবাদপত্রের জনমত জরীপেও একই আভাষ। দুই প্রাথর্ীর মধ্যে তুলনামুলক বিচারেও পাল্লা আইভির পক্ষে ভারী। হঁ্যা, আওয়ামী লীগের যদি একজন প্রাথর্ী থাকতো সেক্ষেত্রে প্রতিদ্বন্ধিতা হতো বিএনপি প্রাথর্ীর সাথে। সড়াসড়ি প্রতিদ্বন্ধিতায় কে জিততো নিশ্চিত ছিলনা তবে এটা ঠিক শামীম আর তৈমুরের মধ্যে লড়াই হলে জয়ের মালা তৈমুরের পালায় উঠে আসাও অবিচিত্র ছিল না। আইভি-তৈমুরের সড়াসড়ি প্রতিদ্বন্ধিতায় অবশ্য চিত্র হতো উল্টো। নিশ্চিতভাবেই জিততো আইভি। এই হিসাবটা রাজনীতি সম্বন্ধে যার নু্যনতম ধারনা আছে না বোঝার কথা নয়। তারপরও যখন আওয়ামী লীগের দুই প্রাথর্ী দাঁড়িয়ে গেলো সাধারন হিসেবে বলছিলো একজন বসে গেলেই ভাল, না বসলেও দলীয় সমর্থন আইভির পক্ষেই আসা উচিত। যদি একান্তই কাউকে বসানো না যায় তাহলে ওপেন রাখা, কাউকেই আনুষ্ঠানিক সমর্থন না দেয়া। যদি মনে করা হয় দুইজনের একজনই জিতবে তাহলে অসুবিধা কি? দুইজনই তো আওয়ামী লীগ। 
একবার খবর বেরুলো নেত্রী নাকি অনেক চেষ্টা করেছেন একজনকে বসিয়ে দিতে। পত্রিকার খবর জানা গেল শামীম বসে গেলে স্বান্তনা পুরষ্কার হিসেবে তাকে মন্ত্রী বানানোর প্রস্তাবও নাকি দেয়া হয়েছে। ভেবেছি হতেও পারে। আমাদের দেশে মন্ত্রীত্ব তো মামুর বাড়ীর মোয়া- এক ধরনের পুরষ্কারই, দৌড়ে জিতেও যখন কেউ মন্ত্রীত্ব পায় এখানে না হয় একজন নেত্রীর অনুরোধ রক্ষা করে পাবেন। কিন্তু না, বীর বাহাদুর মন্ত্রীত্ব নিলেন না। হয়তো হিসাব কষে দেখেছেন লাভের গুড় ওখানেই বেশী। মাঠ ছাড়লেন না। রয়ে গেল দুই প্রাথর্ী। সরকারি দলের এক অতিকথক পুঙ্গব বললেন দল কাউকেই সমর্থন দেবে না। 
এ পর্যন্ত ঠিকই ছিল। মানুষও বুঝতে পারছিল দল যদি কাউকেই সমর্থন না দেয়, ত্রিমুখী প্রতিদ্বন্ধিতা হলেও আইভিই জিতবেন। মানুষ শামীমকে যেমন পছন্দ করেনা তেমনি তৈমুরের রেকর্ডও ক্লিন নয়। বিগত বিএনপি সরকারের আমলে বিআরটিসি চেটেপুটে খাওয়ার ইতিহাস খুব পুরনো নয়। মানুষ এত তাড়াতাড়ি তা ভুলে যায় নাই। 
কিন্তু হঠাৎ নেত্রী কেন তার মত পাল্টালেন সে গোমড় আজও রহস্যই রয়ে গেছে। জনমত গোয়েন্দা রিপোর্ট পত্র পত্রিকার জরীপ- কোন কিছুর তোয়াক্কা না করে শামীমের পক্ষে দলীয় সমর্থন দিয়ে দিলেন। দুষ্ট লোকে বলে, কারা নাকি বুঝিয়েছে আইভির যে জনপ্রিয়তা, এখনই না ঠেকালে একদিন সে 'মমতা ব্যানাজর্ী' হয়ে উঠতে পারে। একনায়কতান্ত্রিক বা স্বৈরাচারি শাসকরা কখনও আর একজনের জনপ্রিয়তা সহ্য করতে পারে না। এরা কখনই চায় না অন্য কেউ তার চেয়ে জনপ্রিয় হয়ে যাক। গনতন্ত্রের ছদ্মবেশধারী এইসব একনায়করা ক্ষমতা বা কতর্ৃত্ব শেয়ার করে না। আমাদের দেশে এরশাদ সাহেব নাকি ছিলেন স্বৈরাচার, তিনিও উপরাষ্ট্রপতি রেখেছিলেন, তিন তিনটা উপপ্রধানমন্ত্রীর পদ তৈরী করেছিলেন। এরশাদ সাহেবের পর থেকে হাল আমল পর্যন্ত গনতন্ত্রাচাররা উপরাষ্ট্রপতি উপপ্রধানমন্ত্রী দুরের কথা সিটি কর্পোরেশনে একটা ডেপুটি মেয়রের পদও বানায় নাই। কোন কিছুরই ভাগ দেয়া যাবে না, সব কিছুই নিজের হাতে রাখতে হবে। পরিনতিতে সব দায় এসে চাপে ওই এক ব্যক্তির কাঁধে। আমাদের দেশের বর্তমান সরকার প্রধান সম্পর্কে সাধারন মানুষের অনেকটা এমনই ধারনা। যেই শামীম দলের সমর্থন পেয়ে গেল ধরে নেয়া হলো এটা নেত্রীর সিদ্ধান্ত। আইভি কেন পেল না, নেত্রী তার জনপ্রিয়তা পছন্দ করছেন না! শেষ পর্যন্ত সেনাবাহিনী কেন দেয়া হলো না, নেত্রী তা চান নাই। অথর্াৎ যা কিছু ভাল বা মন্দ- দায়ী নেত্রী। এই সিস্টেমে আর কারও কোন ক্রেডিট নাই বা দায় নাই। সে হিসেবে এই যে আওয়ামী লীগ হারলো তার জন্য কে দায়ী? অবধারিতভাবে নেত্রীই। 
যাই হোক, আওয়ামী লীগ সূত্র থেকে একবার জানা গেল, নারায়নগঞ্জে দল ধরে রাখতে নাকি জন সমর্থন নয় পেশী শক্তির দরকার- এই বিবেচনায় শামীমকে সমর্থন দেয়া হয়েছে। কারন নেত্রী নাকি বুঝতে পেরেছেন জনসমর্থন গেছে, এখন টিকে থাকতে হলে পেশী শক্তি লাগবে। শামীমের চেয়ে বড় সন্ত্রাসী মাফিয়া গডফাদার আর কে আছে এ অঞ্চলে! 
হতে পারে। এটা আওয়ামী লীগের নিজেদের ব্যাপার। কাকে দিয়ে তারা দল চালাবে কাকে নিয়ে দল বানাবে এসব নিয়ে মানুষের কোন মাথা ব্যথা আছে বলে আমার মনে হয়না। কিন্তু শামীমকে সমর্থন জানিয়ে কিভাবে ধরে নিলেন সে জিতবেই এটাই বিষ্ময়! যখন সমর্থন দেয়া হলো তখন নিশ্চয়ই এটা ধরে নেয়া হয় নাই যে সে হারবে। আর আওয়ামী লীগের সমর্থন নিলে যে হারতে হবে এটা যদি শামীমের জানা থাকতো তাহলে সেও নিশ্চয়ই এ নিয়ে বাড়াবাড়ি করতো না। আমার ধারনা শামীম হারতোই, কিন্তু আওয়ামী লীগের সমর্থন পাওয়ায় এমন গু-হারা হেরেছে। পারিবারিক ঐতিহ্য, রিজার্ভ ভোট, অন্ধ আওয়ামী ভোট সব মিলিয়ে শামীমের যে বেজ, তাতে করে আওয়ামী লীগকরা অপর প্রাথর্ীর কাছে লক্ষ ভোটের ব্যবধানে হেরে যাবে অতটা বাজে প্রাথর্ী কি শামীম! 
কথাটা এখানেই। নারায়নগঞ্জের নির্বাচনের এ রায় ব্যক্তি আইভির পক্ষে বা ব্যক্তি শামীমের বিপক্ষে নয়, এ রায় ক্ষমতাসীনদের প্রতি জন অনাস্থার প্রকাশ। এ রায় এক ব্যক্তির খেয়ালখুশী যথেচ্ছাচার, মানুষকে রায়ত প্রজা জ্ঞানের বিরুদ্ধে প্রতিবাদ, এ রায় জনমত অবজ্ঞা উপেক্ষার জবাব। শামীম পেয়েছে তার নিজস্ব এবং দলীয় ভোট, আইভি পেয়েছে সর্বস্তরের মানুষের ভোট। এ কথা বলার অপেক্ষা রাখেনা দলমত নির্বিশেষেই মানুষ আইভিকে ভোট দিয়েছে। আগের রাতে প্রধান বিরোধী দল পর্যন্ত নির্বাচন বর্জন করেছে। এটা ওটা যাই বলুক আসলে তারা আইভিকে জেতানোর জন্যই ওই সিদ্ধান্ত নিয়েছে। শামীমও অভিযোগ করেছে জামাতের লোকেরা নাকি আইভির পক্ষে কাজ করেছে, আইভিকে ভোট দিয়েছে। 
এমনটা যে ঘটতে পারে শামীম আগেই টের পেয়ে গেছিলো। সে কারনেই বলা নাই কওয়া নাই নির্বাচনের আগে হঠাৎ জঙ্গী হামলার আশংকা বলে এক ভূয়া আওয়াজ তোলে। উদ্দেশ্য ছিল, স্থানীয় জামাত শিবিরের নেতা কমর্ীদের পেছনে পুলিশ লেলিয়ে দেয়া, নির্বাচনের আগে তাদেরকে এলাকা ছাড়া করা। কিন্তু নির্বাচন কমিশন সম্ভবত তার মতলবটা টের পেয়ে যায়। সে অভিযোগ আমলে না নিয়ে উল্টো বলে অভিযোগের তদন্ত হচ্ছে, মিথ্যা প্রমান হলে শামীমের বিরুদ্ধেই ব্যবস্থা নেয়া হবে। সবচেয়ে ন্যাক্কারজনক কাজটা করে সরকার নির্বাচনের এক দিন আগে। নির্বাচন কমিশনের চাহিদা সত্বেও সেনা মোতায়েনের বিষয়ে নিরব থাকে। সম্ভবত: শেষ মূহুর্তে বুঝতে পারে ভোটে শামীমের জেতার কোন সম্ভাবনা নাই, মেরে কেটে কোন মেকানিজম করা যায় কিনা। আর্মি মাঠে থাকলে তা সম্ভব নয়। হয়তো আর্মির ওপরও ভরসা নাই। মাঠে নামালে যদি তারা আইভিকে ফেভার করে! অনেকের ধারনা, সংবিধান লঙ্ঘন হবে জেনেও শুধু দলীয় সমর্থনপুষ্ট প্রাথর্ীকে জেতানোর জন্যই নির্বাচন কমিশনের অনুরোধে সরকার সাড়া দেয় নাই। মাননীয় প্রধানমন্ত্রীই নাকি সেনা মোতায়েন নিষেধ করেছেন। আর এর মধ্য দিয়ে তারা 'দলীয় সরকারের অধীনেও সুষ্ঠু নির্বাচন সম্ভব' দাবীটির কফিনে শেষ পেরেকটা ঠুকে দিলেন। নারায়নগঞ্জের এই ঘটনার পর আর কেউ কি বিশ্বাষ করবে আওয়ামী লীগ সরকারের অধীনে সরকারি প্রভাবমুক্ত কোন অবাধ বা নিরুপেক্ষ নির্বাচন সম্ভব! 
মজার ব্যপার হলো হেরে গিয়ে শামীমও অভিযোগ করেছে প্রশাসন তাকে সহযোগীতা করে নাই, অপর প্রাথর্ীর প্রতি পক্ষপাতিত্ব করেছে। শামীমের এ অভিযোগ যদি সত্য হয় তাহলে ধরে নিতে হবে প্রশাসন র্যাব পুলিশ কেউই আর এক ব্যক্তির যথেচ্ছাচার খামখেয়ালীপনা মানতে রাজী নয়। এ নির্বাচনে তারাও বিদ্রোহ করেছে। প্রশাসন পুলিশ র্যাব জনতা সবাই মিলেই এমন একটা শিক্ষা দিয়েছে! 
নারায়নগঞ্জের এই নির্বাচন থেকে অনেক কিছুই বোঝার আছে। স্থানীয় সংস্থার একটি নির্বাচন, গুরুত্ব পেল জাতীয় নির্বাচনের। সারা দেশের মানুষের চোখ আটকে ছিল এই নির্বাচনের দিকে। কি হয় কি হয়! পত্রপত্রিকা মিডিয়ার প্রচারণায় এমন আবহ তৈরী হলো যেন এ নির্বাচন হচ্ছে মিডটার্ম ইলেকশন। আওয়ামী লীগের জনপ্রিয়তা যাচাইয়ের পরীক্ষা। কে জেতে, প্রধানমন্ত্রীর ইচ্ছামর্জি না জন আকাংখা। ইতিহাসের অমোঘ নিয়মে শেষ পর্যন্ত জন আকাংখারই জয় হয়েছে। সরকার হেরে গেছে। শুধু তাই নয়, ভবিষ্যতের জন্যও ইঙ্গিত দিয়ে গেছে নারায়নগঞ্জের এ নির্বাচন। 
এটা হচ্ছে ড্রেস রিয়াসর্াল। তিন বছরের যথেচ্ছাচারের জবাব, সামপ্রতিককালে বেগম জিয়ার জনসভাগুলোয় মানুষের বাঁধভাঙা জোয়ারের প্রতিফলন। এখনও যদি ক্ষমতাসীনরা মাথা ঠান্ডা না করেন, এখনও যদি তারা হুঁশে না আসেন, এখনও যদি মানুষের মনের কথা পড়তে না পারেন, দুই বছর পর যদি দেশে যদি সত্যি কোন নির্বাচন হয়, এই একই অবস্থা হবে। সারা দেশে এভাবেই আওয়াজ উঠবে, আওয়ামী লীগ ঠেকাও, প্রধানমন্ত্রীর লোককে হারাও। এবং ফলাফল হবে এই নির্বাচনের মত, বড় জোর ৩:১। আর যদি একই ধারা অব্যাহত থাকে, পরের দুই বছরে জন সমর্থন বিশ পঁিচশ পার্সেন্টে গিয়ে ঠেকলেও তা তাদের ভাগ্য বলতে হবে। 
বাংলাদেশের চলি্লশ বছর বয়সে যে রাজনৈতিক দলটি সবচেয়ে বেশি সময় রাষ্ট্রপরিচালনার দায়িত্ব পালন করেছে, তার নাম বাংলাদেশ জাতীয়তাবাদী দল (বিএনপি)। কাজেই এই দলটির উদ্ভব, জাতীয় নেতা হিসেবে এর প্রতিষ্ঠাতা শহীদ প্রেসিডেন্ট মেজর জেনারেল জিয়াউর রহমানের রাজনীতিতে আবির্ভাবের অপরিহার্যতা এবং পরবর্তীকালে দেশের উন্নয়ন ও অগ্রগতিতে এই দলটির অবদান ও ভূমিকা বিষয়ে জনগণের আগ্রহ থাকাটা অত্যন্ত স্বাভাবিক। আর আমিও সেই আগ্রহ এবং ফলত কিছুটা দায়িত্ববোধ থেকে বর্তমান প্রসঙ্গে চিন্তা করতে ও তার প্রকাশ ঘটাতে মনস্থির করি; আজকের লেখাটি তারই বহিপর্্রকাশ মাত্র। বর্তমান বাংলাদেশে শত প্রতিকূলতার পথ পাড়ি দিয়ে যখন জীবনের গাড়ি টেনে নিয়ে চলেছি, তখন আরো অনেকের মতো, আমাকেও এ দেশের রাজনীতির অতীত-বর্তমান-ভবিষ্যৎ নিয়ে মাঝেমধ্যে ভাবনার অতলে ডুব দিতে হয়। এই অনিবার্য ডুব-সাঁতারে কখনো কিনারা পাওয়া যায়, কখনোবা মেলে না কোনো ঠিকানা! তারপরও আমরা আশার ভেলায় ঠাঁয় বসে থাকি অগণন প্রহর পার করার অপেক্ষায়। 
</doc>

<doc>
বাবা লড়াইয়ের মাঠে আছি।
২০০৩ সালের মার্চ মাসের এক সকাল। খুব সম্ভবতঃ দিনটা ছিলো এক হরতালের দিন। আব্বার অপারেশনের ৪৮ ঘন্টা পেরিয়ে গেছে। ক্লিনিক্যালি আউট অফ ডেঞ্জার। অনেকদিন পরে আমি সেই আগের রাতে আমি ঘুমালাম তারপরে ভোরে চলে গেলাম বাসায়, একটু কম্পিউটারে বসলাম। মেইল চেক করলাম। তারপর আমার প্রিয় বাহন রিক্সা নিয়ে; রাস্তার পাশে আমার প্রিয় টংদোকানে চা খেয়ে অনেকদিন পরে আরাম করে একটা বিড়ি ধরিয়ে আবার রিক্সায় উঠলাম।যাচ্ছি হাসপাতালে; আব্বার অপারেশনের ৪৮ ঘন্টা। ঠিক ১২ টার দিকে আমি হাসপাতালে পৌঁছলাম। লিফটে চড়ে ঢুকলাম কেবিনে।

দেখি ক্লীন শেভ করে চমতকারভাবে বসে আছেন সেই ৭৩ বছরের যুবক। চমতকার লাগছিলো দেখতে। আমি হেসে ফেললাম। কথা বললাম দুইদিন পর।
-কেমন লাগছে?
-হ্যাঁ ভালো। আস্তে করে উত্তর দিলেন।

দেখি চেক হাফ শার্ট আর সফেদ লুঙ্গিতে অদ্ভুত সুন্দর একজন মানুষ আর লম্বা চুল। কারন তিনি কবি। ধব-ধবে সাদা পা জড়াজড়ি করে রাখা। হাতে পত্রিকা আর চোখ টিভির নিউজের দিকে।অল্প বয়সী বাচ্চা একজন ডাক্তার এলেন। সব দেখে বল্লেনঃ পেপের জুস কিংবা হাল্কা কোনো লিকুইড খাবার দেন। রোগীর অবস্থা ষ্ট্যাবল।

ভাইয়া আমার দিকে চাইলো। আমি বের হয়ে গেলাম। রাস্তায় নামলাম আবার। রাস্তায় নেমেই বুঝলাম আজকে তো হরতাল। রাস্তায় রিক্সা চল্লেও দোকান-পাট অনিয়মিতভাবে খোলা। ধানমন্ডির রাস্তায় দুই-একটা ফাষ্ট ফুডের দোকান খোলা পেলাম। কিন্তু পেপের জুস পেলামনা। মার্চ মাস। শীত মাত্র গেলো। পাকা পেপে কিংবা পেপের জুস পাওয়া অসম্ভব কিছুনা। একটা রিক্সা নিয়ে খুঁজতে খুঁজতে চলে গেলাম তোপখানা রোডে। সচিবালয়ের উল্টোদিকে এক ফাষ্টফুডের দোকানে পাওয়া গেলো পেপের জুস। ফিরলাম দ্রুত। রাস্তা ফাঁকা। হরতাল। ঢিলে ঢালা শহর। রিক্সাওয়ালা ঊড়িয়ে নিয়ে এলো। কেবিনে ঢুকেই দিলাম আম্মার হাতে পেপের জুসের বোতল। আম্মা গ্লাসে ঢেলে দিলেন। খেয়ে নিলেন আব্বা এক চুমুকে। আমার ছোট্ট ভাগিনাকে নিয়ে হাসপাতালের সিড়িতে হাটা-হাটি করছি। একটু পরে দেখি-একজন নার্স বেরিয়ে এলো আব্বার কেবিন থেকে। দ্রুত অনেক ডাক্তার সহ ফিরলেন আমার কাজিন ইকবাল ভাই। আমি উঁকি দিয়ে দেখলাম। আব্বার চোখ বন্ধ। ডাক্তাররা প্রেসার মেপে যাচ্ছে। একজন বললেনঃ দ্রুত আই সি ইউ তে নিয়ে যান; আমি চেয়ে দেখলাম, মনে হলো আব্বা চলে যাচ্ছে-চলে যাচ্ছেন-সুপরিসর লিফটে হাত ধরে দাঁড়িয়ে আছি। একবার মাত্র চোখ খুললেন, আমার দিকে তাকালেন-হাসি হাসি মুখ। তারপর আবার চোখ বন্ধ।

আই সি ইউ নামক ঘরের বারান্দায় ফ্লোরে বসে আছি আমরা সবাই। একটু আগে দেখে এলাম। ঘুমাচ্ছেন। কষ্টের কোনো চিহ্ন নেই। শুধু যন্ত্র-পাতি আর রিডিং। হা। ভালো আছেন। ভুল ভাংলো সেদিন বিকেলে। আসলো ডাঃ মিঠূ আমার বন্ধু আর আমাদের পরিবারের আবাল্য সুহৃদ। আমাকে নিয়ে গেলো পাশের টং দোকানে।
-শুন! আই সি ইউতে এই বয়সের এধরনের রোগী যাওয়া মানে ক্লিনিক্যালি ডেড।
আমি অবাক হয়ে তাকিয়েছিলাম। যে মিঠু যার পায়ের কাছে বসে যুদ্ধের গল্প শুনতে শুনতে কথিত প্র্যাক্টিস করা ডাক্তার না হয়ে মানুষের ডাক্তার হবে, সে কি বলছে? আমি চুপ-চাপ। বীরেরা কখনো কখনো হেরে যায়। আমার তেমন কিছু মনে নেই। শুধু এরপরে সেলুলয়ডের ফিতার মতো এক টান।

হাজার মানুষ। আমাদের গ্রামের বাড়ী। গোলাপুকুর পাড়। স্যূটেড-বুটেড কিছু মানুষ। শেষ গার্ড অব অনার !! বিউগলের করুন সুর। একটা কবর। আমার সবচেয়ে স্বপ্নের মানুষটিকে নিজ হাতে নামালাম কবরে; আমার মনে নেই কিছুই।সবাই বলে আমি নেমেছিলাম সেই কবরে। এখোনো চোখের পানি ঝরছে। আজ প্রায় আট বছর হয়ে গেলো।সেই বিকেল। গোধুলীর শেষ লগ্নে রেখে এলাম মাটির কাছে এই মাটির এক সন্তান। সব সময় বলতেনঃ আমরা ভাগ্যবান যে দেশের জন্য যুদ্ধ করেছি; বাবা কোনোদিন আপোষ করিসনা!

মনে পড়ে প্রথম বাড়ী থেকে হোষ্টেলে গেলাম। বৃহঃবার বাড়ী ফিরবো। কি যে বৃষ্টি! রেলষ্টেশনে ছাতা হাতে দীর্ঘকায় মানুষটি দাঁড়ানো; আব্বা। খুব কান্না পেয়েছিলো। এতো বাচ্ছা ছেলেকে কেউ হোষ্টেলে দেয়। রিক্সায় যাচ্ছি।
-হোষ্টেলের খাবার কেমন?
-আব্বা ভালো, অনেক ভালো।
-বন্ধু হয়েছে কেউ?
-হুম হয়েছে।
-শিমুল কেমন আছে রে? তোরা এক রুমে থাকিস? শিমুলকে নিয়ে আসতি।
-হাঁ বাবা! একরুমেই থাকি।
-তোর মন খারাপ?
-একটু আব্বা; কালকে বিকেলের ট্রেনে যেতে হবে। পরশু সকালে ক্লাশ আছে।
বাসায় ফিরে দেখাতে থাকলো কবিতা। গত এক সপ্তাহে লেখা কবিতা। আমি পড়ে যাচ্ছি। আব্বা মুখের দিকে তাকিয়ে বলতোঃ তোর চেহারা আমার মতো; আর হয়েছিস আমার মতো গোঁয়ার।আমি পড়ে যাচ্ছিলাম কবিতাঃ

    ভালোবাসতে পারিনি
    (বঙ্গবন্ধুর প্রতি)

    ভালোবাসতে পারিনি, হয়তো
    যেমন করে দরকার ছিলো, তোমাকে
    ভালোবাসার।

    আমাদেরে ভালোবেসে, আর
    আমাদের মর্যাদার কথা ভেবে,
    তুমি বলেছিলে-
    ভিক্ষা তুমি করবেনা।
    তাই ভেবেছিলাম, হয়তো
    হারামজাদা শত্রুর কাছে,
    তুমি করবেনা মাথা নত।

    কিন্তু এমন হলো কেন?
    তুমি তাদের দুয়ারে গেলে কেন?
    (আর)ডাল কুত্তাদের চিনলেনা কেন?
    তারা যে কুকুর সামলাবেনা
    সে কেন বুঝলেনা?
    তোমার সাথীরা,
    (লুমুম্বা আর আলেন্দে)
    বলেছিলো যা যা
    কেনো তুমি বুঝলেনা?

    বন্ধু তোমার ক্ষত-বিক্ষত দেহের
    ভুলে যাওয়া রক্তঋন,
    শোধ হবে শুধু বোধোদয়ের মাঝে
    নিশ্চয়ই এক দিন।

আমি আসলে আমার বাবার কথা লিখছি। উপরের কবিতা তাঁর নিজের হাতে লেখা। তিনি কবি ছিলেন! তিনি বিমানবাহিনীতে ইঞ্জিয়ারিং কোরে ছিলেন আর ৭১ এ ছিলেন মুক্তিযুদ্ধে। আমার খুব কাছে থেকে দেখা হিরো। ইউনিভার্সিটিতে ভর্তি হয়েছি। ছোট মামা বললেনঃ
-সাবধান ভার্সিটি ভর্তি হয়ে রাজনীতি করবানা।
ক্ষেপে গেলেন বাবা। বল্লেনঃ
-তারা রাজনীতি না করলে কে করবে? বাবা মানুষের জন্য কাজ করিস। তারপর কবিতার ঢংয়ে বলতেনঃ ‘জয় হবে মানুষের আর হবে আমাদের স্বপ্নের যৌথখামার’।
আমি অবাক! আমার বাবা আমাকে রাজনীতি করতে বলে। তারপর কত মিছিলে বাবা-ছেলে হাত ধরা-ধরি করে হেঁটেছি। শহীদ জননী জাহানারা ইমাম গেলেন আমাদের সেই ছোট্ট শহরে। আমরা বাপ-ছেলে মিশে গেলাম জনতার কাতারে। আম্মা প্রায় অনুযোগ করতেনঃ
-বাপ-ছেলে একসাথে মিছিল করিস, কেমন কেমন লাগে!
আব্বা মুখ টিপে হাসতেন! বলতেনঃ আমার এই পাগলটা মানুষের কাজ করুক! আজ আমি মানুষের জন্য কাজ করিনা; কথিত পুঁজিবাদের শিকড়ে পানি ঢালা তোমার অক্ষম পুত্র বাবা। বাবা কোনো গ্রামের স্কুল-কিংবা কলেজে মাষ্টারী করা হলোনা; ছিড়ে গেছে সুতা বাবা। আমি এখন ঢাকার কথিত ২ কোটি পরাজিত মানুষদের একজন। বাবা তোমরা যে ৭১ এ লড়াইয়ের মাঠ পেয়েছো, আমাদের সেই মাঠ নেই। কোথা সেই ময়ুর সিঙ্ঘাসন যেখানে বসাবো নিরন্ন মানুষদের। অদ্ভুত ছিলো তোমার কবিতা বাবাঃ

    যেখানে নেই কোনো বেকার,
    নেই রাজাকার,
    জনশক্তি পাচার,
    নারী রপ্তানী আর
    ধর্মব্যবসায়ীর অত্যাচার।

    আজ মুক্ত করো দেশকে-
    রাজাকার আর চোর-বাটপারের হাত থেকে,
    জিয়া-মার্কোস-রিগ্যানের দাঁত থেকে
    দেশকে মুক্ত করো!

    শোষনমুক্ত স্বাধীনদেশে আসবে,
    নিশ্চয়ই ফিরে আসবে-
    শান্তি ও সুরবালা।

প্রভাত ফেরীর দিনে গুটি-গুটি পায়ে আব্বার সাথে বেরিয়ে পড়া। সেই সাদা ধব ধবে লুঙ্গি আর পাঞ্জাবী সাথে আমি। হেঁটে যাচ্ছি, অসীম মমতায় শহীদ বেদীতে ফুল দেওয়া। সেই থেকেই আব্বা আর আমার সখ্যতা। স্কুলে ভর্তি হলাম, সবাই নাম-বাবার নাম-বাবার পেশা আর ঠিকানা বলছে।
-আমি বললাম নিজের নাম-বাবার নাম আর গ্রামের নাম।
খুরশীদ স্যার নাম শুনেই বল্লেনঃ ওর বাবা কিন্তু মুক্তিযোদ্ধা। সেদিন আমার মনে হলো, আমি পৃথিবীর সেরা একজন পিতার সন্তান। গর্বে বুক ফুলে উঠলো। আহা। বাসায় ফিরে বল্লামঃ আব্বা তোমাকে তো সবাই চিনে! আব্বার সেই মুচকি হাসি। আর কিছুনা; আমি জীবনের অহঙ্কার আমি একজন মুক্তিযোদ্ধার সন্তান। যে কিনা কখনো মুক্তিযুদ্ধের সনদ রিনিউ করে নাই। এরশাদের আমলে প্রত্যাখ্যান করেছিলন। বলেছিলেনঃ কোনো জেনারেল শাসন করবে সেজন্য বাংলাদেশ স্বাধীন হয় নাই। আমৃত্যু মিছিলে হেঁটেছেন। মানুষের মিছিলে। মানুষের মুক্তির সংগ্রামে। লিখে গেছিলেন কিভাবে তাঁর কবর হবে সেই কথাওঃ

    সত্যবাদী লোকদেরেই আমি
    বন্ধু বলে জানি। পয়সা নিয়ে পথে
    বের হলে গাড়ির প্যাসেঞ্জার হওয়া যায়,
    সত্যের বন্ধু হওয়া যায়না।

    আমার এই হার্টখানি
    হঠাত যদি ফেল করে, তখন অনেকে
    অনেক কথা বলবে-
    ‘ভালো’ বলার লোকেরও অভাব হবেনা
    সেইদিন! সেই ছোট-খাট ভীড়ের মাঝে
    যারা অর্থহীন আর উদ্দেশ্যহীনভাবে
    কাঁদা-কাটি করবে, তারা শোনো,
    আমার কথা মনোযোগ দিয়ে শোনো;
    যারা আমার লাশটাকে মানুষের লাশ
    মনে করেনা, যারা আমার মানবতা,
    আমার ভালোবাসা কিছুরই দেয়না মর্যাদা,
    অনর্থের মুলটাকেই যারা শুধু অর্থ
    মনে করে, সেই অমানুষগুলোকে
    আমার লাশের কাছে ঘেঁষতে দিওনা।

    মনে হয়, আরো বলে রাখা ভালো,
    কাহাদেরে চাই, আমার লাশ দাফনের কাজে।
    কবর খুঁড়বে, সেই লোকগুলি, যারা করে
    মাটি কাটার কাজ। গোসল করাবে,যদি
    কেউ থাকে আপনজন।

    ওই ভন্ডগুলিকে
    ঘেঁসতে দিওনা কাছে। যারা সচেতন
    বা অচেতনভাবে তোমাদেরকে শোষন
    করে খাচ্ছে
    এবং শোষকগোষ্ঠীর হয়ে সমাজে
    অকাজ-কুকাজ করে যাচ্ছে।

বাবা তোমার মুখে শোনা সেই যুদ্ধ-যাত্রার গল্প। যেন কাঁচপুর থেকে হেঁটে আসছো গ্রামে-তারপর চোত্তাখোলা-হরিনা; তোমাদের ক্যাম্প আর তোমার সেই হারমোনিকা বাজানোর গল্প। কিংবা রাতে ঘুম ভাংলে অবাক হয়ে দেখতাম, তুমি লিখছো আর গুন গুন করে গাইছো তোমার প্রিয় গানঃ

    আকাশে আজ ছড়িয়ে দিলাম প্রিয়,
    তোমার গানের ফুলগো।

অদ্ভুত বাবা! তোমার কাছেই শুনেছি রবিন্দ্রনাথ আর নজরুল কিভাবে আমাদের এক বৃন্তে দুটি ফুল। বাবা এখো্নো আমি এবং আমরা জেগে আছি-প্রতিনিয়ত লড়াইয়ের শপথ নেই-যুদ্ধের মাঠ ছেড়ে পালাবোনা। যেমন পালাইনি আমার ক্যাম্পাসে। প্রতি মুহুর্তে লড়াই করেছিলাম বৈরী সময়ের সাথে-সাম্প্রদায়িক চক্রের হাতে নিহত শহীদ ফারুকের লাশ আগলে রেখেছিলাম বাবা। ছেড়ে যাইনি একবারো যুদ্ধের ময়দান।
বাবা আজ একটা নতুন দেশের জন্মবার্ষিকী! স্মরণ করলাম তোমাকে কারন এইদিনে তুমি আনন্দিত থাকতে। ঝল মলে চোখে ঘুরে বেড়াতে আমাদের সেই ছোট্ট শহর। আজ আমাদের বিজয়ের দিন। বাবা তোমার মতো মুক্তিযোদ্ধারাই আমাদের পথচলার বাতিঘর। মুক্তির লড়াই চলবে। 
</doc>

<doc>
মুক্তিযুদ্ধ ’৭১ : দালাল আইনে সাজাপ্রাপ্ত যুদ্ধাপরাধী
আজ ১৪ ডিসেম্বর, শহীদ বুদ্ধিজীবি দিবস। চল্লিশ বছর আগে জামাতে ইসলামীর ছাত্র সংগঠন ইসলামী ছাত্রসংঘের (এখন ইসলামী ছাত্রশিবির)সদস্যদের নিয়ে তৈরি কুখ্যাত ঘাতক দল আল-বদরদের নৃশংস হত্যাকাণ্ডের শিকার হয়েছিলেন বাংলার সেরা মেধাবীরা। শোকের এই দিনটি উপলক্ষ্যে আমার ব্লগ রিসার্চ ফাউন্ডেশনের তরফ থেকে আমার ব্লগের ব্লগার ও পাঠকদের জন্য উপহার হিসেবে আপলোড করা হলো যুদ্ধাপরাধীদের বিচার সংক্রান্ত একটি সংকলন মুক্তিযুদ্ধ ’৭১: দালাল আইনে সাজাপ্রাপ্ত যুদ্ধাপরাধী। এ এস এম সামছুল আরেফিন সম্পাদিত ও সংকলিত এই ই-বুক সংস্করণটি সাম্প্রতিক প্রেক্ষাপটে নিঃসন্দেহে সংগ্রহে রাখার মতো একটি উপাত্ত। দলিলও বলতে পারেন।

বইয়ের ভূমিকায় লেখা হয়েছে:

    এই গ্রন্থটি মূলত একটি সংকলন। ১৯৭১ এর মু্ক্তিযুদ্ধের সময়কালে পাকিস্তান সামরিক বাহিনীর নৃশংস হত্যাকান্ডের সহযোগী হয়ে যে সমস্ত ব্যক্তি বিচারের সম্মুখীন হয়েছিলেন সেই ব্যক্তিবর্গের মধ্য হতে কয়েকজনের মামলার রায় এই গ্রন্থে উপস্থাপন করা হয়েছে। এই সমস্ত মামলার সকল বিবরণ সরকারের দপ্তরেই মজুদ আছে।সেই বিষয়টিকে চিহ্নিত করার লক্ষ্যেই আমাদের আজকের এই প্রচেষ্টা। আমরা মনে করি বর্তমানেও এই সমস্ত মামলার সূত্র ধরে এদেশের হাজার হাজার যুদ্ধাপরাধীর সেই সময়কার সকল কর্মকাণ্ডের তথ্য সংগ্রহ করা সম্ভব। এবং সংগৃহীত এই সমস্ত তথ্য জানিয়ে দিতে পারে একাত্তরের নৃশংসতার ইতিহাস। 

দালাল আইনে সাজাপ্রাপ্ত যুদ্ধাপরাধী

স্বাধীনতার পর দালাল আইনে পাকিস্তান সেনাবাহিনীর দোসর এদেশী দালালদের যে বিচার শুরু হয়েছিলো তা সেসময়কার বিভিন্ন পত্রিকায় প্রকাশিত হয়েছে। প্রকাশিত সেসব খবরের অনেকগুলোই এখানে একাট্টা করা হয়েছে। বাড়তি আছে সম্পূরক কিছু গুরুত্বপূর্ণ সংবাদও। আশা করি ব্লগাররা বইটি পেয়ে খুশী হবেন। 
</doc>

<doc>
আমি বিজয় দেখিনি.........
ছোট্র সময় যখন মুক্তিযুদ্ধ নিয়ে কোন রচনা লিখতে বলা হত তখন মুখস্থ কথাগুলো লিখে ফেলতাম- 'এক নদী রক্ত পেরিয়ে তরুণী বঁধুর সিঁথির সিঁদুর মুছিয়ে দিয়ে বাংলা এনেছে স্বাধীনতার রক্তলাল গোলাপ।' যখন একটু একটু করে অন্যদের সাথে মানুষ হচ্ছি তখন পড়ার গন্ডিটা প্রসারিত হয়েছে। যুদ্ধ সম্পর্কে অনেক লোমহর্ষক কাহিনী শুনেছি। যুদ্ধভিত্তিক ছবি দেখেছি। ভেতরে ভেতরে শিহরিত হয়েছি।

সব বয়সের মানুষ একযোগে নেমেছিল একাত্তরে। সবার মন-প্রাণ যেন একাকার। অন্য কোন দেশের স্বাধীনতার ইতিহাস যখন পড়ি তখন সেখানে দেখতে পাই অস্রসজ্জিত প্রশিক্ষিত বিশাল সামরিক বাহিনীর প্রভাব। সেদিক দিয়ে ভাবলে আমাদের তেমন প্রশিক্ষিত সামরিক বাহিনী ছিলনা। সম্পূর্ণ নিরস্র মানুষ সংগঠিত হয়ে যুদ্ধ করেছে। সেসময় গান গেয়ে, কবিতা আবৃত্তি করে,নাটক করে জনমত তৈরী করে যোদ্ধাদের অনুপ্রাণিত করা হয়েছে।

মু্ক্তিযু্দ্ধে আমাদের সাধারণ মানুষ ও মুক্তিযোদ্ধাদের ত্যাগ অপরিসীম। তাদের ঋণ কোনদিন পরিশোধ হবার নয়। একাত্তরে দেশের এবং দেশের বাহিরের যারা আমাদের দিকে সহযোগিতার হাত সম্প্রসারিত করেছিলেন, তাদের কথা যদি আমরা ভুলে যাই তাহলে সেটা হবে ক্ষমাহীন অকৃতজ্ঞতা। আমরা এখন এক শ্বাসরুদ্ধকর পরিবেশে বসবাস করছি। চরম উৎকন্ঠায় কাটছে আমাদের প্রতিটা ক্ষণ।

আমি একজন মু্ক্তিযোদ্ধা সম্পর্কে জানি। যিনি একজন মুক্তিযোদ্ধা হিসেবে পরিচিতি পেতে অস্বস্তিবোধ করেন। একাত্তরের যুদ্ধে উনার বয়স ছিল ছাব্বিশ। বয়স একটু হয়েছে। দুচোখের একটাতে ছানি পড়া। কানেও কম শোনেন। কথাপ্রসঙ্গে একদিন বলেছিলেন - 'মরনের সময়ই মরি নাই। আর অহন বাইচ্চা মইরা আছি। যু্দ্ধ করছিলাম এই দ্যাশ দ্যাহনের লাইগ্যা না। কবে যে মরুম!!' উনার মত আরো অনেক যোদ্ধা নিশ্চয়ই আছেন যা আমাদের হিসেবের বাহিরে। চোখে ভাসে তার সেই হতাশ মুখ আর করুণ আর্তনাদ।
কয়েকদিন ধরে পত্রিকায় যুদ্ধাপরাধীদের নিয়ে হরেকরকম লেখা হচ্ছে। একদিন সকালে পড়লাম- একাত্তরের একুশে নভেম্বর গভীর রাতে বিবাড়িয়া কারাগারের ৩৮ জনকে শহরের পৈরতলা রেলব্রিজের কাছে নিয়ে গুলি করে হত্যা করেছিল পাকিস্তানি সেনারা। আর এই গণহত্যা হয়েছে জামায়াত ইসলামীর সাবেক আমির গোলাম আযমের নির্দেশে।
এমন যুদ্ধাপরাধীদের সংখ্যা অনেক। অনেক লোমহর্ষক কাহিনী আছে তাদের। এখন যুদ্ধাপরাধীদের বিচার একটি জাতীয় কর্তব্য। অতি দ্রুত এই কর্তব্য সম্পাদন করতে হবে।

আমি 'একাত্তরের চিঠি' পড়েছি। চিঠিগুলো পড়ে ভীষণ কান্না আসে। আমাদের এক সাংবাদিক ভাই বলেছিলেন- 'অশ্রুও কখনো কখনো ক্ষারের মত কাজ করে। আমাদের জাতীয় আত্মার ময়লা ধুতে এমন ক্ষার এখন অনেক প্রয়োজন।' উনার কন্ঠে কন্ঠ মিলিয়ে বলতে চাই সত্যিই প্রয়োজন এমন ক্ষারের।

স্বাধীনতার চল্লিশ বছর হল। যেকোন জাতির জীবনে এই চল্লিশ বছর যথেষ্ট গুরুত্বপূর্ণ সময়। এই চল্লিশ বছরে আমরা কতটা বিকশিত হতে পেরেছি? কতটা সু্স্থিত হতে পেরেছি? কতটা পরিপক্কতা এসেছে আমাদের নেতৃত্বে? আমরা কি হৃদয় দিয়ে দেশটাকে ধারণ করতে পেরেছি? এরকম হাজারো প্রশ্নে জর্জরিত ভেতরটা তবুও প্রশান্তি খোঁজে। স্বপ্ন দেখে সুন্দর দেশের। আমাদের যুদ্ধ এখনও যেন শেষ হয়নি। প্রতিনিয়ত সবকিছুর সাথেই চলছে বিরামহীন যুদ্ধ। এর মাঝেই খুব সাধ হয় একটু ফুরফুরে মেজাজে বেঁচে থাকতে। শকুনহীন স্বর্ণালী দেশে, আমার স্বপ্নের দেশে। 
</doc>

<doc>
আলোচনা আর কিছু তথ্য
সবাই কেমন আছেন, আশা করি ভাল আছেন, বিজয়ের ৪০ বছর,চাই সুশাসিত দুর্নীতি মুক্ত এক পরিকল্পিত স্বদেশ
যেখানে থাকবে না বেকারের হতাশা, মায়ের কোল খালি হবে না অশুভ ছায়ায়। শুভ হোক বিজয় দিবস।সবাইকে বিজয় দিবস এর শুভেচ্ছা। আমরা সবাই আমাদের এই সবুজ-শ্যামল বাংলাদেশ কে খুব ভালবাসি।আজ মহান বিজয় দিবস, ১৯৭১ সালের এই দিনে পৃথিবীর বুকে উদিত হয় এক নতুন দেশ যার নাম বাংলাদেশ। এই দিন আমরা পাকিস্তানিদের হতে স্বাধীনতা পেয়েছিলাম। জাক এবার শুরু করি আমার লেখা

প্রথমে জাতীয় সঙ্গিত.........

আমার সোনার বাংলা আমি তোমায় ভালবাসি (২)
চিরদিন তোমার আকাশ, তোমার বাতাস , আমার প্রানে বাজায় বাশি(২)
ওমা ফাগুনে তোর আমের বনে ঘ্রানে পাগল করে,
মরি হায় হায়রে -
ওমা ,অঘ্রানে তোর ভরা ক্ষেতে
আমি কি দেখেছি মধুর হাসি(২)
কি শোভা কি ছায়াগো, কি স্নেহ কি মায়াগো-
কি আঁচল বিছায়েছ বটের মূলে নদীর কূলে কূলে(২)
মা তোর মুখের বানী আমার কানে লাগে সুধার মতো,
মরি হায়, হায়রে-
মা তোর বদনখানি মলিন হলে, ও আমি নয়ন
ওমা আমি নয়ন জলে ভাসি(২)

NATIONAL ANTHEM

My Bengal of gold, I love you
Forever your skies, your air set my heart in tune
as if it were a flute,
In Spring, Oh mother mine, the fragrance from
your mango-groves makes me wild with joy-
Ah, what a thrill!
In Autumn, Oh mother mine,
in the full-blossomed paddy fields,
I have seen spread all over - sweet smiles!
Ah, what a beauty, what shades, what an affection
and what a tenderness!
What a quilt have you spread at the feet of
banyan trees and along the banks of rivers!
Oh mother mine, words from your lips are like
Nectar to my ears!
Ah, what a thrill!
If sadness, Oh mother mine, casts a gloom on your face,
my eyes are filled with tears!

...........কবিতা............
ইঞ্চি ইঞ্চি মাটি . .
সোনার চাইতে খাঁটি . .
নগদ রক্ত দিয়ে কেনা . .
শত্রু বা হানাদার . .
একটি কণাও তার
কেড়ে নিতে পারবেনা . .

শত্রু বা হানাদার নিতে না পারলেও
এবার বন্ধুবেশী সবচেয়ে বড় শত্রু ভারতের থেকে
দেশ বাচানোই হবে স্বাধীনতার ৪০ বছর পরের চ্যালেঞ্জ।


.
দেশে এখন চলছে কি? ভারত আমাদের থেকে সব সুবিধা গ্রহন করছে, বিনিময়ে আমাদের কে কি দিচ্ছে , আমরা একবার আমাদের বিবেককে প্রস্ন করে কি কখনো দেখেছি? আমি বলবনা B.N.P ভাল আবার বলবনা আওয়ামীলীগ দুধে ধোয়া তুলসি পাতা.
কারন টিপাইমুখ ইস্যু চাপা পরে যাচ্ছে ??

বিএনপির স্থায়ী কমিটির সদস্য গয়েশ্বর চন্দ্র রায় বলেছেন,
"টিপাইমুখ বাঁধ নিয়ে ভারতের সুশীল সমাজ উদ্বিগ্ন হলেও আমাদের মন্ত্রীদের মনোভাব ভিন্ন। তাঁরা বলছেন,
টিপাইমুখ বাঁধ হলে বাংলাদেশের কোনো ক্ষতি হবে না।
মন্ত্রীদের ডিএনএ টেস্ট করা দরকার তাঁরা বাংলাদেশের মন্ত্রিত্ব করেন,
নাকি ভারতের?"

তবে আমার কথা,
এই মন্ত্রীদের সাথে বিএনপির গত টার্মের মন্ত্রীদের ও ডিএনএ টেস্ট করা দরকার। কারণ,
টিপাইমুখ বাঁধের কাজ শুরু হয়েছিল বিএনপি ক্ষমতা
থাকার সময়েই এবং তারা তখন টিপাইমুখ নিয়ে তেমন জোরালো
কোন বাঁধা দেয় নাই।


স্বাধীনতার এই ৪০ বছরের মাথায় আমরা কি সত্যিকারের স্বাধীনতা পেয়েছি? আমরা যখন ভারত থেকে স্বাধীনতা অর্জন করতে পারব তখনই হবে বাংলাদেশ পুরন স্বাধীন। একটি কবিতা দিয়ে শেষ করছি,
স্বাধীনতা মানে
স্বাধীনতা মানে
গাছের ডালে পাখপাখালির গান
স্বাধীনতা মানে
নদির ঢেঊ এ ঊথাল পাথাল বান।
স্বাধীনতা মানে
নিঝুম রাতে একলা পথে চলা
স্বাধীনতা মানে
মুক্ত হাওয়ায় মনের কথা বলা।
স্বাধীনতা মানে
খেলার মাঠে শিশুর দৌড়াদৌড়ি
স্বাধীনতা মানে
সুতো ছেরা বাধন হারা ঘুড়ি।
স্বাধীনতা মানে
নীল আকাশে উড়াল দেয়া পাখি
স্বাধীনতা মানে
আড্ডাখানায় হাশিমাখা আঁখি ।
.
ভুল হলে please জানাবেন। আজ এই পর্যন্ত । 
</doc>

<doc>
বিজয়ের চল্লিশ বছর
বিজয়লাভের ৪০ বছরে পা রেখেছি আমরা। চলি্ল্ল্লশের হিসাবটি বারবার আমাকে ভাবিয়ে তুলছে আজকাল। জন্ম, জীবন, সমাজ, ধর্ম, মৃত্যু, গণিত,_ এসব অনেকক্ষেত্রে আমি চলি্ল্ল্লশের গুরুত্ব দেখেছি। আরো অনেকেই হয়তো দেখে থাকবেন। চলি্লশদিন পর অাঁতুরঘর ত্যাগ, রাতে আহারের পর চলি্ল্ল্লশ কদম হাঁটাহাঁটি করা, কবর দেওয়ার পর চলি্লশ ধাপ অতিক্রম, চলি্ল্লশ বছর বয়সে মহানবীর নব্যুয়ত লাভ, মৃতব্যক্তির চলি্ল্লশ বছর পার হলে মানবদেহের ভাঙন শুরু, চলিল্লশ সেরে এক মণ_ এ রকম আরো কিছু বিষয় নিশ্চয়ই কোনো-না-কোনো তাৎপর্য বহন করে। তাহলে কি স্বাধীনতালাভের চলিল্লশ বছর পার হলে আমরা আমাদের প্রত্যাশাগুলোকে পুরণ হতে দেখবো? কে জানে এ সব কথা!
বাংলাদেশ নামক রাষ্ট্রের অভ্যুদয়ের অতি-প্রাক্কালে পূর্ব-পাকিস্তানের বুদ্ধিজীবীদের হত্যা করা হয়েছিল খুবআসন্ন একটি জাতিরাষ্ট্রকে মেধাশূন্য করার জন্য_ এমন ধারণা ও বিশ্বাস আজ আর কোনো নতুন কথা নয়; অন্তত স্বাধীন বাংলাদেশে এ বিষয়ে বহুভাবে নানাস্থানে আলোচিত হয়েছে_ হচ্ছে এবং নিশ্চিতভাবে হবেও। এমনকি বাংলাদেশের বাইরে, যেখানে এ রাষ্ট্রটির জন্মকে সমর্থন করা হয়েছে কিংবা মুক্তিযুদ্ধের সংগঠনে কাজ করেছেন এমন ব্যক্তিবর্গ অবস্থান করছেন, বুদ্ধিজীবিনিধন নিয়ে কম আলোচনা-সমালোচনা-বিবৃতি-বক্তব্য হয়নি। তবে আমাদের আজকের চিন্তা দানা বেঁধেছে বর্তমানের বুদ্ধিবাদিদের অবোধ্য নীরবতাকে কেন্দ্র করে! অবশ্য এধরনের ধারণা খুব বেশি পুরাতন নয়। নিবিড়ভাবে মনোযোগ স্থাপন করলে অনুভব করা যায়_ দেশের বুদ্ধিবাদিদের বিরাট একটি অংশ অফিস-ভাত-পেনশন-মৃত্যুর অপেক্ষার ভাবনাজালে জড়িয়ে পড়েছেন; চিন্তাভুবন কিংবা সৃজনসামর্থ্যের দিক থেকে তারা ভীষণভাবে নিষ্ক্রিয়! এমন অবস্থিতি হয়তো সামাজিক-রাজনৈতিক অথবা সাংস্কৃতিক দৃশ্যপটে পরিষ্কার হয়ে ওঠেনি; তবে সেদিন বোধহয় বেশি দূরে নয়, যেদিন এ ভাবনা আমাদেরকে ভীষণভাবে অাঁকড়ে ধরবে; ক্লান্ত করবে বিবেকের তাড়নায়।
স্বাধীন বাংলাদেশে বুদ্ধিবৃত্তিকে [কিংবা বলা যায় চিন্তাবৃত্তিকে_ অবশ্য দুশ্চিন্তা কিন্তু নয়] কখনোই আমরা শ্রদ্ধা জানাতে পারিনি; বক্তৃতার সাজানো আলোকোজ্জ্বল মঞ্চে অথবা কেতাবের পাতায় পাতায় বুদ্ধিবাদি মানুষকে অনেক সম্মান অবশ্য জানিয়েছি_ জানিয়ে চলেছিও। তাদেরকে অর্থনৈতিক আর সামাজিক মর্যাদা ও নিরাপত্তা যেমন প্রদান করতে পারিনি; তেমনি পারিনি আস্থা আর আশ্বাসের স্থানটি পর্যন্ত তৈরি করে দিতে। বারবার কেবল দ্রব্যমূল্যের আলোচনার ভিড়ে ঢাকা পড়ে গেছে মূল্যবোধের কঠিন-বাস্তব ব্যাপারগুলি! অথচ পাকিস্তানরাষ্ট্রের বিরোধীতার পেছনে যে কয়টি কারণ ক্রিয়াশীল ছিল, তার মধ্যে সবচেয়ে বড়ো প্রশ্নটি ছিল অধিবাসীদের অধিকার ও মর্যাদা নিশ্চিত করা; নিজের মতো করে বাঁচার এবং দায়িত্ব পালনের অধিকার সমুন্নত করা। আজ, প্রায় আটতিরিশ বছর পরে, যখন আমাদেরকে নতুন করে ভাবতে হচ্ছে মুক্তিযুদ্ধ আর স্বাধীনতার প্রাসঙ্গিকতার কথা; স্বাধীনতাপরবর্তীকালে প্রত্যাশাপূরণের কথা, তখন অন্তত এমন ভাবনাও জরুরি হয়ে দাঁড়ায় যে, পেশাজীবি সমপ্রদায় বা বুদ্ধিজীবিসমাজের একটা বিরাট-ব্যাপক অংশ কেন আজ দায় ও দায়িত্বের সব জায়গা থেকে নিজেদেরকে ইচ্ছে করে দূরে সরিয়ে রাখছেন; কেন তাদের এ নীরবতা!
ভোটের অধিকারের আর ক্ষমতার [দায়িত্ব না বলে ক্ষমতা বলতে আমরা সুখ অনুভব করে থাকি] দাপটের মর্যাদাকে যদি স্বাধীনতা বলে মানতে হয়, তাহলে সে স্বাধীনতা আমরা পেয়েছি; পাইনি সামাজিক ও মানসিক মুক্তি। পরিবারকেন্দ্রিক এক অস্পষ্ট রাজতান্ত্রিক গণতন্ত্রের মায়াজালে জড়িয়ে [দৃশ্যত দুটি ভ্যানিটি ব্যাগের সংকীর্ণতায় বন্দি হয়ে] আমরা মুক্তির স্বাদগ্রহণের ক্ষমতা পর্যন্ত হারিয়ে ফেলতে বসেছি! দায় আর দায়িত্বের জমিনে চেপে বসেছে দারিদ্র্যের [অর্থনৈতিক নয়_ চিন্তার] ভয়াবহতা! ভাষার জন্য লড়াই করেও এখনো পর্যন্ত যেমন ভাষাদক্ষতা আমাদের অর্জিত বিষয় হয়ে উঠতে পারেনি; তেমনি বিজ্ঞান-প্রযুক্তি আর গণিতের ধারণালাভেও পিছিয়ে আছি আমরা_ বাংলাদেশিরা। ইংরেজ আর ইংরেজির মোহজালে আজও আবদ্ধ আমরা; অফিস-আদালত-শিক্ষাপ্রতিষ্ঠানে আজও প্রবর্তন করা যায়নি বাংলাভাষার প্রচলন। কিছু আর্থিক-প্রতিষ্ঠান এবং সরকারি প্রতিষ্ঠানের পররাষ্ট্রসম্পর্কের ক্ষেত্রে ইংরেজি ভাষামাধ্যমের প্রয়োজনীয়তাকে স্বীকার করে নিয়ে রাষ্ট্রীয় সকল কাজে বাংলাকে শ্রদ্ধা করা আমাদের জন্য নিশ্চয়ই কোনো কঠিন কাজ হবে না; তেমনটিই এতদিনে দাঁড়িয়ে যাবার কথা ছিল। কিন্তু আজও সে স্বপ্ন অপূরণ থাকলো কেন? [খুবই অপমানের কথা যে_ দু-একটি উচ্চশিক্ষাপ্রতিষ্ঠানে বাংলাভাষার ইতিহাস ও পরিচিতির পাঠ পর্যন্ত প্রদান করা হচ্ছে ইংরেজি ভাষায়!] স্বপ্ন আর চিন্তাকে যেন ক্রমাগত গ্রাস করে ফেলছে আমাদের দুশ্চিন্তা-কুচিন্তা আর দুঃস্বপ্ন-দিবাস্বপ্ন!
শিক্ষা-চিকিৎসা আর প্রশাসন-শৃঙ্খলার অব্যবস্থাপনার ভয়াবহ জটে পড়ে গেছে আজকের বাংলাদেশ। অমেধাবিদের আর অযোগ্যদের দায়িত্ব প্রদান ও গ্রহণ-প্রবণতা বেড়েছে ভয়াবহমাত্রায় এবং ফলত যার যেখানে থাকবার কখা, সে সেখানে অবস্থান করছে না। বিদ্যাপীঠে প্রবেশ করেছে কেন্দ্রীয় রাজনীতির লেজুরবৃত্তি আর নোংরামি; চিকিৎসাক্ষেত্রে ঢুকে পড়েছে ফাঁকি-প্রবণতা আর বাণিজ্যনির্ভরতা; প্রশাসন-শৃঙ্খলায় বেড়েছে অনিয়ম আর দুনর্ীতি। এছাড়া মেধারফতানি আর মেধাপাচারের অচেনা চোরাগলিতে আটকে পড়েছি আমরা আমাদেরই অসচেতনতার কারণে; আর কেবল অযাচিত অহংবোধের তালে বেতাল হয়ে ভুলতে বসেছি সে ভাবনা। বিশ্ববিদ্যালয়সহ সকল উচ্চশিক্ষার পিঠে চেপে বসেছে রাজনৈতিক ক্যাডারভিত্তিক রাহাজানি! ভর্তি-নিয়োগ-মনোনয়নে ক্ষমতার সর্বোচ্চ প্রয়োগ [ব্যবহার না বলে প্রয়োগ বলার চল হওয়া প্রয়োজন বোধ করছি কি আমরা!] আজ আর আমাদেরকে বিভ্রান্ত করে না। ভারত থেকে পাকিস্তান থেকে বাংলাদেশের মহাসড়কে উঠে পড়ে আমরা দেশনামক গাড়িকে চালাচ্ছি নিয়ন্ত্রণহীন গতিতে। ছোট থেকে ছোটতর হয়ে জোরে চলতে গিয়ে যে আমরা পথ থেকে ছিটকে পড়ার দ্বারপ্রান্তে দাঁড়িয়ে পড়েছি সে খেয়াল বোধ হয় আমাদের নেই! শিক্ষাকে যে এতোদিন কেবল জাতির মেরুদণ্ড বলে তৃপ্তির ঢেকুর তুলেছি, প্রকৃতঅর্থে বুঝতেও চেষ্টা করিনি ওই কল্পিত মেরুদণ্ডটির কাঠামো কেমন হতে পারে। বোধহয় আমাদের বুঝে উঠতে আরো সময় লাগবে যে, পিঠে হাড় থাকাকে মেরুদণ্ড বলে না; [শিক্ষাকেই জাতির মেরুদণ্ড বলি কিংবা ব্যক্তিত্ব হিশেবেও যদি বিবেচনা করি] এটি একটি ধারণার নাম_ সত্যের পথে অবিচল অবস্থান আর মানবতার অধিকার-মর্যাদা প্রতিষ্ঠায় ন্যায়-সঙ্গত, যুক্তিযুক্ত মানসিক-শারীরিক স্থিতিকে বোধহয় প্রকাশ করে এই অভিজ্ঞানটি।
বাংলাদেশের রাজনৈতিক সংস্কৃতিতে, আজ, দুঃখজনকভাবে বড়ো অংশে জায়গা করে নিয়েছে অশিক্ষিত জনপ্রতিনিধির নেতৃত্ব, এক ব্যক্তিকেন্দ্রিক স্বপ্নবলয়, সন্ত্রাসবাদ আর দুর্নীতি। অভ্যন্তরীণভাবে অসততা-ক্ষমতা ও টাকার লোভ আর নীচতাকে আদর্শ হিশেবে মানতে যেন আজ আর আমাদের বাঁধে না। আবার, অন্যদেশের ভাবধারা বা সাংস্কৃতিক আবহ আত্মস্থ করাকে পাপ বললেও সহজেই যেন মেনে নিচ্ছি বিদেশপ্রীতি আর অন্যদেশের চাটুকারিতার মোহান্ধতা। বিদেশগামিতা এবং বিদেশমুখিতা যে কতো বড়ো সর্বনাশের মধ্যে ফেলে দিচ্ছে বাংলাদেশি জনগোষ্ঠীকে, সে কথা আমরা যেন বিবেচনার মধ্যে আনতেও ভুলে গেছি! অথবা পরদেশের-অপরসংস্কৃতির বাধ্য অনুকরণে-অনুসরণের ঘোলাজলে নিরন্তর হাবুডুবু খাচ্ছি। উন্নয়ন আর অগ্রগতির ভাবনায় আমরা, আজ, খুব বেশি পরইচ্ছানির্ভর! পরদেশি পরিব্রাজক কিংবা ব্যবসায়ী অথবা রাজনীতি ও ধর্মপ্রচারকরা এ দেশের মাটি ছেড়ে গেলেও এখানকার মানুষের চিন্তার পরিসরকে আমেরিকা-ইউরোপের ঘেরাটোপ থেকে মুক্ত করা যায়নি আজও; ধর্ম কিংবা ধর্ম নিয়ে ব্যবসার কথা বলতে যত বেশি পুলক বোধ করি, সে তুলনায় ভিনদেশি চাটুকারিতা কিংবা বাধ্যবৃত্তির কথা আমরা আলোচনায় আনি না। নিজেদের সংকট কিংবা সুবিধায় অন্যদেশের অহেতুক মাথাগলানোকে আমরা আশীর্বাদরূপে মাথা পেতে নিতে যেন সামান্যতম লজ্জাবোধও করি না।
প্রচারমাধ্যমে বেড়েছে বুদ্ধিবিহীন দৌড়; দক্ষতা আর অভিজ্ঞতা নামক শব্দাবলিতে যেন রেডিও-টেলিভিশন-পত্রিকার অনেকটা অনীহা [দু-একটি ব্যতিক্রম বাদ দিলে]। ধীরগতিতে হলেও ক্রমান্বয়ে প্রচারমাধ্যম হারাচ্ছে গ্রহণযোগ্যতা-নির্ভরতা-বিশ্বস্ততার স্থানটি। পাঠকের বা দর্শকের সংখ্যা হয়তো বাড়ছে ঠিকই, কিন্তু তা জনসংখ্যা বৃদ্ধির সাথে দৌড়ে ঠিক মানিয়ে উঠতে হিমশিম খাচ্ছে। তথ্য ও চিন্তা পরিবেশনের তুলনায় টাকার প্রতি মোহ আর রাজনৈতিক দলের আনুগত্যও অনেকক্ষেত্রে বেড়েছে।
অর্থনীতি ভুলে যাচ্ছে দায়িত্বের দায়গুলো। অর্থনীতিশাসিত চিন্তাভুবনের সূচক দিনদিন নেমেই চলেছে; বাড়ছে ব্যবসার দৌরাত্ম্য [অর্থনীতি আর বাণিজ্য কি সমার্থক?]। ব্যক্তিনির্ভর কিংবা প্রাতিষ্ঠানিকভাবে অর্থনীতিতে অবদান রাখার প্রত্যয়ী-প্রবণতা আজও হাতেগোনা; এবং তাদের অবদানের জায়গাটিও অতি সামান্য। এভাবে জাতির ঘাড়ে চেপে বসছে ভার নামক অস্থিরতা আর যন্ত্রণার বহর। বিশ্বপরিসরে এই পিছিয়েপড়া চিন্তাভুবনটিতে আমাদের মনোযোগ নও আন্তরিকতা বাড়ানোর কোনো বিকল্প নেই।
দেশের পণ্য ব্যবহারের প্রতি জাতির ঝোঁক বাড়ানোর জন্য মাঝে মাঝে কিছু বিজ্ঞাপন আমাদের নজরে আসে; আসে না দেশের বুদ্ধিবাদিদের ওপর নির্ভরতার সামাজিক ও রাষ্ট্রিক পদক্ষেপের চিত্রাবলি। যদি শিক্ষিত-সচ্ছল-সক্ষম মানুষ মানবসম্পদরূপে বিবেচিত হয় [অবশ্য আমরা অদক্ষ ব্যক্তিকে বিদেশে পাঠানোর সময় বোধ হয় বলি_ মানবসম্পদ রফতানি!], তাহলে দেশের মানবশক্তিকে পণ্য বা দ্রব্য ভাবলে দোষ কোথায়? [সম্পদকে কি প্রয়োজনে সম্পত্তি না ভেবেও দ্রব্য ভাবা চলে!] দেশের মেধা ও চিন্তাসামর্থ্যকে দেশের দরকারে প্রয়োগ [ব্যবহার কি!] করা গেলে অন্তত উন্নতির পথে কিছুটাতো অগ্রসর হওয়া যায়! বিদেশনির্ভর থেকে কিংবা আপন-মানবসম্পদ অন্যদেশে পাঠিয়ে অথবা তাদেরকে নিষ্ক্রিয় রেখে কীভাবে উন্নয়ন ও অগ্রগমণ প্রত্যাশা করা চলে! আত্মনির্ভরশীলতার কথা কাগজের পাতায় আর পরিকল্পনাবিদের মাথায় আটকে না রেখে তা বাস্তবায়নের বাস্তবসম্মত পদক্ষেপ গ্রহণ করা অত্যন্ত জরুরি বলেইতো মনে হয়! নিজেকে আর কতো বঞ্চনা করা চলে; আর কতোটা দিন বা রাত এভাবে চুপ থাকার সময় আমাদের হাতে আছে_ কে জানে! 
</doc>

<doc>
হেমন্তকুমার সরকারের সমাজ-সাহিত্যচিন্তা 
ড. ফজলুল হক সৈকত :
বিশ শতকের প্রথমার্ধে ব্রিটিশ-উপনিবেশ অবিভক্ত ভারতে রাজনৈতিক ও সমাজ-অর্থনীতির রূপান্তরভাবনায় ও উৎকর্ষসাধনচিন্তায় এবং সৃজনশীল কর্মপ্রয়াসে আত্মনিবেদিত কর্মীপুরুষ হিশেবে হেমন্তকুমার সরকার (জন্ম : ১৭ নভেম্বর ১৮৯৬, মৃত্যু : ২৬ নভেম্বর ১৯৫২) এক বিরল ও অনুকরণীয় ব্যক্তিত্ব। সক্রিয় রাজনীতি, সমাজসেবা, মানবকল্যাণ আর সাহিত্যচর্চা ছিল হেমন্তকুমারের প্রধান চিন্তাক্ষেত্র। দেশবন্ধু চিত্তরঞ্জন দাশ(১৮৭০_১৯২৫),নেতাজি সুভাষচন্দ্র বসু (১৮৯৭_১৯৪৫?),
বিদ্রোহী কবি কাজী নজরুল ইসলাম (১৮৯৯_১৯৭৬) প্রমুখের সাথে হেমন্তকুমারের বিচিত্র ও বিশেষ সম্পর্কের বিষয়টি অনেকেরই জানা। বন্ধু, সহযোগী কিংবা পৃষ্ঠপোষক হিশেবে সমকালে হেমন্তের ঈর্ষণীয় অবস্থানের কথা আত্মবিস্মৃত ও উদাসীন বাঙালি আজ ভুলতে বসেছে। সক্রিয় রাজনীতি, সমাজসেবা, মানবকল্যাণ আর সাহিত্যচর্চা ছিল হেমন্তকুমারের ভাবনা-পরিসরের কাঙ্ক্ষিত ক্যানভাস। অপরিণত বয়সে রাজনীতির সাথে জড়িয়ে-পড়া হেমন্তের অর্জনও কম নয়। ১৯২০ সালে তিনি নদীয়া জেলার কংগ্রেসের সভাপতি নির্বাচিত হন। অতঃপর দেশবন্ধুর স্নেহধন্য হেমন্ত তাঁর একান্ত সচিব, ১৯২৩ সালে স্বরাজ্য দলের বঙ্গীয় ব্যবস্থাপক সভার সদস্য এবং এই দলের চিফ হুইপের দায়িত্ব পালন করেন। ১৯২৬ সালে কাজী নজরুল ইসলামের সাথে গঠন করেন 'বঙ্গীয় কৃষক ও শ্রমিক পার্টি'। সাম্যবাদী আন্দোলনে সম্পৃক্ত হয়ে পড়েন তিনি। পেশাজীবি ও শ্রমজীবিদের নিয়ে তৈরি করেন নানান সংগঠন। বেশ কয়বার কারাবরণও করতে হয় তাঁকে। চলি্ল্লশের দশকে পুনরায় কংগ্রেসে ফিরলেও রাজনীতিতে শেষঅবধি দৃশ্যত কোনো সাফল্য অর্জন করতে পারেননি হেমন্ত। একসময় পাঠাগার ও নৈশবিদ্যালয় প্রতিষ্ঠা করে সমাজ-উন্নয়নে আত্মনিয়োগ করেন এই ত্যাগী সাধক। হেমন্তকুমারের রাজনীতি ও সমাজকর্মের কথা জানা থাকলেও অনেকের কাছে অজ্ঞাত তাঁর সাহিত্যনিমগ্ন ভুবনটি। তিনি লিখেছেন কবিতা-গল্প-উপন্যাস-প্রবন্ধ-স্মৃতিকথা-অভিধান-স্কুলপাঠ্যপুস্তক, সম্পাদনা করেছেন সাময়িকপত্র। কলকাতা বিশ্ববিদ্যালয়ের সাহিত্য ও ভাষাতত্ত্বের অধ্যাপক হেমন্তকুমারের প্রথম গল্প 'ভিখারি' ছাপা হয় ১৯২০ সালে দেশবন্ধু সম্পাদিত নারায়ণ পত্রিকায়। প্রথম লেখাটিই পাঠকপ্রিয়তা লাভ করে। তাঁর রাজনীতি-সমাজনীতি-অর্থনীতি বিষয়ক গ্রন্থ : স্বরাজ কোন্ পথে (১৯২২), স্বাধীনতার সপ্তসূর্য (১৯২৩), সুভাষচন্দ্র (১৩৩৪), দেশ-বন্ধু স্মৃতি (১৯৩১), সুভাষের সঙ্গে বারো বছর (১৯৪৬) পষ্টকথা (১৩২৮), প্রভৃতি। কথাসাহিত্য : ছায়াবাজি (১৩২৮), ভৈরবীচক্র (১৯২৮), ধাপার মাঠ ৯১৩৪০)। এছাড়া হেমন্ত লিখেছেন পাঠ্যপুস্তক ভাষাতত্ত্ব ও বাংলা ভাষার ইতিহাস (১৯২৩), নব বাংলা ব্যাকরণ, প্রাথমিক ভূ-পরিচয় ও সমাজবিধান, অভিধান পরদেশী, আত্মজীবনী জীবনের জোয়ার ভাটায় (২০০৮ সালে আবুল আহসান চৌধুরীর সম্পাদনায় ঢাকা থেকে প্রকাশিত)। নারায়ণ, ভারতবর্ষ, যমুনা, বিজলী, মোসলেম ভারত, ধূমকেতু, বঙ্গীয়-সাহিত্য-পরিষদ পত্রিকা, জাগরণ প্রভৃতি পত্র-পত্রিকায় প্রকাশিত হেমন্তের লেখা ছিল সমকালে পাঠকের অনুপ্রেরণা আর উৎসাহের প্রেরণাভূমি।
কথাশিল্পী হেমন্তকুমার তাঁর কর্ম-পরিসরের জানাজগত আর অভিজ্ঞতার নির্যাসে সাজিয়েছেন তাঁর গল্প-কাঠামোর নির্মাণশৈলী। নিম্নবর্গের মানুষ, তাদের প্রত্যাশা-প্রাপ্তি, প্রবণতা, জীবনধারণের পরিপ্রেক্ষিত সমাজ আর সমাজের বিচিত্র অসঙ্গতি তাঁর গল্পআয়তন হিশেবে উঠে এসেছে। 'স্বপ্ন ও কল্পনাবিলাসী বাংলা কথাসাহিত্য যে সময়ে মোড় বেঁকে নূতন ভূমির দিকে আপনাকে বিস্তৃত করতে চাইল, হেমন্তকুমারের...গল্পগুলি সেই সন্ধিক্ষণের। কারুকার্য্যের বাহাদুরি নয়, বিষয়বস্তুর মৌলিকতা এবং সমস্যার তীক্ষ্মতাই হচ্ছে তাঁর বৈশিষ্ট্য।' (শিবরাম চক্রবর্তী, ভূমিকা, ধাপার মাঠ, আশ্বিন ১৩৪০) পাঠক হেমন্তের কথা-কাহিনীতে খুঁজে পান সমকালীন বাস্তবতা, অবসন্নতা থেকে আলোকসভায় ফিরে আসার দিক-নির্দেশনা। বাল্যবিবাহ, পুরুষতান্ত্রিক সমাজব্যবস্থার নির্মমতা, নারীর অধিকার ও মর্যাদা, শিশুমনের স্বাভাবিক কৌতূহল, সমপ্রদায় ও বংশীয় আভিজাত্য, হীনমন্যতা আর সামাজিক সংস্কারভাবনার কথামালা হেমন্তকুমারের ছায়াবাজির 'অলক্ষণা' নামক ছোটগল্প। অশিক্ষিত-অল্পশিক্ষিত পুরুষ যেমন নারীর ওপর আধিপত্য বিস্তারে আগ্রহী, তেমনি শিক্ষিত ও সচেতনপ্রজ্ঞায় আলোকিত পুরুষ সমাজের কলুষতা থেকে মুক্তির পথ-অন্বেষায়ও সতর্ক। তৎকালীন সংস্কারাচ্ছন্ন হিন্দু-সমাজের অসঙ্গতির বিপক্ষে এ গল্পের নব্য কলেজশিক্ষিত যুবকের ভাবনা সমাজবিবর্তনের ইঙ্গিত ধারণ করে। তার বক্তব্য_ 'আমাদের সমাজে যে অবস্থা হয়ে দাঁড়িয়েছে, তাতে সমাজের কথা না মেনে চলাই কর্তব্য হয়ে পড়েছে। যত নীচমনা, স্বার্থান্ধ, পাপাচারী, পল্ল্লী-সমাজের ধুরন্ধর হয়েছেন;_ তাঁদের কথা শুনে এবং অন্ধ দেশাচার মেনে চলতে হবে, আর বিবেক যুক্তি সহৃদয়তাকে বলিদান দিতে হবে_ এ কেমন কথা?' এ গল্পে ক্ষয়িষ্ণু নিম্নমধ্যবিত্ত চক্রবর্তী মহাশয়ের আট বছরের বিধবা কন্যা রমার অপরিণত মনের জিজ্ঞাসা আর বিষ্ময়ের ব্যাপারাদি পাঠককে নতুন করে ভাবতে শেখায়_ বালকবিবাহ, স্ত্রীগত-হওয়া-বৃদ্ধের বিবাহবাতিক আর চাপিয়ে দেওয়া সামাজিক বিধিনিষেধ সম্পর্কে। বালিকা রমার কাছে গোপন রাখা হয়েছে তার স্বামীবিয়োগের খবর। তাই সে যথারীতি গয়না পরে, সিঁদুর মাখে; শুধু ডাক পড়ে না সামাজিক আচারসভায়। বিধবাশিশুর একটি অবাককরা অভিজ্ঞতা আমাদের অশ্রুপাতের সহায়ক নিয়ামক হয়ে দাঁড়ায়_ "বিবাহের ভোজে গ্রামের মেয়েরা বসিয়া গিয়াছে- রমাও তাহাদের সঙ্গে বসিয়াছে। পরিবেশক সকলের পাতে মাছ দিয়া গেল_ কেবল রমার পাতে দিল না। দিদি ও জেঠাইমা পাশে বসিয়া মাছের স্বর্গগতি করিতেছিলেন_ রমা খানিকটা চুপ করিয়া দেখিয়া জিজ্ঞাসা করিল_ 'জেঠাইমা, আমায় মাছ দিল না যে?'" রমার নিকটজনরা এর একটা বিহিত করতে অন্তত আগ্রহী। নিজেদের অর্থসঙ্গতি আর কন্যার শিক্ষা-সৌন্দর্য থাকলে চক্রবর্তী অবশ্য ব্রাক্ষ্মমতে রমার বিয়ে দিতে পারতেন। এমন ইচ্ছাও ব্যক্ত করতে দ্বিধাগ্রস্ত হননি তিনি। কিন্তু শিক্ষার অভাব, জগত ও জীবন সম্পর্কে ভাবনার স্বল্পপরিসরতা আর পুরুষানু-মহিলানুক্রমে লালিত সংস্কার যেন চক্রবর্তীদের চলার পথে মহাপ্রচীর নির্মাণ করে রেখেছে_ তারা বড় অসহায়_ সংসারের কাছে, সভ্যতার বিবর্তন-প্রত্যাশার কাছে।
'বাইজী' গল্পে কথাকার হেমন্ত তৈরি করেছেন বিষাদের আবহ। নিয়তির অমোঘতায় আটকে-পড়া হরিশপুরের জমিদার মহিমের অসহায়তা, বিবর্ণতালগ্ন জীবনগতি আর আত্মপরাজয়ের হৃদয়বিদারক কাহিনী এটি। স্ত্রী সুচরিতার চিকিৎসার জন্যে তার আপ্রাণ চেষ্টা, জমিদারির আপাত মায়া ছেড়ে কলকাতায় বাড়ি ভাড়া করা, অবশেষে স্ত্রীর মৃত্যু এবং কন্যা সুশীলার নিখোঁজ হওয়া_ সব মিলিয়ে প্রবল ঝড়ে তছনছ হয়ে পড়ে মহিমের জীবন। সদ্যমৃত মায়ের সৎকারের আয়োজন চলার অবসরে সুশীলা অনাবধানতায় অচেনা কলকাতায় পথ হারিয়ে বিপথে-যাওয়া জীবনঅন্ধকারে নিপতিত হয়। গল্পকারের বর্ণনা_ 'সন্ধার অাঁধারে শিকার ধরিবার জন্য যে সমস্ত নারী কলিকাতার রাস্তায় বাহির হয়_ তাহাদেরই একজনের চোখে পথভ্রষ্টা এই সুন্দর মেয়েটি পড়িল। সে তাহাকে বাড়ি রাখিয়া আসি বলিয়া নিজের বাড়িতে লইয়া চলিল।' এরপর শুরু সুশীলার বাইজীজীবনের পাঠ নেবার। কালক্রমে, আট-দশ বছরে, সে হয়ে উঠল নামকরা রাণীবাইজী। নাম ছড়িয়ে পড়লো কলকাতা ছাড়িয়ে লাহোর পর্যন্ত। আর জমিদার মহিম সংসারত্যাগী ধ্যানীসন্ন্যাসী হতে গিয়ে এক পাগলের_ 'কিসের সংসার, কে কার আপন, কার জন্য কে দুঃখ করে?'_ পরামর্শে শোককাতর সংসারযাপনের গ্ল্লানিমোচনের চেষ্টায় মগ্ন হয়। নতুনকেনা সুচরিতাভবনে আয়োজন চলে নৃত্যসভার_ বাইজীগীতের। বৃষ্টিস্নাত এক সন্ধায় শুরু হয় সংগীত-উৎসব। 'এ সখি, হামার দুখের নাহি ওর।/ এ ভরা বাদর মাহ ভাদর/শূন্য মন্দির মোর।'_ বিদ্যাপতির এই মোহনগানে রাণী বাইজী আচ্ছন্ন করে মহিমের প্রমোদঘর, তার চারপাশ। মহিম অধিকমাত্রায় মদ্যপানে প্রায় তালহারা হয়ে পড়ে। বন্ধু-বান্ধব গান থামিয়ে মোটরযোগে মহিমকে রাণীর সঙ্গে গড়ের মাঠে পাঠায়_ মুক্ত বাতাসে নেশাঘোর কাটানোর জন্য। এক সময় ঘোর কেটে গেলে মহিম রাণীর কোলে মাথা রেখে তন্দ্রাচ্ছন্ন অবস্থায় বলতে থাকে_ 'সুচি, সুচি,_ মা সুশীলা, সুশীরে।' আর তখন সত্যি সত্যি ঘোরলাগা এক অন্ধকার জগত থেকে আলোয় ফেরার পথ দেখতে পায় এতোদিনের বন্দিরাণী। গল্পকার হেমন্ত লিখছেন_ "রাণীর বাল্যকালের কথা সব মনে পড়িয়া গেল_ তাহার নামও তো সুশীলা ছিল, তাহার মাকে বাবা সুচি বলিয়াই ডাকিতেন_ রাণীর সমস্ত শরীর কাঁটা দিয়া উঠিল, চক্ষু দিয়া দরদর ধারে অশ্রু ঝরিতে লাগিল! তখন আকাশের মেঘ কাটিয়া গিয়াছে_ তারাগুলি ফুলের মত নৈশ গগনে ফুটিয়া উঠিয়াছে_ দেহমনের এতদিনের সঞ্চিত পবিত্রতা লইয়া আকাশের পানে চাহিয়া রাণী বলিয়া উঠিল_ 'অন্তর্য্যামী, অনেক কষ্ট পেয়েছি, আর আমায় বঞ্চিত করো না, আজ আমার অন্তরের আশঙ্কাই যেন সত্যি হয়।'"_ এভাবে গল্প সমাপ্ত করার মধ্য দিয়ে লেখক আমাদেরকে পেঁৗছে দেন সেই বহুপ্রত্যাশিত মানবসভ্যতার দ্বোরগোড়ায়, যেখানে নাগরিক পঙ্কিলতা আর মানবতা হননের কোনো চিহ্নমাত্রের অস্তিত্ব থাকবে না; মানুষ খুঁজে পাবে তার নিশ্চিত-নিঃশঙ্ক আশ্রয় আর ললিতপ্রীতির মুগ্ধআবেশ।
সন্তানের প্রতি অপারপ্রেম, প্রিয়জনের মৃত্যুজনিত ভাবাবেগ, যৌতুকপ্রথা, শিক্ষাক্ষেত্রে ক্রমঘনায়মান জটিলতা, দারিদ্র্যের বিকট আর্তনাদ, অকৃত্রিম বন্ধুবাৎসল্য, অফিসের বড়কর্তার ছোটলোকি স্বভাব আর সংসারের রঙিন স্বপ্ন-আভামিশ্রিত গল্প হেমন্তকুমারের 'কেরাণীবাবু'। নগরসভ্যতার বিকাশ আর কেরানি ও শ্রমিককুলের যন্ত্রণাময় জীবন আজও তেমন বাস্তব, যেমনটা ছিল চিত্তরঞ্জন-সুভাষ-নজরুল-মুজাফ্ফর-হেমন্তদের সময়ে। হেমন্ত তার বর্ণিত কেরানির জীবনসত্য তুলে ধরার চেষ্টা করেছেন গল্পের শুরুরদিকের এই একটি বাক্যে_ 'মৃত্যুশয্যায় শায়িত কন্যার শেষ ইচ্ছা বুঝি পিতা আর পূর্ণ করিতে পারিলেন না।' স্ত্রীর মৃত্যুর পর দরিদ্র কেরানি অতুলচন্দ্রের বিধবা কন্যা বুড়িই তার সংসারের হাল ধরে রেখেছিল। আজ সেও পিতামাতাহারা দশবছরের কন্যাকে এই অসহায় লোকটির হাতে তুলে দিয়ে 'যমের সদনে' চলে গেল। অবশ্য শেষঅবধি তার শেষ ইচ্ছা অনুযায়ী বাবা তাকে বেদানার এক ফোঁটা রস মুখে ঢালতে সক্ষম হয়েছেন। সংসারের দড়ি টানতে প্রায়-অক্ষম পিতার এইটুকু সাফল্য অন্তত হেমন্তকুমার না-দেখার ভান করেননি। কেরানিরা তো আর সত্যিই না খেয়ে মারা যাচ্ছে না; কিছুটা কষ্ট হয়তো ভোগ করে। ছেলে বিজয়ের বিশ্ববিদ্যালয়ের পরীক্ষার ফি (কিঞ্চিত বর্ধিত) জোগাড় করতে মায়ের শেষস্মৃতি আংটি বিক্রয়ের প্রশ্ন উঠলে প্রায়-পরাজয়-মানা বিজয় জানায়_ 'ঘটিবাটী বাড়িঘর সবই তো গিয়েছে_ এখন ভালোবাসার স্মৃতিটুকু বিক্রী করে সব ঘুচাতে চাই না। আমি ঠিক করেছি_ বিলাসপুরের মাঠে গিয়ে সন্ন্যাসী হব।' অতঃপর অতুলের বাল্যবন্ধু ও প্রতিবেশী নীলু স্বর্ণকারের সহায়তায় বিজয়ের শিক্ষাসংকট দূর হয়। শেষত, বিজয়ের আত্ম-উপলব্ধি আর সন্ন্যাসব্রত গ্রহণের যুক্তি ও জীবন-উপলব্ধির নিবিড়তায় হেমন্ত আমাদেরকে সমাজ-অভিজ্ঞানের এক বিশেষ যাত্রাপথে হাজির করেন। সমাজসংস্কার, রাজনীতি-অর্থনীতি, শিক্ষাসংস্কার, সংস্কৃতিভাবনা প্রভৃতিতে যেমন নিমগ্ন ছিলেন ব্যক্তিগত জীবনের, কর্মজীবনের, আদর্শপ্রতিষ্ঠার আন্দোলনকারী হেমন্ত, ঠিক তেমনি সাহিত্যজীবনের প্রচেষ্টায়ও তিনি নির্মাণ করেছেন দেখাপ্রতিবেশের বাস্তবতার প্রতিচিত্র। মিতকথন তাঁর গল্পের আন্তর্গঠনকৌশল। অল্প পরিসরে তিনি আঁকেন ভাবনার বিস্তর সব ছবি। অধ্যায়-বিভাজন তার গল্প-কাঠামোর আরেকটি আকর্ষক দিক। যেন তিনি মননশীল প্রবন্ধের ফ্রেমে ঢুকিয়ে দিয়েছেন এক একটি কাহিনীর উপাদান।
ভৈরবীচক্র নামক উপন্যাসে হেমন্তকুমার লেখক হিশেবে 'শ্রীকালভৈরব' ছদ্মনাম ব্যবহার করেছেন। প্রকাশের অব্যবহিত পর ব্রিটিশ সরকার গ্রন্থটি বাজেয়াপ্ত করে। স্বদেশী-আন্দোলনের প্রেক্ষাপটে রচিত এই উপন্যাসে রাজনৈতিক-সংস্কৃতি, সমাজবিপ্ল্লব, নারীর মর্যাদা প্রতিষ্ঠা ও চিন্তামুক্তি এবং বিজ্ঞান-দর্শন-ধর্মের বিচিত্র দ্বন্দ্ব ও সংকট-উত্তরণের কথা আছে। মহাত্মা গান্ধীর স্বদেশী-আন্দোলনকালে কলকাতার মুক্তিকামী নবচিন্তার ধারক ও লালনকারী তরুণ সমাজ যে ভাববাদী বিপ্ল্লবের পথে পা বাড়িয়েছিল, তার স্বরূপ ও প্রাসঙ্গিকতার প্রতিভাস ভৈরবীচক্র। পারিবারিক বন্ধনভাবনার অপসারণ এবং বিশ্বপ্রেক্ষাপটের আধুনিক জীবনবোধ জাগ্রত করতে না পারলে; জনতার শিক্ষা ও অর্থনৈতিক সামর্থ্য-স্বচ্ছলতা নিশ্চিত করতে না পারলে, পরধীনতার অভিশাপ থেকে মুক্তির যে আদৌ কোনো পথ নেই_ সেকথাই বোধকরি হেমন্ত বলতে চেষ্টা করেছেন। প্রকৃতঅথের্, ভাববাদী সমাজবিবর্তন-প্রক্রিয়ার অন্তরালে ঔপন্যাসিক সাংস্কৃতিক ভাবনাবলয় এবং প্রত্যাশিত এক আদর্শ রাষ্ট্রকাঠামোর স্বপ্নময়তার আভাস অসহায় সম্ভাবনা-আকাঙ্ক্ষী জনতার সামনে হাজির করতে চেয়েছেন। আন্দোলনের প্রচারক সহজিয়া নবীনানন্দ, গ্রাম থেকে কলকাতায় ইংরেজি শিখতে-আসা উর্বশী, তার বাবা অচলনাথ, মা সুজাতা, শহুরে আধুনিকতায় লীন বালিকাবিধবা বেবির মা, বেবি, অতিআধুনিক জনৈক প্রৌঢ়া মিসেস রায় (যিনি মিসেস রে শুনতে পছন্দ করেন), আর ভাববাদী নবীনানন্দের গুরু বাবাজীকে ঘিরে আবর্তিত হয়েছে এ উপন্যাসের গল্প। পরিবারবন্ধন-সাংস্কৃতিক ভাবনাজড়তা-চিন্তার অপ্রসারতা থেকে মুক্তি আর নারীপুরুষের অবাধ-স্বেচ্ছা একত্রবিচরণ, এর ইতি-নেতি, ফলশ্রুতিতে সমাজসভ্যতার ভবিষ্য প্রাপ্তি বিষয়ক বাদানুবাদের, যুক্তিতর্কের মধ্য দিয়ে এগিয়েছে কাহিনী। এতদিন পর আজ যদি এ প্রশ্ন ওঠে যে, ব্রিটিশ সরকার বইটি নিষিদ্ধ করেছিল কেন? এ বই-এর প্রচার-প্রসারে তাদের কী ক্ষতি হতো? এ প্রশ্নাবলির উত্তর মিলবে উপন্যাস থেকে কিছু পাঠ নিলে_
১.'নূতন আইডিয়ার প্রেরণা আপনাদের হৃদয়ে স্থান লাভ করেনি। আপনি এ যুগের মানুষ, আর আমরা আর এক যুগের_ আবার চোখে আমাদের আরও পরের এক যুগের স্বপ্ন।'
২.'বৈজ্ঞানিক আবিষ্কারের কল্যাণে দেশকালের ব্যবধান তিরোহিত হওয়ার উপক্রম হয়েছে_ গোষ্ঠী বা গ্রামের মধ্যে সীমাবদ্ধদৃষ্টি মানবমৃত্যুর জন্য নির্দ্দিষ্ট হয়েছে_ জাতীয়তার গণ্ডী ও ভৌগোলিক ব্যবধান অতিক্রম করে এক মহামানবের উদার আকাশতলে মানুষ নূতন ভাবধারায় উদ্দীপ্ত হয়ে নূতন সমাজ রচনা করছে।'
৩.'আমার বাপ নাই, মা নাই, জাতিভেদ নাই, পাপ নাই, মন্ত্র নাই, যজ্ঞ নাই, তীর্থ নাই, দেবতা নাই, গুরু নাই, শিষ্য নাই, আমি নিবির্্বকল্প, আমার অসঙ্গত কিছু নাই, এই অবস্থা যে সমাজে মানুষের উপলব্ধি হতে পারে, সেই আদর্শ সমাজ।'
৪.'স্বেচ্ছায় যে সন্তান উৎপাদিত হ'ত, সেগুলির প্রসবের বন্দোবস্ত ও প্রতিপালনের ভার যদি রাষ্ট্র হ'তে গ্রহণ ক'রতো_ তাহলে মানুষের জীবন যে কত সুখময় হ'ত তা ভাবা যায় না।'
হেমন্তকুমারের সেই প্রত্যাশিত রাষ্ট্রভাবনার পরিচয়ই বোধ হয় আমরা পাই মানিক বন্দ্যোপাধ্যায়ের (১৯০৮_১৯৫৬) পদ্মানদীর মাঝি (১৯৩৬) উপন্যাসে হোসেন মিয়ার 'ময়নাদ্বীপ' নামক স্বপ্নরাষ্ট্র প্রতিষ্ঠা-প্রতীকের মধ্যে; আদর্শবাদী হেমন্তের সেই ভাববাদী স্বপ্নময়তার বাস্তব রূপায়ন আজ আমরা মুগ্ধনয়নে দেখি ইউরোপ-আমেরিকার নিশ্চিত অর্থনৈতিক জীবনের প্রতি আমাদের পিছিয়ে-পড়া জাতির প্রবল আকর্ষণ আর মোহাচ্ছন্নতার মধ্যে। হেমন্ত জানতেন-মানতেন_ দুর্বলচরিত্র, কলুষমনা, ক্লীব ব্যক্তির আদর্শ দিয়ে, নেতৃত্ব দিয়ে বাঁচার মতো বাঁচা যায় না_ এর জন্য দরকার ভাব ও আদর্শের নবতর মূল্যনির্ধারণ। পায়ে হাত দিয়ে সালাম করায় অভ্যস্ত জাতির মেরুদণ্ড সোজা করার শক্তি যে নেই, জীবনের স্বাভাবিক বিকাশের পথ বন্ধ করে সংকীর্ণ স্নেহমমতায় আটকে পড়ে রন্ধনভাগ্য বরণ-করা মায়ের অাঁচলের তলায় নিরর্থক শান্তি-অন্বেষায় ব্যস্ত মাবনসমাজের অগ্রগতির মহাসড়ক যে ভঙ্গুর_ তা সচেতন রাজনীতিবিদ-সমাজসেবক-ভাষাবিজ্ঞানী-সাহিত্যশিল্পী হেমন্তকুমার সরকারের চোখ এড়ায়নি। সমাজ-রাজনীতির মোড়কে গড়া এই উপন্যাসে লেখক প্রকৃতি বর্ণনায়ও দারুণ গীতময়তার পরিচয় দিয়েছে। গল্পের আরম্ভটি এরকম_ 'মঙ্গলবার_ অমাবস্যার রাত্রি। সন্ধ্যার পর এক পশলা বৃষ্টি হইয়া গিয়াছে। কামাখ্যা পাহাড়ের অল্পদূরে শ্মশানে বর্ষার ভ্যাপসা গন্ধের সঙ্গে মানুষের মৃতদেহের গন্ধ হাওয়ায় ছড়াইতেছে। সেই অস্পষ্ট আলোকে বিরাট দেহধারী এক তান্ত্রিক বাবাজী ও তাহার আশেপাশে কতকগুলি স্ত্রী পুরুষের চেহারা আবছায়াভাবে চোখে পড়িতেছে। শৃগালের হাহা রবের সঙ্গে মিশিয়া মন্ত্র শোনা যাইতেছে।' অন্যত্র প্রকৃতির আরেকটি ছবি_ 'নিস্তব্ধ রাত্রি জ্যোৎস্না ফাটিয়া পড়িতেছে।'
ভৈরবীচক্র উপন্যাস সম্পর্কে কবি-সমালোচক প্রেমেন্দ্র মিত্রের মন্তব্যটি প্রাসঙ্গিকভাবে উদ্ধৃত করা চলে_ 'ভৈরবীচক্র সম্বন্ধে আর যা-ই হোক, উদাসীন হয়ে থাকবার উপায় নেই। আমাদের বহুদিনের বহু যত্নে লালিত মত ও বিশ্বাসের মূল পর্য্যন্ত কেটে ফেলা এ চক্রের উদ্দেশ্য। মতে মিলুক বা না মিলুক এই বই পড়ে মন যে ঝাঁকুনি খায়, তাতে সত্যের অনেক নূতন রূপ প্রতিভাত হয়ে উঠতে বাধ্য। একদিন নীটশের বাণী সমস্ত য়ূরোপকে যে রকম উদ্ভ্রান্ত করে তুলেছিল, এই বইটী-ও তেমনি করবে বললে হয়ত বেশী বলা হয়, কিন্তু বোধ হয় সত্য কথা-ও বলা হয়।' (জয়তী, ১ম বর্ষ ৭-৮ সংখ্যা, কার্তিক-অগ্রহায়ণ ১৩৩৭, পৃ. ২০৭)। আজ, এতদিন পর, হেমন্তকুমারের কথাসাহিত্য আমাদের জীবন-উপলব্ধির জন্য অত্যন্ত জরুরি বলে মনে হয়। মনে হয়, সমাজে মূল্যবোধের অবক্ষয়-অবমূল্যায়নের মহাযজ্ঞের এই ক্রান্তিলগ্নে সমাজবিপ্ল্লবী আদর্শরাষ্ট্র প্রতিষ্টার মহান স্বপ্নদ্রষ্টার অভিভাবকত্ব খুব বেশি প্রয়োজন আমাদের । অন্তত হেমন্তেকুমারের কথাশিল্প আমাদেরকে দিতে পারে সেই আলোকিত মানবসভ্যতার পথ-সন্ধানের পাথেয়।

হেমন্তকুমারের সমাজ-রাজনীতি-ভাষা বিষয়ক প্রবন্ধাবলিতে পাওয়া যায় অভিজ্ঞ অভিভাবকের দৃষ্টিভঙ্গি ও পরামর্শের বিস্তৃত পরিসর। বাংলাভাষার প্রতি হেমন্তের অগাধ মমত্ববোধের প্রমাণ মেলে তাঁর 'নূতন বর্ণ পরিচয়' ও 'ভারতের সাধারণ ভাষা' প্রবন্ধে। বাংলা বর্ণমালা ও বানান সংস্কার, শিশুমনের উপযোগী বর্ণপরিচয়ের পাঠ্যপুস্তক প্রণয়নের তাগিদ অনুভব করেছেন তিনি। শিশুর পরিচিতজগতের প্রাণি, বস্তু ও বিষয়াদির সাথে সঙ্গতি রেখে বর্ণশেখার প্রাথমিক পাঠ তৈরি হওয়া উচিত বলে তিনি মনে করেন। এছাড়া ভারতের জাতীয় ভাষার প্রশ্নে যখন আপাতভাবে কেবল দুর্বোধ্যতার কারণে বাংলার সম্ভাবনার পথটি স্তিমিত হয়, তখন তিনি, বিদেশিরা যেন সহজে বাংলা শিখতে পারে, সে কারণেও বাংলাকে সহজীকরণের পক্ষে মত দেন। এ প্রসঙ্গে তাঁর দুটি বক্তব্য_ ১. 'ভাষাতত্ত্বে সম্যক জ্ঞানবিশিষ্ট শিশু-মনস্তত্ত্ববিষয়ে অভিজ্ঞ ব্যক্তির দ্বারা বাংলার নূতন বর্ণপরিচয় প্রণীত হওয়া আবশ্যক। ইহাতে শিশুদের সুবিধার সঙ্গে শিক্ষকের কাজ সহজ হইয়া আসিবে এবং বিদেশীর পক্ষে বাংলা শেখা সুগম হইবে। তাছাড়া অক্ষরের সংখ্যা কম হওয়ায় ও বৈজ্ঞানিকভাবে উচ্চারণ প্রকাশের সুবিধা হইলে টাইপ-রাইটার ও ছাপাখানার কাজের অনেক লাঘব হইবে। ইহাতে পরিশ্রম ও পয়সা বাঁচিবে, সঙ্গে সঙ্গে সৌষ্ঠব ও কাজের সুবিধা হইবে।' ২. 'রবীন্দ্রনাথের নোবেল প্রাইজ পাওয়ার পর হইতে দুই চারি জন বিদেশী বাঙ্গালা ভাষা শিখিতেছে কিন্তু বাঙ্গালা ভাষা অপেক্ষাকৃত সহজ হইলেও বিদেশীর শিক্ষার উপযোগী করিতে হইলে ইহাকে আরো সহজ করিয়া আনিতে হইবে। কিন্তু তাহার জন্য বর্ণমালা ও বানান সংস্কার আগে দরকার।'
হিন্দু-মুসলমান সামপ্রদায়িক জটিলতা ভারতের সমাজ-রাজনীতির, আজও পর্যন্ত, সবচেয়ে বড় প্রতিবন্ধকতা। এ সংকটের বিষবাষ্প থেকে ব্যক্তি এবং জাতিকে মুক্তি পেতে হলে যে পারস্পারিক সমপ্রীতির কোনো বিকল্প নেই, সে বিষয়ে মননশীল লেখক হেমন্তকুমার অত্যন্ত সজাগ ছিলেন। দুই সম্প্রদায়ের লোক যদি উদারভাবে এবং ধীরচিত্তে সহনশীল মানসিকতা নিয়ে, জিদ পরিহার করে সমঝোতার দিকে অগ্রসর হয়, তবে ভারতবাসী প্রকৃত মুক্তি ও স্বাধীনতার স্পর্শ লাভ করার অমিত সুযোগ পেতে পারে বলে তাঁর ধারণা। তৎকালীন অবিভক্ত ভারতে তাঁর এ অভিমত প্রবলভাবে সময়োপযোগী চিন্তা হিশেবে প্রতীয়মান হয়। প্রসঙ্গত 'হিন্দু-মুসলমান মিলন' প্রবন্ধে তিনি লিখেছেন_ 'আমরা হিন্দু-মুসলমান মিলনে বিশ্বাস করি। যাঁহারা আজও সন্দেহ দোলায় দুলিতেছেন তাঁহারা একটু সচেষ্ট হইলেই এ প্রশ্নের মীমাংসা সহজ হইয়া যাইবে।... তৃতীয় ব্যক্তিকে কর্ত্তা না করিয়া হিন্দু-মুসলমান ভাইয়ে ভাইয়ে নিজের ঘর সামলান তাহা হইলেই স্বরাজ লাভ হইবে।' আজও যে আমরা ভিনদেশীর পদলেহন নামক অসুখ থেকে আরোগ্য লাভ করতে পারিনি, তার অন্যতম কারণ বোধ হয়_ হেমন্তদের মতো প্রাজ্ঞ ও দূরদর্শি সৃজনশীল প্রভিতার মূল্যায়নে আমাদের স্বভাবজ অজ্ঞতা ও ব্যর্থতা। পরাধীনতা ভারতবাসীর জন্য যেমন অভিশাপ, তেমনি দীর্ঘদিন অন্যের অধীনে থাকতে থাকতে অভ্যস্ত হয়ে পড়ায় মানসিক শক্তিতেও দুর্বল হয়ে পড়েছে এ জাতি। নিজেদের স্বকীয়তা_ গৃহশিল্প প্রভৃতির মতো সৃজনশীল ও অর্থনৈতিক ভিত্তির শক্ত কাঠামো থেকে কেবল আপন আলসেমি আর নির্বুদ্ধিতার কারণে এ দেশের জনতা অনুপ্রবেশকারীদের চাটুকারিতায় আনন্দভুবন নির্মাণ করতে থাকে, আর মেনে নিতে থাকে অন্ধকার ভবিষ্যতের সমূহ পঙ্কিলতার ভার। দিনে দিনে আমাদের শরীর আর মনের উপর চেপে বসে উদ্যোগহীনতা, দাসত্বপ্রীতি, প্রীতিহীনতা, ঈর্ষাপরায়ণতা। 'পথের শেষ' নামক প্রবন্ধে হেমন্তকুমারের চিন্তাভাষ্য_ 'মনের দেউলের দেবতার দর্শন হারিয়ে আমরা কক্ষচ্যুত গ্রহের মত পথে বিপথে চলেছি। একে একে জীবনের সমস্ত সম্পদ হারিয়েছি। পরাধীন জীবনের সমস্ত কথাগুলি ধীরে ধীরে পরের হস্তগত হয়েছে। নিজের উপর অনাস্থাবান হয়েই আমাদের সবর্্বনাশ হয়েছে। তাই বিদেশের বিদ্যালয়ে আমাদের শিক্ষা, বিদেশীর আদালতে আমাদের বিচার, বিদেশের পণ্যদ্রব্যে আমাদের প্রতিদিনের অভাব বিমোচন হচ্ছে।'
প্রচলিত ভারযুক্ত শিক্ষাব্যবস্থা, ইংরেজির প্রতি অস্বাভাবিক- বিবেচনাবর্জিত আকর্ষণ ও প্রীতি হেমন্তকুমারকে বিচলিত এবং উদ্বিগ্ন করেছিল। তিনি অনুধাবন করতে পেরেছিলেন_ গোলামির মানসিক অজীর্ণতা-রোগ আমাদের প্রাতিস্বিকতায় আঘাত হানছে প্রতিনিয়ত। পৃথিবীর অন্য ভাষার মতো প্রয়োজনে ইংরেজিও আমাদের শিখতে হবে, তা তিনি মানেন; কিন্তু নিজ দেশের ঐতিহ্য, ইতিহাস ও প্রতিবেশ সম্পর্কিত ধারণাদি ইংরেজিতে পড়তে হবে_ এ মতের ঘোরতর বিরোধী তিনি। 'ইংরেজীর বদহজম' প্রবন্ধে এই প্রবল ইংরেজিমোহাবিষ্টতাকে বিলাসিতা হিশেবে উল্ল্লেখ করে হেমন্ত মন্তব্য করেন_ 'জীবনের উৎকৃষ্ট সময়ের বেশীর ভাগ ঐ ভূতের পেছনে ছুটে লাভ কি? এই রোগ আমাদের কবে সারবে? ইংরেজীর বদহজমে দেশটা যে মারা যেতে বসল।' আজো কি সেরেছে আমাদের সেই ইংরেজি-রোগ? নাকি বাড়তে বাড়তে আমাদেরকে পেঁৗছে দিয়েছে মরণদরোজায়? এ সব প্রাসঙ্গিক প্রশ্নাবলি এ দেশের, বর্তমানের, শিক্ষার হালচালের এক অসহায় অনুগামিতার বিরোধিচেতনার নামান্তর। মানসিক ও আত্মিকভাবে দাসত্বের চক্র থেকে রক্ষা করার তাগিদের নিরাবেগ ও উচ্চকণ্ঠ প্রকাশ দেখি তাঁর 'ভিতরের গোলামি' প্রবন্ধে। নির্লজ্জ গোলামির শিকারে পরিণত হয়েই যে আমরা চাপিয়ে দেওয়া শিক্ষাপদ্ধতি গলাধঃকরণ করছি, তারই বাস্তব ছবি আছে এই রচনায়। হেমন্তের ভাষ্য_ 'আমাদের কলেজ মানে এক একটা ব্যারাক_ তাতে একদল মরা ছেলে_ একটা মরা মানুষের সঙ্কেতে বসে বসে ইউরোপের ম্যাপখানা মঙ্ করছে।' 'গোলামখানার শিক্ষা' প্রবন্ধে এ প্রসঙ্গে তিনি লিখেছেন_ 'বর্তমান শিক্ষাপদ্ধতি একটি কল। শুনিয়াছিলাম, আমেরিকায় এক প্রকার কলে একদিক দিয়া একটি শুকর দেয়, অপর দিক দিয়া ংধঁংধমবং বাহির হইয়া আসে। আমাদের শিক্ষার কলগুলি সেইরূপ, একদিক দিয়া একটি তাজা তরুণ ছেলে দাও আর একদিক দিয়া ইংরেজের হাকিম, কেরাণী, উকিল, ডাক্তার বাহির হইয়া আসিবে।'
বিত্ত-শ্রেণীগত ভেদাভেদ আর নকল দেশপ্রেমের কারণে যে আমরা বিশ্বসভ্যতার গতিময়তা থেকে ছিটকে পড়ছি, তা উপলব্ধি করতে সক্ষম হয়েছিলেন প্রবন্ধকার হেমন্তকুমার। আর খেয়াল করেছেন বাঙালির সর্বক্ষেত্রে ব্যবসায়িক মানসিকতার নোংরামি। সৃষ্টিকর্তা-ধর্ম-দেশ-পারস্পারিক সম্বন্ধ-প্রেম প্রভৃতি সকল বিষয়ে বাঙালির বণিকবৃত্তির ভয়াবহতায় তিনি রীতিমতো শঙ্কিত। ধর্ম নিয়ে ব্যবসা, নারীকে অসহায় করে রাখার প্রবণতা, টাকা ও পদলাভের জন্য হীন চক্রান্ত, স্বেচ্ছায় কেরানিগীরি বরণ করা, অলস বিদ্যাজীবি সমপ্রদায়ের দায় বহন আর তারুণ্যকে অবজ্ঞা করার মধ্যে বাঙালি এতদিন তৃপ্তির আস্বাদ অন্বেষণ করেছে। তিনি এ অবস্থা থেকে জাতির মুক্তি প্রত্যাশা করেছেন। তাঁর আশাবাদী উচ্চারণ_ 'প্রতীক্ষায় বসিয়া আছি কবে আমাদের ব্যবসাদারি ঘুচিয়া ত্যাগমহিমার জ্বলন্ত আগুনে সব জঞ্জাল ভস্মীভূত হইয়া যাইবে, আদর্শনিষ্ঠার তেজোময় প্রভাবে শতাব্দীর সঞ্চিত অাঁধার দূর হইয়া যাইবে, বাঙালি আবার মানুষ হইয়া উঠিবে।' ('বাঙালির ব্যবসাদারি')
হেমন্তকুমার বাঙালির মুক্তি-অন্বেষার অন্যতম ধারক ও চিন্তাকর্মী। তিনি জানতেন জাতির প্রকৃত মুক্তির জন্য দরকার মুক্তমনের মানুষ_ যিনি বা যাঁরা এই মহাক্রান্তিলগ্নে নেতৃত্ব দেবেন। আর অনুভব করেছেন কৃষিজীবি-শ্রমজীবির অবমূল্যায়ন থেকে অবমুক্তির তাগিদ। কৃষিনির্ভর দেশে বৃহৎ কৃষক সমাজকে বাদ দিয়ে, তাদের অংশগ্রহণ-সম্পৃক্ততা নিশ্চিত না করে স্বাধীনতা অর্জন, অর্থনৈতিক স্বচ্ছতাপ্রাপ্তি সহজ হবে না। যেমনটি সহজ নয় শহরকেন্দ্রিক শ্রমজীবি সমপ্রদায়কে অধিকার থেকে বঞ্চিত রেখে মানবেতর জীবন-পদ্ধতি উপহার দেওয়ার মাধ্যমে। এই বঞ্চনা আর অবহেলার জাল থেকে বেরিয়ে নিজেদের অস্তিত্বরক্ষার প্রয়োজনে কৃষিজীবি-শ্রমজীবির সমিতি গঠনের ইচ্ছা এবং গুরুত্বের কথাও বলেছেন তিনি। প্রসঙ্গত তাঁর 'বঙ্গীয় কৃষক ও শ্রমিক পার্টি' গঠনের কথা আমরা স্মরণ করতে পারি। এ বিষয়ে বিস্তৃত অভিমত প্রকাশের জন্য তিনি 'কৃষিজীবী সমস্যা' এবং 'শ্রমজীবী সমস্যা' নামে আলাদা দুটি প্রবন্ধও রচনা করেন। গোস্বামী দুর্গাপুর তরুণ সঙ্ঘের দ্বিতীয় বার্ষিক অধিবেশনের সভাপতির অভিভাষণে হেমন্তকুমার সরকার, সর্বোপরি, জ্ঞান-অর্জনের প্রতি উপস্থিত অভ্যাগতের দৃষ্টি আকর্ষণ করেন। তাঁর এই অভিভাষণটি কুষ্টিয়া থেকে প্রকাশিত সাপ্তাহিক জাগরণ পত্রিকায় ১৯২৪ সালের ৩০ জুন, বর্ষ_৩ সংখ্যা_১১-তে প্রকাশিত হয়। বক্তব্যের একটি অংশ উদ্ধৃত করছি_ 'শিক্ষায় কোনদিন ভাত জোটায় না, শিক্ষায় ফোটায় চোখ, আর তাই দিয়ে যে জ্ঞান হবে ভাত হবে তার থেকে।' তৎকালীন ভারতবর্ষে, এমনকি, আজকের এই বাংলাদেশের সমাজ-রাজনৈতিক প্রেক্ষাপটে হেমন্তের এই উক্তি অবশ্য-অনুকরণীয় বলে মনে হয়।
হেমন্তকুমার সরকারের সমাজ-সাহিত্যচিন্তা, বর্তমানে, আমাদের রাষ্ট্রভাবনায়, সমাজভাবনায় অত্যন্ত প্রাসঙ্গিক। তাঁর সৃজনশীল ও মননশীল সৃষ্টিসম্ভার আজকের বিপথগামি, বিভ্রান্ত জাতির জন্য কিছুটা হলেও পথ-নির্দেশকের ভূমিকা পালন করতে পারে। 
</doc>

<doc>
বইমেলা, লেখকের অধিকার ও ডিজিটাল বাংলাদেশ
ফেব্রুয়ারি জুড়ে বাংলা একাডেমির প্রাঙ্গণে বইমেলাকে ঘিরে চলে বাঙালির প্রাণের উৎসব। অফিসিয়াল নাম "অমর একুশে গ্রন্থমেলা" হলেও আমরা একুশে বইমেলা বলতে অভ্যস্ত হয়ে পড়েছি। লেখক-প্রকাশক-ক্রেতা-পাঠক-আয়োজক আর মিডিয়ার অংশগ্রহণে অত্যন্ত আকর্ষণীয়রূপে মাসজুড়ে চলতে থাকে এই বইমেলা। আইন-শৃঙ্খলাবাহিনিকেও বিশেষ তৎপর থাকতে হয়। পাশাপাশি দর্শকের (যারা ক্রেতা নন) উপস্থিতিও থাকে চোখে পড়ার মতো। এককথায়, বাংলা একাডেমিকেন্দ্রিক বইমেলা দিনেদিনে আমাদের জাতীয় উৎসবে পরিণত হয়েছে _ আন্তর্জাতিক পরিসরেও ছড়িয়ে পড়েছে এর পরিচয় ও গ্রহণযোগ্যতা; ঢাকা আন্তর্জাতিক (আন্তর্জাতিক বটে!) বইমেলার চেয়ে পরিসর আর প্রচার-প্রসারের দিক থেকে অনেকগুণ এগিয়ে বর্ধমান হাউজের বটতলার এই বই-আড়ং। 
বইমেলাকে ঘিরে নানান আয়োজন ও আলোচনার মধ্যে সমপ্রতি স্থান করে নিয়েছে লেখকের অধিকার বা রয়্যালিটির প্রসঙ্গ। ব্যাপারটি পুরনো হলেও প্রকাশনা শিল্পের ব্যাপ্তি ও উৎকর্ষের সাথে সাথে এর না-বলা কথাগুলো প্রকাশ হতে থাকে। প্রচারমাধ্যমের বিস্তার এবং কথা বলা ও লেখার স্বাধীনতার পরিপ্রেক্ষিতের অগ্রগতিও নিশ্চয় জায়গা করে দিয়েছে। লেখকরা জানাতে শুরু করেছেন রয়্যালিটি না-পাবার কথা; প্রকাশকের অসহযোগিতার কথা। অতিসমপ্রতি বাংলা একাডেমি কয়েকজন লেখকের লিখিত অভিযোগের প্রেক্ষিতে, প্রথমবারের মতো, একটি বড়োমাপের প্রকাশনা-সংস্থাকে স্টল বরাদ্দ দিতে কিছুটা বিলম্ব করে; এতে প্রকাশনাজগৎ, লেখকসমাজ এবং মিডিয়াভুবনে সাড়াও পড়ে খানিকটা। 
সৈয়দ মুজতবা আলীর "বই কেনা" রম্যপ্রবন্ধের কথা হয়তো আমাদের অনেকেরই মনে আছে। বাঙালির বইকেনার প্রতি উদাসীনতার কথা প্রকাশ করতে গিয়ে তিনি জানিয়েছেন _ বই-এর দাম কমানো হয় না বলে বিক্রি বেশি হয় না; আবার যথেষ্ট পরিমাণে বিক্রি হয় না বলে প্রকাশকরা বই-এর মূল্য কমাতেও পারে না। _ প্রাবন্ধিকের ওই মন্তব্যে একদিকে যেমন বাণিজ্যপরিস্থিতি ও প্রবণতার কথা আছে, তেমনই রয়েছে প্রকাশক ও বই ক্রেতার মধ্যে (আড়ালে) বিরাজমান দ্বন্দ্বের চিত্র। আর বর্তমানে প্রকাশক-ক্রেতার দ্বন্দ্ব ছাড়িয়ে তা দাঁড়িয়েছে লেখক-প্রকাশক দ্বন্দ্বে। 
আজকের কথা হলো: লেখক বলেন প্রকাশকের বিক্রি ভালো, অন্যদিকে প্রকাশক বলেন লেখকের বই-এর এককপিও বিক্রি হয়নি। আমাদের বিনীত প্রশ্ন হলো _ যদি বই বিক্রি না হয়, তাহলে মেলায় লক্ষ লক্ষ ক্রেতা লক্ষ লক্ষ বই কেনেন কাদের কাছ থেকে? আর প্রকাশকরাই বা মেলায় স্টল বরাদ্দ নেওয়ার জন্য দৌড়ঝাঁপ শুরু করেন কেন? বছরের পর বছর তারা ব্যাবসা টিকিয়ে রাখছেন কীভাবে? আর, বোধকরি একারণেই, স্বচ্ছতার প্রশ্নটিও সামনে এসে দাঁড়ায়; আমাদেরকে নতুন করে ভাবতে হয় প্রকাশনাশিল্পের অবস্থা, লেখক-প্রকাশক সম্পর্ক কিংবা লেখকের প্রাপ্য রয়্যালিটি নিয়ে। 
অবস্থাদৃষ্টে মনে হচ্ছে, লেখক-প্রকাশক দ্বন্দ্ব ক্রমাগত বেড়েই চলেছে। অথচ সারাদুনিয়ায় সভ্যতা ও জ্ঞান-বিজ্ঞানের অগ্রগতি সাধিত হয়েছে অকল্পনীয়ভাবে। এখনও কেন লেখক-প্রকাশকের মধ্যে প্রকাশিত ও বিক্রিত বই-এর সংখ্যা এবং প্রাপ্য ও প্রদেয় রয়্যালিটির অর্থ (টাকা) বিষয়ে কাঙ্ক্ষিত স্বচ্ছতা প্রতিষ্ঠিত হলো না, তা বিস্ময়ের ব্যাপার। এবং এ ক্ষেত্রে প্রকাশকদের আগ্রহের অভাবই যে বেশি দায়ি তা অনুমান করা যায়। কেবল ভাবি, প্রকাশনা-সংস্থার কাছে লেখকরা _ তাদের চিন্তাশক্তি ও সৃজনসামর্থ্য জিম্মি হয়ে পড়ছে না-তো! 
বাংলা একাডেমি যেহেতু সংস্কৃতিমন্ত্রণালয়ের অধীনে একটি অধিদপ্তর হিসেবে কাজ করে, তাই লেখক অধিকার সংরক্ষণ ও তত্ত্বাবধান বিষয়ে একটি স্বতন্ত্র শাখা এখানে থাকতে পারে। অবশ্য প্রকাশকের অধিকার ও মর্যাদার প্রসঙ্গটিও আসে সঙ্গতকারণেই; কারণ অধিকার কিংবা অভিযোগ কখনো একপাক্ষিক হতে পারে না। দুই পক্ষের বক্তব্য, মতামত, অভিযোগ, আপত্তি _ সবই বিবেচনায় রাখতে হবে পর্যবেক্ষণের দায়িত্বে থাকা প্রতিষ্ঠান, সংঘ বা ব্যক্তিকে। 
আমরা জানি, মাননীয় প্রধানমন্ত্রী শেখ হাসিনার নেতৃত্বে বর্তমান মহাজোট সরকারের অন্যতম প্রত্যয় হলো _ ডিজিটাল বাংলাদেশ গড়ে তোলা। বলতে দ্বিধা নেই ধারণাটি যথেষ্ট জনপ্রিয়তা পেয়েছে; সরকার যে অনুযায়ী অগ্রসরও হচ্ছে। আমাদের মনে হয়, প্রকাশনাশিল্পেও এই ডিজিটাল বাংলাদেশের প্রায়োগিক বাস্তবায়ন সম্ভব। প্রত্যেক প্রকাশকের নিজস্ব ওয়েবসাইড প্রতিষ্ঠার ব্যাপারটি বাধ্যতামূলক করা যায়; তাতে তাদের প্রকাশিত গ্রন্থের বিবরণসহ বিক্রি-সংক্রান্ত তথ্যও পরিবেশিত হলে অধিকতর স্বচ্ছতা নিশ্চিত করা যেতে পারে। 
এটা খুবই আনন্দের ব্যাপার যে, বইমেলা চলাকালে প্রতিদিন একাডেমি প্রাঙ্গণ থেকে নতুন প্রকাশিত বই-এর তথ্য (গ্রন্থের নাম, লেখকের নাম, প্রকাশক, মূল্য) ইত্যাদি মাইকের মাধ্যমে প্রচার করা হয়। সম্ভবত তাদের ওয়েবসাইটেও দেওয়া হয় এ সকল তথ্য। পাশাপাশি যদি প্রতিদিনের বই বিক্রির প্রকাশনাভিত্তিক বিবরণ পরের দিন বইমেলার ওয়েবসাইটে প্রকাশ করা হয়, এবং তা স্থায়ীভাবে সংরক্ষণ করা হয়, তাহলে স্বচ্ছতা নিশ্চিত করার ক্ষেত্রে অনেকটা সহায়তা করা সম্ভব। এছাড়া সারাবছর যে সকল প্রতিষ্ঠান বই ক্রয় করে, যেমন: শিক্ষামন্ত্রণালয়, সংস্কৃতিমন্ত্রণালয়, শিক্ষা অধিদপ্তর, জাতীয় গ্রন্থ কেন্দ্র, পাবলিক লাইব্রেরি, বিভিন্ন শিক্ষাপ্রািতষ্ঠান ও গবেষণা প্রতিষ্ঠান, বেসরকারি উন্নয়ন সংস্থা _ তাদের নিজস্ব ওয়েবসাইটে প্রতিবছর ক্রয়কৃত বই-এর বিস্তারিত তালিকা প্রকাশ করতে পারে। 
লেখক-প্রকাশকের মধ্যে চুক্তিপত্র স্বাক্ষরের ব্যাপারে প্রচলিত নীতিমালা থাকলেও এ ব্যাপারে শিথিলতা বা অবহেলা রয়েছে। আমাদের মনে হয়, জাতীয় গ্রন্থকেন্দ্রের মাধ্যমে সার্টিফাইড প্রতিষ্ঠানকেই (চুক্তিপত্র এবং রয়্যালিটি প্রদান সংক্রান্ত যথেষ্ট তথ্য সরবরাহকারী প্রতিষ্ঠান) কেবল স্টল বরাদ্দ দেওয়া এবং বিভিন্ন পর্যায়ে বই ক্রয়ের ব্যাপারে বিবেচনা করা প্রয়োজন। এ ব্যাপারে জনসচেতনতা সৃষ্টি ও বৃদ্ধির জন্য দরকারি প্রচারেরও ব্যবস্থা করা যেতে পারে; তাহলে যারা বই কিনবেন, তারাও জানতে পারবেন লেখক-প্রকাশকের গ্রহণযোগ্যতা, প্রচার ও স্বচ্ছতা। বই-বাণিজ্যের ক্ষেত্রে স্বচ্ছতার বিষয়টিকে কৌশলে এড়িয়ে বই-এর বাজারকে কেবল ব্যবসাকেন্দ্রে পরিণত হতে দিলে, তা জাতির জন্য ক্ষতিকর হবে _ এ বিষয়ে বোধকরি সকল সচেতন মানুষ একমত হবেন। 
প্রকাশক বন্ধুরা ভাববেন না _ লেখাটি আপনাদের বিরুদ্ধে। জাতির সৃজনশীল-চিন্তার লালন ও বিকাশ এবং জ্ঞানচর্চার বিরাট জগৎসহ সাহিত্য-শিল্পভুবনে আপনাদের অবদান অনস্বীকার্য। কোনো কোনো প্রকাশক কিংবা কোনো কোনো লেখকের ক্ষেত্রে প্রকাশকরা রয়্যালিটির ব্যাপারে অনেকটাই আন্তরিক ও স্বচ্ছ (বিশেষ বিশেষ পরিস্থিতিতে অধিক স্বচ্ছও বটে!)।
কিন্তু মনে রাখতে হবে, বিষয়টি কেবল হাতেগোনা পাঁচ-দশটি প্রকাশনা সংস্থা আর নামকরা জনাদশেক লেখকের অধিকার ও মর্যাদার ব্যাপার নয়; এখানে জাতি এবং দেশের সম্মান ও অগ্রগতির প্রশ্ন অতি-অবশ্যভাবে জড়িত। 
প্রকাশনাশিল্পের সাথে জড়িত সকলস্তরের শ্রমিক ও কর্মিরা তাদের পারিশ্রমিক পান; প্রকাশকরা পান লভ্যাংশ _ তাহলে লেখককেও এই শিল্পের একশ্রেণির শ্রমিক বা অংশীদারি ভাবলে ক্ষতি কোথায়? অন্ততপক্ষে এই বৃহৎ শিল্পটির প্রাথমিক পর্যায়ের কাজটি তো লেখকরাই সম্পন্ন করে থাকেন। মেধা-মনন আর শ্রম দিয়ে যে লেখক তাঁর সৃজনশীল বা গবেষণাধর্মি গ্রন্থপ্রণয়নের কাজটি সম্পন্ন করছেন, তার অধিকার ও মর্যাদাকে খাটো করে দেখার কোনো উপায় কিংবা যুক্তি থাকতে পারে না। আমাদের মনে হয়, বাংলাদেশে কৃষকরা যেমন বঞ্চিত _ পায় না তাদের ন্যায্য অধিকার ও পণ্যমূল্য; লাভবান হয় মজুমদার এবং পাইকারি ও খুচরা বিক্রেতারা, তেমনই প্রকাশনা জগতেও শস্যফলানো কৃষকতুল্য লেখক পান না তাঁর সম্মান ও সম্মানি; লাভবান হন প্রকাশক, মধ্যস্বত্বভোগি ও প্রেসের মালিক; কাগজ-ব্যবসায়ি কিংবা প্রচ্ছদশিল্পিও পেয়ে থাকেন কাঙ্ক্ষিত মুনাফা। 
আরেকটি কথা, অতিপ্রাসঙ্গিক না হলেও প্রাসঙ্গিক, বাংলাদেশে পত্র-পত্রিকায় যারা লেখালেখি করেন, তাদের অনেকের ক্ষেত্রেও সম্মানি পাওয়া-না-পাওয়ার অভিজ্ঞতাটা অন্তত আনন্দের নয়। অনেকেরই হয়তো জানা আছে _ জাতীয়পর্যায়ের অনেক পত্রিকার বিনিয়োগ ও ব্যবসা ভালো, তাহলে লেখককে কিছু সম্মানি দিলে এমন কী ক্ষতি? 
শুনতে পাই সরকার বা শিক্ষামন্ত্রণালয় ও সংস্কৃতিমন্ত্রণালয় না-কি গত চার/পাঁচ বছর ধরে বই কেনে না; আবার কোনো কোনো পাবলিক বিশ্ববিদ্যালয়ের অর্থাগারেও জমেছে কয়েক বছরের বই-এর জন্য বরাদ্দকৃত টাকা। আমলাতান্ত্রিক জটিলতা বা রাজনৈতিক কারণে তৈরি হতে পারে এসব জটিলতা। এসবেরও নিরসন প্রয়োজন। প্রকাশকদের বই-এর যথাযথ বিপণনের জন্যও সরকারসহ সকল দায়িত্বশীল প্রতিষ্ঠান ও ব্যক্তিকে আন্তরিকতার সাথে এগিয়ে আসতে হবে। 
মনে রাখতে হবে, একটি জাতি বা রাষ্ট্রের অগ্রগতির জন্য কেবল ব্যবসায়িক উন্নতি সাধন করলেই চলে না _ তার জন্য শিল্পসাহিত্য ও জ্ঞান-বিজ্ঞানের চর্চা এবং তার যথাযোগ্য প্রতিপালন প্রয়োজন। আর এই সৃজনশীল ও মননশীল ধারাটিেেক বাঁচাতে হলে দরকার সম্মান-সম্মানি এবং পৃষ্টপোষকতার বিষয়গুলো বাস্তবায়ন করার পদক্ষেপ গ্রহণ করা। 
</doc>

<doc>
পুরাতন চাল বলে বেশী, আর পুরাতন ঘটনা?(৭ম কিস্তি) 
পি.আর. প্ল্যাসিড,
এইতো খুব নিকটের কথা। টোকিওতে একজন লোক আমাকে বলল, ওই মিয়া; আপনার সাইট এইটা বন্ধ করেন। আপনার সাইটে ঢুকলে কম্পিউটার হ্যাং হয়ে যায়। ভাইরাস আছে। লোকটি নিজেকে একজন সাংঘাতিক (সাংবাদিক) বলে পরিচয় দেয়। আমি তার কথা শোনার পর তাকে আর কিছু বললাম না। কারণ এই লোকটিই মানুষকে বলেন কেউ যেন আমার সাইট না দেখে। বিষয়টি আমার কানে আসার পর, ওর সাথে আমার সাইট নিয়ে আর বেশী কোন কথা বলতে মন চাইল না।
লোকটি "বাংলাদেশ লেখক ফোরাম জাপান" এর সভাপতি (?)। সম্প্রতি এই লোকটি তার সংগঠনের নাম ব্যবহার করে বিবেকবার্তার সম্পাদক (আমার) এর বিরুদ্ধে টেররিসমের সাথে জড়িত পাকিস্তানী গোয়েন্দা বিভাগের সদস্য এবং মুসলমানদের শত্রু হিসেবে অপপ্রচার চালায়। লোকটি যেখানে বৌদ্ধ ধর্মালম্বী, সেখানে এই ধরনের সমাজ বিরোধী অপকর্মের সাথে শুধু জড়িত নয়, একধরনের লোকদেরকে বিভাজন করতে টোকিওতে বিভিন্ন বিতর্কিত কাজ করে আসছে। তাহলে 'অহিংস পরম ধর্ম', এই নীতি ও আদর্শের কতটুকু বহন করেছে?
ওদের একটা গ্রুপ আছে এখানে। সাংঘাতিক ধরনের কাজ করে ওরা। শিবু্যইয়াতে ওদের একটি অনুষ্ঠান হবার কথা। ওরা আমাকে বলেনি। বলবে না, এটাই স্বাভাবিক। তবে তাদের উপদেষ্টা আমাকে অনুরোধ করে বললেন, অবশ্যই যেন সেই অনুষ্ঠানে যাই। যিনি অনুরোধ করে বলেছিলেন, মূলতঃ তাঁকে নিয়েই অনুষ্ঠান। সাংঘাতিকদের আয়োজিত কোন অনুষ্ঠানে আমি যাই না। আমার পরিচিত অনেকে গিয়ে তাদের কাছে আমি কেন যাই না, জানতে চাইলে, ওরা মিথ্যা উত্তর দেয়। বলে ওরা আমন্ত্রণ করেছে, আমার নাকী কাজের ব্যস্ততার জন্য যাই না। (সে নিয়ে আমি পরে লিখবো।)
যার কথা বলছি, তার সাথে সেই অনুষ্ঠানের দিন শিবু্যইয়াতে দেখা। সে-ই আমাকে তাদের সভা বা অনুষ্ঠান স্থল দেখিয়ে নিয়ে গেল। যথা সময়ে অনুষ্ঠান শুরু হল। অনুষ্ঠানে উপস্থিত ছিল ১২জনের মত। সেখানে উপস্থিত একে একে সবাইকে কিছু বলতে দেয়া হল। অথচ আমাকে কিছু বলতে দেয়া হয়নি। দুঃখ নেই এই জন্য। আসলে সেখানে কিছু বলতে না চাওয়াটাই সিদ্ধান্ত নিয়ে রেখেছিলাম। আমাকে যেন কিছু বলতে দেয়া না হয় এমন আদেশ বা নির্দেশ উপর থেকে তাদের মধ্য থেকেই একজনের কাছ থেকে এসেছিল। অবশ্য আরও একজনকে বলতে দেয়নি, তার নাম সাগর শিকদার। অনুষ্ঠান শেষে এই নিয়ে সাগর রীতিমত ঝড় তুলে ফেলল। আমিতো ভেবেছিলাম আবার কিনা হাতাহাতি, পুলিশ পর্যন্ত হয়ে যায় সেখানে। তা আর হয়নি। আমি থামালাম সেই যাত্রা।
কিন্তু এমন একজন সেইদিন বলতে বলা হল, যেই লোককে আমি কখনও কমিউনিটিতে দেখিনি। আমারই ব্যর্থতা মনে করি এজন্য। তবে সে নিজেও স্বীকার করেছে কোন অনুষ্ঠানে সে যায় না। ষ্টেশনে কার সাথে দেখা। সে বলল অনুষ্ঠানের কথা। বলে তাকে নিয়ে এল। তাকে বলা হল, অনুষ্ঠানের মধ্যমণি যিনি, তাকে নিয়ে কিছু বলার জন্য। সে দাঁড়াল। পরনে তার সেন্ডেল গেনজি আর হাফ প্যান্ট। তার কথা এমন ছিল যে এই নামের লোক কে বা কি কিছূই সে জানে না। তাকে বলতে দিয়ে এই সাংঘাতিক লোকটি পরিষ্কার করে তুলল, সে কত ভাল মনের হলে এমন কাজটি করল। ("টোকিওতে একজন সাদা মানুষের কালো মন" এনিয়ে একটি লেখাতে আমি তা ব্যাখ্যা করবো।)
সম্মানিত পাঠকদের এখানে বলে রাখা ভাল, এখানে আমাকে কিছু না বলতে দেয়ার কারণই হচ্ছে আমি বিবেকবার্তা সাইটটি করি। এরাই প্রচার করে বিবেকবার্তা জাপানে দেখে কে? বা কেউ দেখে না। অনেককে আবার সরাসরি না দেখার অনুরোধ করে। মজার ব্যাপার হল যে লোকটি বুক ফুলিয়ে সবার সামনে বলে বিবেকবার্তা সাইটে এই লেখা হয়েছে, এটা কেন, ওটা কেন? আবার এরাই বলে বিবেকবার্তা সাইট তারা পড়ে না। বেশ ভাল কথা। এবার আপনারাই বলুন এই লোক গুলি টোকিওতে বাংলাদেশী কমিউনিটিতে কত বড় সত্যবাদী???? যদি বলে, না পড়ে নয়, অন্যের কথায় বলছে, তাহলে বলবো আগে নিজের চোখ দিয়ে পড়তে, তারপর কথা বলতে। নাকী পড়তেই জানে না তারা, তাও ভাববার বিষয়। তবে যারা এসব বলছে তারা পড়তে পারে এবং পড়েই বলে। স্বীকার করতে চায়না কারণ, বিবেকবার্তা বলে কথা।
সম্প্রতি আমার সাইটে একজনের ছবি সহ লেখা হল, শীঘ্রই তার স্বাক্ষাৎকার ছাপা হবে। সেই সাংঘাতিক লোকটি নাকী তাকে ফোন করে বলল, আপনি বিবেকবার্তায় স্বাক্ষাৎকার দিয়ে সমাজে কতটা ছোট হয়েছেন আপনি জানেন? বিবেকবার্তাকে যেন কোন সুযোগ দেয়া না হয়। বিষয়টি জানার পর আমি কোন কথাই বললাম না। এখানে কয়েক জন উঠে পরে লেগেছিল বিবেকবার্তা যেন বন্ধ হয়ে যায়। আরেকজন সাংঘাতিক লোক বিভিন্ন অনুষ্ঠানে গিয়ে বলে আমি কিন্তু সাংঘাতিক না। থালাবাটি ধুই। এই লোকটি সম্প্রতি যে ঘটনা ঘটিয়েছে তা টোকিওতে যতদিন বাংলা আর বাংগালীর অস্তিত্ব থাকবে ততদিন ইতিহাসের পাতায় স্মরণীয় হয়ে থাকবে। একে অনেকে ' মুখ লে চোর ' বলে ডাকে। ওদের যন্ত্রণায় আমার বিবেকবার্তার মুখ থুবরে পড়েছিল। একবার ভাবছিলাম এসব ছেড়ে দিয়ে আবার কামলা দিতে শুরু করবো। সিদ্ধান্ত নেবার কিছুদিন পরেই হাত বাড়ালেন বিশিষ্ট ব্যবসায়ী ও সমাজ সেবক মিঃ সাকুরা সাবের। তার এই হাত বাড়ানোই মোড় ঘুড়িয়ে দেয় বিবেকবার্তার পথ চলা। এরজন্য বিবেকবার্তা মিঃ সাকুরা সাবেরের প্রতি কৃতজ্ঞ। এরপর নাম যাঁর না নিলেই নয়, তিনি হলেন মাহমুদ রবি চৌধুরী। সম্প্রতি জাপান শাখা আওয়ামীলীগের নির্বাচনকে নিয়ে আমি এই রবি চৌধুরীর পক্ষ নিলাম। কারণ উনি যথেষ্ট সৎ এবং যোগ্য প্রার্থী। নির্বাচনে হার জিত থাকতেই পারে। রবি ভাই নির্বাচনে হারলেও আমার কোন দুঃখ নেই। কারণ একজন সৎ ও যোগ্য লোকের পক্ষে কথা বলা আর কলম ধরেছি। এ কাজটি করতে গিয়ে অনেকের চোখের কাটা হয়েছি। এজন্য মোটেও পিছপা হতে চাই না। কারণ রবি ভাই আমাকে নীতিগত ভাবে সমর্থণ দিয়েছেন।
আরও একজন যাঁর নাম না নিলেই নয়। প্রচন্ড সাহসী সুশীল সামাজ তৈরী করতে যার অগ্রণী ভূমিকা রয়েছে এই টোকিওতে। তাঁর নাম সামছুল আলম ভূট্টো। এই ভূট্টো ভাই আমার সাখে আছে বলেই বিবেকবার্তা আজ আবার প্রাণ ফিরে পেয়েছে। তার সাথে আপনারাতো আছেনই।
টোকিওতে খারাপ কিছু লোকের কারণে আমি যখন একদম একা অসহায় হয়ে পরেছিলাম, তখন এই তিনজন আমার পাশে এলেন, এবং আছেন। এখন বলতে পারি সাথে আছেন আপনারা। সুতরাং বিবেকবার্তা চলবে তার আপন গতিতে। 
</doc>

<doc>
পুরাতন চাল বলে বেশী, আর পুরাতন ঘটনা? (৬ষ্ঠ কিস্তি)
পি.আর. প্ল্যাসিড,
টোকিওতে প্রবাস প্রজন্ম নামে একটি খুব সুন্দর অনুষ্ঠানের আয়োজন করা হচ্ছে বিগত কয়েক বছর ধরে। ক্রমেই এর জনপ্রিয়তা বাড়ছে। টোকিওতে এমন একটি প্রসংশনীয় অনুষ্ঠানের আয়োজন হউক, আমি তার পক্ষে। কিন্তু পক্ষে না এর আয়োজকদের এবং এর সাথে সংশ্লিষ্ট কিছু লোকের। এই প্রসংগে বলতে গেলে আমার কিস্তির আর শেষ হবে না। তারপরেও যা না বললেই নয়, তাই বলছি।
গত কয়েক বছর ধরেই বাংলাদেশের একটি সাপ্তাহিক এর সম্পা্দক সরাসরি এই অনুষ্ঠানের সমর্থন দিয়ে আসছেন এবং নিয়ন্ত্রন করছেন। বিগত দিনে যেমন সম্পাদক সাহেব জাপান এসেছেন লর্ড ক্লাইড এর মতন। এ বছরও তিনি টোকিওতে এসেছিলেন লর্ড ক্লাইড এর মতন । যারফলে এবারেই প্রথম টোকিওতে সিরাজদৌল্লা এবং মিরজাফর দু'টি গ্রুপ খুব স্পষ্ট হয়ে উঠেছে। যা ইংরেজ শাসন আমলে বাঙ্গালী জাতি দেখেছে। টোকিওতে এসে তিনি মনে হচ্ছে বেশ উপটৌকন নিয়ে দেশে ফিরেছেন। তার এ টোকিও আসা যাওয়ার ফলে টোকিওতে বাঙ্গালাদেশ কমিউনিটি স্পষ্ট দু'টি ভাগে বিভক্ত।
গত ২০শে নভেম্বর প্রবাস প্রজন্মের অনুষ্ঠান শুরুতে, অনুষ্ঠান স্থল থেকে আমাকে একজন টেলিফোনে জানিয়েছেন, দূতাবাসের কোন কর্মকর্তা অনুষ্ঠানে না আসায়, ঢাকা থেকে আগতঃ অতিথি নাকী দূতাবাস কর্তাদের অনুপস্থিতিতে কটু কথা বলেছেন।
টোকিওতে বাংগালীদের অনুষ্ঠান হবে, তাতে দূতাবাসের কোন কর্মকর্তা আসবেন কি আসবেন না এটা নিয়ে ঢাকা থেকে আগতঃ কোন অতিথি কথা বললে, তা কতটা শোভনীয়, পাঠকই বিচার করবেন। একসময় এই আয়োজকদের আয়োজিত যে কোন অনুষ্ঠানে হূমরী খেয়ে পরতেন দূতাবাস কর্মকর্তা বৃন্দ। তখন কেউ কিন্তু কখনও বলেননি, সরকারী কর্মকর্তাদের বিদেশে এভাবে যে কোন অনুষ্ঠানে গিয়ে,যে হাজির হন, এই জন্যই কি তাদের দূতাবাসের চাকরী নিয়ে বিদেশে পাঠানো হয়? এমন কথা কিন্তু কেউ কখনও বলেনি। তখন আসার পিছনে যে কারণ গুলি ছিল, তা মনে হয় তখনকার সরকারী দলের কাউকে বা সরকারের কাউকে কর্মকর্তাগন তুষ্ট করতেই বোধ হয় সব অনুষ্ঠানে এসে হাজির হতেন।
এবারে না আসাটাও সম্পূর্ন তাঁদের ব্যক্তিগত ব্যাপার বা কারণ। এনিয়ে আমাদের কথা বলা ঠিক নয়। তারপরেও এ নিয়ে কথা হয়েছে বলে আমি বিষয়টি নিয়ে লিখছি। সত্য কথা লিখতে গেলে অনেকটা ব্যক্তিগত প্রসংগ চলে আসতে পারে হয়তো। অনেক সময় ব্যক্তিগত বিষয় সার্বিক বিষয় বা সামাজিক বিষয় হয়ে দাঁড়ায়। শুরুতেই জানা দরকার এই প্রবাস প্রজন্ম করছেন কারা? এর মূল স্পনসর কারা? এদের উদ্দেশ্য কি? এসব পরিস্কার হওয়া দরকার আগে, তবেই না আপনার সেই বক্তব্য মূল্যায়িত হবে।
প্রবাস প্রজন্ম যার উদ্যোগে হয়, তার একটি লেখায় ছিল, জাপানে বসবাসকারী বাংলাদেশী হিন্দু সম্প্রদায়ের লোক রোজগারের টাকা ইন্ডিয়াতে পাঠায়। তার লেখাতে জাপান প্রবাসী হিন্দু সমপ্রদায়ের লোকদের কটাক্ষ করেই লিখেছিল, আপনার আশীর্বাদতুষ্ট সেই লেখক সাংবাদিক এবং প্রবাস প্রজন্মর উদ্যোক্তার জানা দরকার, দূতাবাসের বর্তমান চার্জ দ্য এ্যাফেয়ার্স একজন হিন্দু সম্প্রদায়ের যোগ্য কর্মকর্তা। বিষয়টি যদি আয়োজকদের মনে থাকে, তাহলে নিশ্চয় তাঁদের আসার বিষয়টা প্রত্যাশা করাটাও ঠিক না। আর প্রধান কর্তা যদি বিষয়টি জেনে থাকেন, তাহলে ওনি না আসার বিষয়ই গুরুত্ব দিতে পারেন। আর দূতাবাসের প্রধান কর্তা না আসলে অন্যদেরও আসার কথা নয়। এটাতো এমন কোন না বুঝার বিষয় না। প্রবাসে একজন সামপ্রদায়িক মনভাবাপন্ন লোকের আয়োজিত অনুষ্ঠানে সরকারী লোক এসে আবার কিনা বিপদে পরেন।
আরও একজনের কথা বলছি, যার নাম উক্ত আয়োজনের সাথে প্রচারিত হয় একজন আহব্বায়ক হিসাবে। তিনি টোকিওতে একজন বয়জ্যষ্ঠ। এজন্যই শুধু তিনি সম্মানিত। তবে তাঁর একটা দলীয় পরিচয় আছে। যেটা তিনি নিজেও অস্বীকার করতে চাইবেন না। বর্তমান সরকারের মাননীয় প্রধান মন্ত্রী শেখ হাসিনা যখন এর আগের টার্মে প্রধান মন্ত্রী হয়ে জাপান সফরে এসেছিলেন, তখন হোটেল ওতানিতে তাঁকে নাগরিক সংবর্ধণা দেয়া হয়েছিল। সে সময় বর্তমান প্রবাস প্রজন্মের আহব্বায়ককে মানপত্র পাঠ করতে অনুরোধ করা হয়েছিল। তখন ওনি রাজনৈতিক মতাদর্শের কারণে মানপত্র পাঠ করতে অস্বীকৃতি জানান। এরপর বেগম খালেদা জিয়া প্রধান মন্ত্রী হয়ে জাপান সফর কালে কিন্তু সেই তিনিই আবার সহাস্য মানপত্র পাঠ করেছিলেন। তার মানে ধরে নেওয়া যায় তিনি একজন আওয়ামী সরকার বিদ্বেষী ব্যক্তি। আমি জানি সরকারী কর্মকর্তাগণ সরকারের আজ্ঞা বহ, এটা জানার পরেও কি আপনি বলবেন, বর্তমান সরকারের বিদ্বেষী একজন লোকের দ্বারা আয়োজি অনুষ্ঠানে দূতাবাস কর্মকর্তাদের না আসাটা অপরাধ? যদিও আমি জানি না কেন তারা আসেননি।
এরপর বলবো আপনার কথা। আপনি যে অনুষ্ঠানে উপস্থিত সেখানে দূতাবাসের কর্তা ব্যক্তিদের কেন আসাটা বাধ্যতা মূলক হতে বলেন? আপনার পত্রিকাতে এই দূতাবাস কর্মকর্তাদের সম্পর্কে, তাদের অপছন্দের মনত্মব্য পূর্ণ লেখা ছাপা হয়। আপনি যেখানে প্রধান মন্ত্রী সম্পর্কে বাজে কমেন্ট করেন। বর্তমান দলকে নিয়ে যেখানে সর্বদা নিগেটিভ লেখা লেখেন। সেখানে আপনি কি করে ভাবেন দূতাবাসের লোকজন উপস্থিত থাকবেন?
দূতাবাসের লোকজন আমার কেউ না। কিন্তু আপনার দুঃখ আর রাগের কথা শুনে কষ্ট হয় বলেই আমার কষ্টের লেখাটি লিখছি। এবারেইতো আপনি দেখলেন আপনার অনুষ্ঠানে, দূতাবাসের কেউ নেই। এমন একসময় দেখবেন, আপনার অনুষ্ঠানে কোন লোকই নেই। লোক না হয় নাচ গান দেখতে আসবে। যারা আপনাকে সাবাস সাবাস বলছে, তারাই বলবে ব্যাটা খাটাস। কারণ আপনি যে ভাবে একটি গ্রুপকে সমর্থন দিয়ে টোকিওর বাংগালী কমিউনিটিতে বিবাদ ছরাচ্ছেন। এটা একসময় মানুষ বুঝে ঘৃণা দিবে। তার প্রমান, সমপ্রতি টোকিওতে আওয়ামী পরিবারের দুইজন ভাইকে পুলিশের ভাত খাইয়ে দিতে আপনার ভ্থমিকা, সূর্য্যের মত পরিষ্কার।
এরপর আসেন এর স্পনসরদের পালায়। আপনার পত্রিকার ইন্টারনেট সংস্করণে দেখুন কাদের বিজ্ঞাপন ঝুলছে। এদের একজনও কি আওয়ামীলীগ করে বলে মনে করেন? তাহলে আপনার এত গোস্বা, রাগ, অভিমান বা দুঃখ কেন? প্রবাস প্রজন্ম করার নামে প্রবাসে বেড়ে উঠা শিশুদের মন যে অতি সুকৌশলে নষ্ট করছেন ঠান্ডা মাথায় তা ভেবে দেখলেই পেয়ে যাবেন।
প্রবাসীদের সমাজ প্রবাসীদেরই ভাবতে দিন। তবেই প্রবাসে বাংগালী দৃষ্টান্ত রাখতে পারবে। 
</doc>

<doc>
পুরাতন চাল বলে বেশী, আর পুরাতন ঘটনা?(৫ম কিস্তি)
জাপানে বাংলাদেশ থেকে একজন বিখ্যাত সাংবাদিক এসেছেন। এই পর্যন্ত তিনি কয়েকবারই এসেছেন জাপানে। এই পর্যন্ত আসার সাথে এবারের আসাটাকে অনেকে কিছুটা হলেও ভিন্ন ভাবে দেখছেন। এর কারণ অবশ্যই আছে। বাংলাদেশের আর কোন সাংবাদিক কোন দেশে এত বেশী গিয়েছেন বলে জানা নেই। কারো কারো পরিবার বাইরে থাকলে সেটা আলাদা কথা। গোলাম মর্তূজার মত সম্পাদকদের জাপান আসাটাকে আমরা স্বাগতম জানাই। কারো সামর্থ থাকলে এদের নিয়ে আসার অনুরোধ করবো। এরা দেশে গিয়ে অনেক কিছু লিখতে পারবে। দেশের মানূষ তা পড়বে। সুতরাং দেশ বদলাতে তাদের ভূমিকা হবে সবার উর্ধে। কিন্তু একটা মহল এবারে তার জাপান আসাটাকে বলেছেন একরকম চ্যালেঞ্জে। এরকম চ্যালেঞ্জে তিনি জয়ী হয়েছেন, ভাল কথা। এজন্য অভিনন্দন জানাই। আর জাপানে আসার জন্যও তাকে সুস্বাগতম।
জাপান প্রবাসী অনেকের জন্য আনন্দের বিষয় হলেও আপনার মনের ভিতর এটাকেু কখনও আনন্দের বলে মনে করবেন না মনে করছি। কারণ, বাংলাদেশে বসে আপনি জাপানের কমিউনিটি নিয়ে ভাবেন আর কতিপয় লোক আপনার উপর এত বেশী নির্ভরশীল এটাকে আপনি সম্মান নাকী নোংড়ামী মনে করছেন আপনিই ভাল বলতে পারবেন।
আরেকটি গ্রুপ আপনি যাদের টোকিওতে মাস্তান বা খুনি বলে আখ্যায়িত করেছেন। তারা কিন্তু এটাকে মনেই করতে পারে, আবারও এসেছেন নোংড়ামী করতে। তবে নোংড়ামী বা সম্মানী কাজ যেটাই করতে আসুন না কেন, এটা আপনার বিশাল সুযোগ। একজন সাংবাদিক হিসাবে চেষ্টা করলেই পারেন, এপর্যন্ত যাদের আপনি টোকিওতে মাস্তান বলে আপনার লেখাতে অভিযোগ করেছেন, তাদের সম্পর্কে যেনে যেতে পারবেন।
সম্প্রতি আমি বাংলাদেশে গিয়ে এনটিভির অফিসে এক ঘনিষ্ঠ বন্ধুর কাছে গিয়েছিলাম দেখা করতে। দেখা বলতে কাজও ছিল একটা। কাজ সেরে নীচে নামার পর দেখা হয়েছিল গোলাম মর্তুজা সাহেব আপনার সাথে। তখন আপনি আপনার অফিসে যাবার কথা বলেছিলেন। আমিও যাবো কথা দিয়েছিলাম। কিন্তু দুর্ভাগ্য, যাওয়া আর হয়নি। তার আগেই আমি সাপ্তাহিক ২০০০ ম্যাগাজিন এর অফিসে গিয়েছিলাম।
এক সময় গোলাম মর্তুজা সাহেব এই অফিসে বসতেন। এখন নেই। যতটা জানলাম সেখান থেকে আপনাকে বিদায় করে দেয়া হয়েছে। স্বেচ্ছায় যে আপনি ২০০০ এর অফিস ছাড়েননি এটা পরিচিত মহলের সকলেরই জানা। এবার যাওয়াতে যেন আরও বেশী তথ্য জানা হল এ সম্পর্কে। আপনি এত বড় খ্যাতিমান একজন মুক্তি যোদ্ধার স্বপ্নের প্রতিষ্ঠান সাপ্তাহিক ২০০০ ম্যাগাজিন এর গেট থেকে বের হয়ে আসার সময় আপনার সাথে আরও অনেককে বের করে নিয়ে এসেছিলেন। যেমন অফিস স্টাফ তেমনই বাইরের প্রতিনিধিও।
বাইরের প্রতিনিধিদের অকেকেই আবার আপনার সাথে চলে যাননি। জাপানেই আপনার যে দুইজন আপনার প্রতিনিধি এই দুজনের কথাই আমি বলছি। এদের নাম সাপ্তাহিক ২০০০ এর প্রিন্টার্স লাইনে ছাপা হবার আগে একটা প্রতিযোগীতা হয়েছে। সেই দুজনের সাথে প্রতিযোগিতা করতে গিয়ে আমি দেখলাম আপনি মিথ্যাকে গুরুত্ব দিচ্ছেন বেশী, তাই আপনার সাথে যোগাযোগ ছেড়ে দেইআমি। সেখান থেকেই আপনার টোকিও যাত্রার মুখ খুলে গেল।
আপনার খেয়াল থাকতে পারে, সাপ্তাহিক ম্যাগাজিনের সম্পাদক হবার আগে আপনি যখন সাপ্তাহিক ২০০০ এর এসকজন প্রতিবেদক, তখন একটা কাজে আপনার সহযোগিতা চেয়েছিলাম। টোকিওর একজন ব্যবসায়ীর কারণে তার পরিবারকে দেশে সামান্য নিরাপত্তার ব্যবস্থা করিয়ে দেবার জন্য বলি। কাজটির জন্য কয়েক জায়গাতে আপনি ফোনও করেছিলেন, জানি। তখন, সেই ব্যবসায়ী বিবেক ম্যাগাজিনের স্পন্সর।
একপর্যায় সেই ব্যবসায়ী বিজ্ঞাপনের টাকা দিতে অস্বীকার করলে আমি বিবেক প্রকাশ করা বন্ধ করে দেই। তখন ব্যবসায়ী লোকটি তার স্বার্থেই অন্য একটি পত্রিকাকে সমর্থন দিতে থাকে। তখনই মূলতঃ টোকিওতে বেরিয়ে আসে আপনার সাংবাদিক।
এতদিন তারা সর্বদা একই পথে হাটতেন। ইদানীং আর তা দেখা যাচ্ছে না। টোকিওতে আছেন, ইচ্ছা করলেই আপনার দুই প্রতিনিধি সম্পর্কে জানতে পারেন। আপনারই সৃষ্টি দুই সাংবাদিকের মধ্যে গলদ কোথায়? বিষয়টি এখন চাঁদের মত পরিষ্কার। শাক দিয়ে মাছ ঢাকতে না চাইলে বিষয়টি এখন ওপেন সিক্রেট এর পর্যায় নেই। ওপেনই বলা চলে। বিষয়টি সম্পর্কে যদি বলি দুজনের মধ্যে ভাল খারাপ আপনাকে বলতে হবে। এতে কিন্তু দুজনকেই আপনার চোখে সমান ভাবে দেখা সম্ভব না। একজনের বদৌলতে আপনি জাপান আসার সুযোগ করে নেন। এসে থাকেনও তার বাসায়, খানও তার ভাত। স্বভাবতই তার প্রশংসা করবেন বা পক্ষ পাতিত্ব করবেন, যদি তাদের মধ্যে বিরোধ আপনি দেখতে পান। যদি কোন দ্বন্দ হয়।
সম্প্রতি তাদের একজনের সাথে আমার কথা হয়। দূতাবাস থেকে একই সাথে ট্রেনে ফিরছিলাম। অনেক কথাই বললেন আপনার অপর প্রতিনিধি সম্পর্কে। তার বক্তব্য শুনে মনে হল, যে বিষয়টি নিয়ে তাদের মতপার্থক্য। এই বিষয়টি সত্য হলে আমি সমর্থন দিতে পারি। কথা শোনার পর ভেবে দেখলাম, ঘুরে ফিরে দেখা যায় একটি লোক এর সাথেই সবার ঝামেলা। দেশে ফিরে যাওয়া পারভেজ, বাবলু রহমান, ববি তিনজনের সাথেই কথা হয়েছে। তারা এক সময় আপনার প্রতিনিধিদের পক্ষে কাজ করত। তাদের ভাষ্য থেকে অনেক কিছুই জেনেছি।
আপনি যদি কোন মিথ্যা বলে না থাকেন, তাহলে আপনার স্মরণ শক্তি থেকে একবার মনে করতে বলবো, আপনি বলেছিলেন, টোকিওতে নাকী একটি ছেলেই বেশী গেঞ্জাম করছে। এ নিয়ে আগেও লিখেছিলাম। তাই আর লিখতে চাই না। তবে সম্প্রতি যে বিষয়টি প্রমাণিত, সেটি হচ্ছে, টোকিওতে কেউ যদি সবচেয়ে মিথ্যা বলে থাকে তাহলে আপনার সেই্ প্রতিনিধিই বলে। আর সেটাকে আপনি সমর্থণ দিয়ে আসছেন বারবার। সেই মিথ্যার জাল থেকে আপনি বেরিয়ে আসতে পারেননি এখনও। পারেননি নাকী ইচ্ছা করেই বের হচ্ছেন না, জানি না।
জাপানে আসছেন,অনেক কিছুই নিয়ে যাচ্ছেন হয়ত। কিন্তু জাপান থেকে কিছুই কি শিখার নেই? জানার নেই আপনার? যা আপনি দেশে গিয়ে লিখলে দেশের মানুষ পড়ে উপকৃত হতে পারে? আর না পারেন সম্প্রতি আপনি যে কয়কেজন সম্পর্ক লিখেছেন এরা টোকিওর খুনি বা মাস্তান। এদের সম্পর্কেওতো সত্য উদঘাটন করে যেতে পারেন নিজ দ্বায়িত্বে।
হতে পারে আপনাকে কেউ এখান থেকে জানিয়েছে। তাদের কথা বিশ্বাস করে হয়ত লিখেছেন ওসব।
এত কিছু করছেন আর লিখছেন, মনে হয় ভাল করেই আপনি জানেন মাস্তান কাকে বলে। টোকিও আসছেন, একা হেটে বেড়াচ্ছেন। এমনকি যাকে মাস্তান বলে আখ্যায়িত করেছেন তাঁর দোকোনের সামনে দিয়ে যাচ্ছেন, তারা দেখে কি কেউ তেমন আচরণ আপনার সাথে করেছে? হয়তো বলবেন, এটা জাপান, এখানে কি এতই সহজ যে মাস্তানী করবে?
তাহলে আমার প্রশ্ন, আপনি যে লিখেছেন টোকিওতে কে বা কারা মাস্তানী করে, এটাও কি ঠিক? যদি ঠিক না হয়, তাহলে বলতে হবে আপনি মিথ্যা লিখেছেন। আপনিও আপনার মত মিথ্যাবাদী? এটুকু বলার ইচ্ছা আমার নেই। লিখলাম এজন্য যে, কারো টাকা খেয়ে বা কারো সেবা পেয়ে আপনি কারো পক্ষে মিথ্যা গুন গান গাইলে সেটা যদি জায়েজ হয়, তাহলে অন্যদের বেলাতে সেটা, সেটা কেন অন্যায় হয়, বলবেন কি?
আপনার ব্যবসা ভাল হলে আপনি আরও শতবার আসেন জাপানে, কিন্তু ব্যবসা সফল করতে এসে যদি মিথ্যার উপর ভর করে কোন লেখা লিখেন আর সেটাকে গায়ের জোড়ে সত্য বলতে চান তাহলে সমাজ একসময় কলুসিত হবে। সে সাথে ঘৃণিত হবেন আপনি। তাই জাপানে আপনাকে শুভেচ্ছা আর স্বাগতম এর পাশাপাশি আহব্বান করছি আগামী প্রজন্মের জন্য চিন্তা করে ভাল কিছু উপহার দেবার জন্য।
</doc>

<doc>
পুরাতন চাল বলে বেশী, আর পুরাতন ঘটনা?( ৪র্থ কিস্তি)
আমার ভক্ত বলবো না, বলবো পাঠক কূল। পাঠক কূলের কেউ কেউ আমাকে প্রশ্ন করেছেন হঠাত আমি চাউলের ব্যবসা শুরু করলাম কেন? বললাম, না করে উপায় কি? কিছু একটা করে তো খেতে হবে, নতুবা খাবো কি? কেউ করে গাড়ীর ব্যবসা, কেউ করে নারীর। আবার, কেউ করে রেষ্টুরেন্ট ব্যবসা আর কেউ করে হালাল ফুডের। তাহলে আমার সমস্যা কি, এই চাউলের ব্যবসা করতে? এই চাউল কি সেই চাউল? যে চাউলের ভাত খেলে পেট ভরে? না। এই চাউল হচ্ছে সেই চাউল, যে চাউলে ঝগড়া বাধে আর শত্রু বাড়ে। অনেকেই বলে, এসব করে বা লিখে লাভ কি? লাভ লোকসান করলে আমার লসই হয় বেশী। লাভেরতো প্রশ্নই আসে না।
আজকে আমার লেখার বিষয়, বাধা দিয়ে জেল খাটা, শুভাকাংক্ষীদের মায়া কান্না।
এই বিষয় নিয়ে লেখার কারণে আমি ক্রমেই অবাঞ্ছিত হচ্ছি বিভিন্ন অনুষ্ঠানে। দুঃখ নেই। দুঃখ নেই এ জন্যে যে, আমি যাদের নিয়ে লিখছি তারা লেখা পড়তে না পারলেও অন্যের কাছে শুনছে। সত্য কথা লেখার কারণে আমার উপর কতিপয় লোক ক্ষেপে গিয়েছে। গ্রুপিং করছে আমার বিরুদ্ধে।
"শুনেই এত ভাব? পড়তে পারলে না জানি কি অবস্থা হত।" কথাটি বলেছেন জমপুরের এক বাসিন্দা। জমপুরের লোকদের অনেক বিষয়ই আমি জানি সেই বাসিন্দার মাধ্যমে। তারা কি সিদ্ধান্ত নেয় তাও আমার কানে আসে ওর মাধ্যমে।
সম্প্রতি টোকিওর হট টক ছিল রনি আর মিলন। তারা একজন সাংঘাতিককে বংগবন্ধু জাতির পিতা শেখ মুজিবর রহমান এর মৃতু্য বার্ষিকী বা জাতীয় শোক দিবস উপলক্ষে আয়োজিত অনুষ্ঠানে ঢুকতে বাধা দিয়েছিল। বাধা দেয়ার কারণে হাজত পর্যন্ত যেতে হয়েছে তাদেরকে। এটা আমাদের সচেতন বাংলাদেশীদের জন্য শুভ সংবাদ নাকী লজ্জার, তা পাঠকই বলবেন।
রনি আর মিলন জাপানে আওয়ামী রাজনীতির সাথে জড়িত। যুবলীগ নেতা দু'জনই। একজনের বাড়ী নারায়ণগঞ্জ আরেক জনের বাড়ি মুন্সিগঞ্জ। এখানে অনেকগুলি আঞ্চলিক সংগঠনের জন্ম হয়েছে। এসব সংগঠনের কর্মকান্ড কি- তা পরিষ্কার নয়। এসব সংগঠনের পক্ষ থেকে দু'জনকে দেখতে যায়নি কেউ। দুইটি এলাকার মধ্যে বিক্রমপুরের লোক জাপানে বেশী। তাদের দ্বারা সংগঠনের যে কোন কর্মকান্ডে লোক হয় বেশী। তাদের লোকবল, অর্থ সবই বেশী। অথচ তাদেরই এলাকার একজনকে যখন সেই এলাকার লোকই এরেষ্ট করিয়েছে, তখন সোসাইটি কোন ভূমিকাই রাখেনি। এমন একটি ঘটনার পর কার কি ভূমিকা ছিল বা কোন সোসাইটি কি করেছে সবই জানা হয়ে গেছে। আগেই বা কি করেছে ঐ সোসাইটি।
আমি কোন এলাকা বাসীর শত্রু হতে চাই না। আমার তথা জাপান প্রবাসীদের প্রত্যাশা বরাবরই বেশী এই সোসাইটি গুলোর প্রতি। স্বার্থক না হলেও ভাল কোন কাজের উদ্যোক্তা অন্ততঃ নিতে পারে। ভাল কোন কাজ এখন পর্যন্ত করতে দেখিনি। ভাল কোন কাজের আলামত পর্যন্ত এমন বাধা দেওয়ার ঘটনায় ছিল সম্পূর্ণ অনুপস্থিত।
তবে শুনেছি, ব্যক্তিগত ভাবে কারো,দেশের বাড়ীতে টেলিফোন করে উপযাজক হয়ে কথা বলেছে এই সংগঠনের কেউ কেউ। এদের কেউই যে ভালো কোন উদ্দেশ্য নিয়ে ফোন করেননি তার আভাষ পাওয়া গেছে তাদের পরবর্তী কর্মকান্ড থেকে। তারা আবার তা রেকর্ড করেও নাকী পুলিশকে শুনিয়েছে। তাদেরই কেই কেউ রনি মিলনের বিরুদ্ধে স্বাক্ষীও দিয়েছ্।
এই রনি মিলনের বিরুদ্ধে স্বাক্ষীও নাকী তারা দিয়েছে পুলিশের কাছে। এরাই আওয়ামীলীগ করে, এরাই করে সমাজ সেবা। দলের হয়ে কাজ করলে কেউ যদি কোন খারাপও করে তারপরেও দলের স্বার্থে তাকে বাঁচানোর চেষ্টা করে সব দলই। কিন্তু এই ক্ষেত্রে বর্তমান দলের সাধারণ সম্পাদক, অর্থ সম্পাদক, সাংগঠনিক সম্পাদক, এত সব সম্পাদক তারা কি করেছেন? এরা কি একদিনও সময় করতে পারেনি রনি আর মিলনকে দেখতে যাবার জন্য।
এই লোক গুলি সামনে যখন সভাপতি আর সম্পাদক হবার জন্য আপনাদের কাছে ভোট চাইতে যাবে, তখন এই প্রশ্নটাই করবেন শুধু। জানতে চাইবেন, আপনিও যে তাদের দল করছেন, তাদেরকে ভোট দিয়ে সভাপতি সম্পাদক বানালে রনি আর মিলনের মত দলকে ভালবেসে আওয়ামীলীগের ক্ষতি করে এমন সাংঘাতিককে আপনাদের কাজের বেঘাত ঘটাতে পারে, মনে করলে, কাউকে কোন অনুষ্ঠানে প্রবেশ করতে না দিলে আপনাদেরকে কি পুলিশ দিয়ে এরেষ্ট করতে সাহায্য করবে কিনা বা দেখতে না গিয়ে মায়া কান্না করে, দেশের বাড়ীতে ফোন করে বাবা মাকে মানসিক যন্ত্রণায় ফেলবে কিনা? এসব জেনে তারপর তাদেরকে ভোট দিয়ে সভাপতি আর সম্পাদক বানানোর কথা ভাববেন।
ভাবতে অবাক লাগে, জাপানে দীর্ঘ দিন ক্ষমতা নিয়ে বসে থাকা নেতা হয়ে দলের কর্মী বা নেতাদের বিরুদ্ধে এমন কাজ করে কিভাবে? এই লোক গুলিই বলে বেড়ায় বিবেকবার্তায় আমি আওয়ামীলীগের বিরুদ্ধে লিখে নাকী দলের ক্ষতি করছি। আমি নাকী তাদের বন্ধুত্বের মধ্যে ফাটল ধরাচ্ছি। আওয়ামীলীগ কি এতই ভংগুর দল যে আমি বা কেউ কিছু বললে বা লিখলেই দলের ক্ষতি হবে, বা দল ভেংগে যাবে? আপনাদের বন্ধুত্বই বা কেমন, আমি কিছু লিখলেই আপনাদের বন্ধত্বের মাঝে ফাটল ধরবে বা বন্ধুত্ব নষ্ট হয়ে যাবে? এটাকে বন্ধুত্ব অন্তত বলা যায় না, বলতে পারেন সম্পর্ক। ঠুনকো সম্পর্ক। একজনের সাথে আরেকজনের মেকি বিশ্বাসের উপর দাঁড় করানো সম্পর্ক। এজন্যই ভেংগে যাবার ভয়। তার মানে কি আপনাদের সম্পর্কের চেয়ে বিবেকবার্তার কলম শক্তিশালী।
তবে এ কথা মানতেই হবে, ন্যায় আর সততার উপর ভর করে টোকিওতে বিবেকবার্তা দাঁড়িয়ে আছে। যার পাশে এসে আজকে দাঁড়িয়েছেন রবি চৌধুরী, সাকুরা সাবের আর সামছুল আলম ভুট্টো। এই লোক গুলোই রনি আর মিলনের দুর্দিনে পাশে এসে দাঁড়িয়েছেন। হাত বাড়িয়েছেন অভিভাবকের বেশে। এমন অনেকেই। তারা এখন আর এখানকার আওয়ামীলীগের নোংরা পলিটিক্সে জড়াতে চান না। তাদের চাওয়া পরিষ্কার পরিচ্ছন্ন আর সুষ্ঠু পরিবেশে দেশের ভাবমূর্তি ভাল করার জন্য প্রতিটি প্রবাসীর পাশে দাঁড়ানো। সাধারণ প্রবাসীদের ভালবাসাই তাদের চাওয়া্।
পাঠক, আপনি যে দলের আদর্শে বিশ্বাসীই হন না কেন, বুঝতে চেষ্টা করবেন, ঘোড়া চিনবেন ময়দানে, আর বন্ধু চিনতে হয় বিধানে । 
</doc>

<doc>
পুরাতন চাল বলে বেশী, আর পুরাতন ঘটনা?(৩য় কিস্তি) 
পি.আর.প্ল্যাসিড : রবি চৌধুরীকে নিয়ে লেখার অধিকার আমার নেই। তবে লেখাটা আমার দায়িত্ব ও কর্তব্যের মধ্যেই পরে। অনেকেই জানতে চেয়েছেন হঠাৎ করে যে পুরাতন চাল নিয়ে লিখতে শুরু করলাম কেন? রবি চৌধুরীকে নিয়েইবা কেন লিখতে চাই? এছারাও বেশ কিছু প্রশ্নের সম্মুখীন হতে হয়েছে আমাকে।
রবি চৌধুরীর সাথে আমার পরিচয় দীর্ঘদিনের, গভীর সম্পর্কের কথা যদি বলি, তা বেশী দিনের নয়। তবে অল্পদিনের সম্পর্কের মধ্যে যে আন্তরিকতা, মনে করি তা সম্পর্কের চেয়েও বেশী। সম্প্রতি আমাদের এই আন্তরিকতার ডেভলপ হয়েছে দু'জনের নীতি আর আদর্শের কারণে এবং এর তল ঘাটলে বলা যাবে, সম্প্রতি বাংলাদেশ আওয়ামীলীগ জাপান শাখার নির্বাচনকে সামনে নিয়ে যখন মাঠ গরম হয়ে উঠল ঠিক তখনই।
আমি দেখলাম কিছু লোক অহেতুক নিজেদের স্বভাবগত কারণে অন্যের ভাল কাজকে ব্যহত করছে। করছে সামাজিক ভাবে প্রতিহত এবং অপদস্ত। তারাই আওয়ামী রাজনীতির হাল ধরতে চাইছে বর্তমান ডিজিটাল যুগে। এটা মানতে পারছিলাম না নৈতিকতার কারণে। রবিভাইকে বললাম, বাংলাদেশের মত দেশে স্বাধীনতা বিরোধীরাও জনগনের ভোটে জয়লাভ করে গাড়ীতে পতাকা উড়ায়, মন্ত্রী হয়। সুতরাং এই টোকিওতেও তাদের সমর্থকরা আওয়ামী রাজনীতির সাথে জড়িত হয়ে আওয়ামীলীগের ক্ষতি না করলেও ইনএকটিভ করতে ভূমিকা রাখতে পারে। তারই প্রমাণ তারা দিয়েছে টোকিওতে ১৮ বছর আওয়ামী রাজনীতির সাথে জড়িত থাকা কতিপয় নেতা। তারা গর্ব করে বলেন, আমরা ১৮ বছর টোকিওতে রাজনীতির সাথে জড়িত। কিন্তু ১৮ বছর রাজনীতির ক্যারিয়ার এর পাশাপাশি দলের জন্য কি করেছে তারা, তার উত্তর এখনো পর্যন্ত অনুপস্থিত। এদের বিরুদ্ধে কথা বলে, সত্যিকারের আওয়ামী রাজনীতির আদর্শকে যারা লালন করছে, এদের সামনে কাজ করার জন্য সুযোগ করে দেবার জন্য রবি চৌধুরীর কাছে অনুরোধ করতে গিয়েই আজকের এই গভীর সম্পর্ক।
তারা একদম যে কিছু করেননি তা নয়। দেশ থেকে বর্তমান বিরোধী দলের চেয়ারপার্সন বেগম খালেদা জিয়া প্রধানমন্ত্রী থাকা অবস্থায় জাপান সফরে আসলে মুখে কালো কাপড় পড়ে প্রতিবাদ জানিয়েছেন অপর পক্ষ। এটাই তাদের কৃতিত্বপূর্ণ কর্মকান্ডের হিসাব। এজন্য ধন্যবাদ। আবার সেই বিরোধী দলের নেতৃবৃন্দের সাথেই তাদের বন্ধুত্ব খুব বেশী। এজন্যই বুঝতে কষ্ট হয়। আসলে তারা কি আওয়ামীলীগ করেন নাকী আওয়ামীলীগের কর্মকান্ড করতে অন্যদের নির্জীব রাখেন। এসবের বিরুব্ধে জাপানে আওয়ামী ঘরোনার লোকদের সচেতন করতেই মাহমুদ রবি চৌধুরীকে দরকার। এটাকে জোড়ালো ভাবে বলার জন্যই সম্পর্ক করা হয়েছে। জনাব রবি চৌধুরী দলের কার্য্যকরী পরিষদের সাধারণ একজন সদস্য। বলা যায় দলের অন্যদের অনিয়ম আর কিছু অরাজনৈতিক কর্মকান্ডের কারণেই তিনি অনেকদিন অনেকটা ইনএকটিভ ছিলেন দলের কর্মকান্ড থেকে। এবার তিনি হঠাৎ করেই একদম সাধারণ সদস্য থেকে সভাপতি হবার প্রতিযোগিতায় নেমেছেন। এটা একমাত্র তাদেরই ক্ষেত্রেই সম্ভব, যাদের যোগ্যতা আছে।
সম্প্রতি বলা হচ্ছে রবি চৌধুরী খুব অহংকারী। আমিও তাই বলি্। কিন্তু অহংকার তারাই করতে পারেন যাদের অহংকার করার মত কিছু থাকে। রবি চৌধুরীকে ভালো বলার আগে আমি তার কিছু খারাপ গুন বা কাজের সন্ধান করেছি। পাইনি। তবে যা জেনেছি, তা হচ্ছে, ছাত্র জীবনে তিনি আওয়ামী রাজনীতির সাথে জড়িত ছিলেন। জাপানে আসার পর উড়ে এসে অন্য কারো মত ফ্রিডম পার্টি বা অন্য কোন দলের দলছুট সদস্য হিসাবে আওয়ামীলীগে যোগ দেননি, এমনও নয় যে ক্ষমতার জন্য আওয়ামী রাজনীতি করতে এসেছেন।
উপরের বিষয়টি বলার কারণ হচ্ছে, গত ২১শে আগষ্ট টোকিওতে খুবই সাধারণ একটি ঘটনাকে কেন্দ্র করে দুইজন বাংলাদেশীকে পুলিশ কাষ্ট্রডী পর্যন্ত যেতে হয়েছে। ছেলে দুটি বাংলাদেশ আওয়ামী যুবলীগ এর সক্রিয় সদস্য। আগামী দিনের নেতা। এখনও ওদের রক্ত টগবগ করছে ভরা যৌবনের কারণে। একদিন ওরাই হয়তো দেশের জন্য অবদান রাখতে পারে। সেটা রাজনৈতিক বা অর্থনৈতিক যে ভাবেই হোক। ছেলে দুটির স্বপ্নের মাঝে চপেটাঘাত করে দিল। কে করেছে এই ঘটনা। কারা ছিল এর সাথে জড়িত।
পিছন থেকে যারা ইন্দন যুগিয়েছে এরা নাকী আওয়ামীলীগের নেতা হবার প্রতিযোগিতায় প্রতিদ্বন্দিতা করতে এমন নোংড়া ঘটনাকে সমর্থন বা ইন্দন দিয়েছে। আওয়ামী রাজনীতির নেতৃত্ব দেবার জন্য নির্বাচিত হবার জন্য তাদের পথ সুগম করতেই এই কাজটি করেছে। শেইম। শেইম । লজ্জা আমাদের। একজন বাংলাদেশী বাংগালী হিসাবে এই লজ্জা প্রবাসে আমাদের সকলের, বিশেষ ভাবে যাঁরা দেশের জন্য ভাবেন।
ছেলে দুটি পুলিশের হেফাজত থেকে মুক্ত হয়েছে। তাদের কাছে জানতে চাইলাম, কারণ কি ছিল, যে তাদেরকে পুলিশ পর্যন্ত যেতে হয়েছিল? সহজ উত্তর, জাতীয় শোক দিবস উপলক্ষে আয়োজিত একটি অনুষ্ঠানে একজনকে অনুষ্ঠান স্থলে ঢুকতে না দেবার কারণেই তাদেরকে পুলিশ কাষ্ট্রডরী পর্যন্ত যেতে হয়েছে।
জাতীয় শোক দিবসের অনুষ্ঠানে প্রবেশ করা যদি নাগরীকের অধিকার হয়ে থাকে, তাহলে সেখানে কাউকে ঢুকতে না দিয়ে অন্যায় করা হয়েছে। আবার এও বলা যায়, যাকে ঢুকতে দেয়া হয়নি তার দ্বারা অনুষ্ঠানের আয়োজকদের যদি কোন ক্ষতির সম্ভাবনা থেকে থাকে বা আশংকা থাকে তাহলে হাজারবার তাকে বাধা দিতেই পারে। এটাও তাদের অধিকার। কিন্তু এই জন্য জেল হাজত বা পুলিশ কেন? জানতে পারলাম পুলিশ পর্যন্ত নেবার জন্য ঘটনার কিছুদিন পর একটি আন্চলিক সংগঠন কর্তৃক আয়োজিত ইফতার পার্টিতে স্বাক্ষর নেয়া হয়েছে কেসটাকে শক্ত করার জন্য। এই স্বাক্ষর পেপারে বর্তমান আওয়ামীলীগ জাপান শাখার সাধারণ সম্পাদক, সাংগঠনিক সম্পাদক, অর্থ সম্পাদক এরও স্বাক্ষর রয়েছে। এর কারণ জানতে চাইলে দুইজনের একজন জানালেন এটা রাজনৈতিক ভাবে আমাদের অপদস্ত করতেই করা হয়েছিল। আসলে উদ্দেশ্য ছিল অন্যদেরকে জেলের ভাত খাওয়ানোর জন্য। কথাটি আমি বিশ্বাস করি।
ঘটনাটি ঘটার পর এনিয়ে লেখালেখিও করা হয়েছে। সেখানেই জানতে পারি, দুই পক্ষের এক পক্ষ বলছে সভাপতি এবং অন্য নেতারা তাকে আমন্ত্রণ জানিয়েছে অনুষ্ঠানে আসার জন্য। আবার অপর পক্ষ বলছে সভাপতির নির্দেশে তারা তাকে বাধা দিয়েছে। এখন প্রশ্ন হচ্ছে, আসামী যদি করতেই হয় তাহলেতো আদেশ আর নির্দেশ দাতাকেই করতে হবে। তাই নয়কি?
কিন্তু এখানে তা না করে আসামী করা হল রবি চৌধুরী আর সামছুল আলম ভুট্টোকে। বিষয়টি অত্যন্ত হাস্যকর। তবে উদ্দেশ্য প্রনোদিত এটা বলা যায়। পুলিশ দুইজনকে ধরে নিয়েগিয়েছিল। লোকমুখে শুনেছিলাম, আর দুইজনকে ধরার পরিকল্পনা করা হয়েছিল। আমি জানতে চাইলাম তাদের দুইজনকে কেন আসামী করা হয়েছে? উত্তরে বলা হল ঘটনার সময় তারা দুইজন সামনে দাঁড়ানো ছিলেন।
তখনতো শুনেছি আরও অনেকে সেখানে দাঁড়ানো ছিল। তাদেরকে কেন আসামী করা হয়নি? উত্তর হল. অন্যরাতো জাপান শাখা আওয়ামীলীগের সভাপতি পদপ্রার্থী না বা দলের জন্য এত আন্তরিকতার সাথে কাজ করছে না।
মামলার পিছনে যারা ইন্দন যোগিয়েছিল, তাদের কাছে আপনারা প্রশ্ন করুন, রবি চৌধুরী আর সামছুল আলম ভূট্টোর বিরুদ্ধে যে মামলা দেয়া হয়েছিল এটা কি আপনারা জানতেন? সত্যিইকি আপনাদের স্বাক্ষর ছিল? তাদেরকে যে মাস্তান বলে প্রচার করা হল, আপনারা কি তা জানেন? জেনে থাকলে, আপনাদের মতামত কি?
প্রশ্নগুলি করবেন আওয়ামীলীগের বর্তমান কার্য্যকরী পরিষদের প্রধানদের, যারা দীর্ঘ ১৮বছর ক্ষমতায় থেকে দলের জন্য কিছু করতে পারেননি। অন্যায় অপকর্মের জন্য জাপানের মত দেশে জেল খেটেছে আর নিজের এলাকার ভাইকে পুলিশ দিয়ে ধরিয়ে দিয়ে পেটে লাথি মেরেছে। তারাই এখন অন্যদের মিথ্যা অপপ্রচারে লিপ্ত থেকে আরও বেশী অপকর্ম করতে পথ সুগম করার চেষ্টা করছে।
আমি বলবো আমার লেখায় কার গুনগান গাইছি সেটা বড় কথা নয়। প্রয়োজনে সঠিক তথ্য প্রমাণ উপস্থাপন করার জন্য। প্রমাণ থাকলেই বলতে পারেন, রবি বা ভুট্টো মাস্তান। অন্যথায় নয়। অন্যের চরিত্র হনন করতে এসে নিজে ইজ্জত নিয়ে থাকার সৎসাহস রাখুন। তবেই হবে আপনাদের নেতৃত্ব দেবার মানসিকতার স্বার্থকতা। 
</doc>

<doc>
পুরানো চাউল বলে বেশী আর পুরানো ঘটনা (২য় কিস্তি) 
পি.আর.প্ল্যাসিড, আমি লোকটি খুব খারাপ। খারাপ মানুষ কখনও নিজের দোষ স্বীকার করে না। আমি করছি। করার কারণ হচ্ছে কোন এক পুরের লোক, যেই হোক তারা নিজেদের এলাকার লোকদের কখনও খারাপ বলে না। চুরি ধারী আর বদমাইশী যা কিছুই করুক তারপরেও সেই জমপুর বলে কথা। জমপুরের লোক কখনও খারাপ হয় না। তারা মিথ্যাও বলে না। সেই জমপুরের সবার কথা আমি বলছি না। বলছি কতিপয় লোকের কথা। এরাই টোকিওর পরিবেশ নষ্ট করছে। আপনি তাদের বিরুদ্ধে কথা বললে আপনার উপর মোবাইল ছুড়ে মারতে পারে। পারে হুমকী বা ধামকী দিতে। শুধু তাই নয়, জেলের ভাতও খাওয়াতে পারে তারা। জমপুরের লোক বলে কথা। সম্প্রতি চিবা থেকে একজন বাংগালী ধরা পরল। লোকটির কথা আমার এখনও মনে পরে। খুব বেশী মনে পরে। বৈশাখী মেলাতে প্রতিবছরই আমার সাথে তার প্রাণবন্তভাবে কথা হত। আমার সম্পর্কে জমপুরের কে কি বলে তা বলত। বলার পর আবার বলতো , আরে বইলেন না, এরা মানুষের জাতই না। সবসময় কারো না কারো বিরুদ্ধে লেগেই আছে। আপনার সম্পর্কেও জমপুরের দুই জহরত লেগেই আছে। আপনি ভাল করলেও যা খারাপ করলেতো কথাই নাই। আপনাকে এই দুইজন সহ্যই করতে পারে না। ভালতো চায়ই না। আমাকে প্রায়ই বিভিন্ন তথ্য দিয়ে সহযোগিতা করতো বা জমপুরের কিছু মূর্খ লোকও কথা বলে সতর্ক করে দিত।
আমি প্রায়ই বলতাম, ভাই আপনি পারলে একটা বিয়ে করেন। আপনাকে আমাদের দরকার আছে। বিয়ে করবে না করবে না করেও এক পর্যায় বলেছিল, ভাবছি বিয়েটা এবার করেই ফেলবো। জাপানের যা অবস্থা। কখন কি হয়ে যায়। এর কিছুদিন পরেই টোকিও বৈশাখী মেলার কিছুদিন পর জানতে পারলাম, লোকটি ধরা পরেছে। শুনে খুব খারাপ লাগল। পরে কথায় প্রসঙ্গে জানতে পারি জমপুরের কেউ একজন তাকে ধরিয়ে দিয়েছে। ঘটনা যদি সত্যিই হয় তাহলে বলবো ভাল মানুষের স্থান এই সমাজে নেই। খারাপ লোক সর্বদাই খারাপ। এই লোকটিই আমার সম্পর্কে বলে বেড়ায়, আমি নাকী খারাপ। আবার যদি কাউকে বলে, জানতে চাইবেন তোমার কি খারাপ সে করেছে? তার খারাপ যে বলছ? আর তুমি যদি খারাপই না হতে তাহলে ফুনাবাসীতে ঐলোকটি ধরা পরার পর আপনার নাম কেন আসল?
প্রিয় পাঠক, আগেই বলেছি পুরানো চাউল বলে বেশী আর পুরানো ঘটনা কি হয় তা বলবেন আপনারাই। তবেই না আমার লেখা হবে সাচ্চা। সম্প্রতি আখিয়াবারাতে জাপান শাখার একটি ডিনারের আয়োজন করা হয়েছিল। অনেকটা না জেনেই সেদিন আমি এবং বিবেকবার্তার এম এন টিপু উপস্থিত হই। ঢাকা থেকে আগত একজন বিশিষ্ট ব্যক্তির আগমন উপলক্ষ্যে ছিল সেদিনের ডিনার। আমি যাবার অনেক পরে বুঝতে পারি সেখানে আমার যাওয়াটা ঠিক হয়নি। কারণ সেখানে সেদিন জাপান শাখা আওয়ামীলীগের যে সব নেতা উপস্থিত ছিলেন তারা ইতিমধ্যেই প্রমান করেছে নেতৃত্ব দেবার যোগ্যতা তারা হারিয়েছে। কারণ ৩রা জুলাই কয়েকশ আওয়ামী সমর্থকদের সামনে ওয়াদা করে এ পর্যন্ত সম্মেলন বা নির্বাচন কোনটাই সম্পন্ন করতে পারেননি। বরং পরবর্তী যে কয়টি সভা তারা করেছে, তার আলোচনার বিষয় শুনে মনে হয়েছে এখনও তারা চায়, অগণতান্ত্রিক উপায়ে কিছু একটা করে নিজেরাই সভাপতি সম্পাদক হয়ে বসে থাকার জন্য। এটা অন্য কোন দল করলেও আওয়ামীলীগের কেউ করতে পারে না বলে আমার বিশ্বাস। আর যদি করেও তবে ধরেই নিতে হবে তার যোগ্যতা নেই বলেই এমন অগণতান্ত্রিক ভাবে ক্ষমতা চায়। এদের কেউ কেউ আমার মত জঘন্য সাংবাদিককে তাদের অনুষ্ঠানে অযাচিত ঘোষণা করতে চাইছে। কিন্তু নীতি ও আদর্শবান রাজনীতিক হিসাবে যারা পরিচিত তারা আমার পক্ষে বলে কিছু করতে পারছে না। তাদের গোস্যা বিএনপি ঘরোয়ানা এক সাংবাদিককে সুশীল সমাজ বয়কট করছে, এজন্য তার পাল্টা কাজটি করে দেখাতে হবে। এসব কারণেই সেদিন আমার মন খারাপ হয়ে গিয়েছিল। খাবার শেষে আমার কাছ থেকে টাকা নেওয়া হয়নি। তারপরেও আমাদের হয়ে পার্থ সারথী টবলু সেদিন ১০ হাজার ইয়েন দিলে তা ফেরত দেয়া হয়।
এক কিছুদিন পর জানতে পারলাম, পুরো টাকা যে পরিশোধ করেছে, সে নাকী বলেছে আমাকে সেই অনুষ্ঠানে কে দাওয়াত দিয়েছে? আমার ভাগের টাকা সে কেন দিয়েছে? আমি এর সত্যতা যাচাই করতে চাইনি। তবে যারা আমার কাছে বলেছে তাদের আমি বিশ্বাস করি বলেই সত্য বলে মনে করেছি বিষয়টি। আমি এর সত্যতা প্রমান করতে চাই না। বাজারে কথাটি এসেছে, সুতরাং এর কিয়দংশ হলেও সত্য হবে। সুতরাং জানার ইচ্ছা- আপনারাই না বলেন আপনার এলাকার লোকেরা অতিথি পরায়ন? তাহলে মানুষকে খাইয়ে- পরে এমন কথা কেন?
ব্যবসা ভাল, তাই বিভিন্ন অনুষ্ঠানে হয়ত আপনি দান করেন। এজন্য কেউ কিন্তু এখনও আপনাকে দানশীল বলে না। তারপরেও ব্যবসায়ী হিসাবে আপনার প্রশংসা করে মানুষ। কিন্তু আপনি যখন একটি দলের হয়ে কাজ করবেন তখন ধরেই নিতে হবে আপনার বিপক্ষ দল আছে। আপনি যদি আওয়ামী রাজনীতি করেন, তাহলে আপনার বিপক্ষ দল বিএনপি থাকবে এটাই স্বাভাবিক। কিন্তু দুই দলই দেখি আপনার পাশে। এটা কি আপনার জনপ্রিয়তা, নাকী আন্চলিকতা জানি না। তবে আপনি যেমন মানুষকে নিয়ে বলাবলি করছেন আপনাকে নিয়েও মানুষ বলতে শুরু করেছে। যারা বলছে তাদের কথা জমপুরের লোক সবাই যদি ভাল হয় তাহলে জাপানে আপনি জেল খেটেছেন কেন? এই প্রশ্ন এখন অনেকেই করতে শুরু করছে । অনেকেই জানতে চায় এর আসল ঘটনা।
আপনি যদি একজন ব্যবসায়ী হন মানুষ আপনার পন্যের মান আর দাম নিয়ে কথা বলবে। আর যদি রাজনীতি করতে চান নেতা হতে চান মানুষ আপনার অতীত নিয়ে কথা বলবে, বলবে চরিত্র নিয়েও। ঘাটবে তারা পুরানো ঘটনা। কারণ এরাতো সবাই আর জমপুরের লোক না। 
</doc>

<doc>
পুরানো চাউল বলে বেশী আর পুরানো ঘটনা? (১ম কিস্তি)
কথায় বলে পুরানো চাউল নাকী (ভাতে) বলে বেশী। এ জন্য এর কদর আছে। কিন্তু কোন ঘটনা যদি খারাপ হয়, আর সেটা যদি হয় কারো বিপক্ষে তাহলে সেটাকে ধামা চাপা দেবার জন্যই সবচেয়ে বেশী তদবির চালানো হয়। আমি যে বিষয়টি নিয়ে লিখছি সেটি অনেকের কাছে পুরানো হলেও আমার কাছে মোটেও পুরানো নয়। গত তিন সপ্তাহ দেশের বাইরে, মানে জাপানের বাইরে ছিলাম। এতেই অনেক কিছু ঘটে গেল।
অনেক কিছুর মধ্যে বাংলাদেশ আওয়ামী যুবলীগের রনি আর মিলনকে আমি দেখে গিয়েছি ইকেবু্যকোরো পুলিশ ষ্টেশনে পুলিশ কাষ্টডীতে। যাবার আগে শুনেছি, ওরা বের হবে শীঘ্রই। যাবার পর জেনেছি ওরা বেরিয়েছে। ওরা বের হয়েছে শুনে খুশী হয়েছি। তবে দু:খ পেয়েছি ওদের বের হবার পিছনে যে পথ বা পদ্ধতি অবলম্বন করা হয়েছে সেটা শুনে। দেশে যাবার আগে বিষয়টি জানার পর যুবলীগ জাপান শাখার সভাপতি মাজহারুল ইসলাম মাসুম ভাইকে ফোন করে জানতে চাইলে মসিুম ভাই পাল্টা প্রশ্ন করে বসলেন, আপনার ভাই ভিতরে থাকলে কি করতেন?
এই প্রসংগে মাসুম ভাইকে একটি উদাহরণ দিয়ে উত্তর লিখছি্। ছাত্র জীবনে আমি জেল হাজতে ছিলাম কিছুদিন। ঢাকা থেকে অনেক দূরে। বাড়ীতে বাবার কাছে খবর পাঠালাম, ভুল কিছু করে থাকলে যেন মাপ করে দেন। একবার এসে দেখা করতে অনুরোধ করেছিলাম। আমার বিশ্বাস আমি কোন অন্যায় করিনি। তারপরেও লেখা। আমার বাবার পাঠানো ম্যাছেজ ছিল, যাবার দরকার হবেনা। অপরাধ যদি না করি এমনিতেই বের হয়ে আসতে পারবে। তখন দেখা হবে। সত্যিই আমি তিন সপ্তাহ পর বের হয়ে এসেছিলাম। এসে দেখা করেছিলাম বাবার সাথে। আমি জানি রনি আর মিলন এর প্রেক্ষাপট ভিন্ন। ভিসা বলে কথা। কাজ বলে কথা।
কিন্তু মাসুম ভাইএর ভাইকে যারা নিজের ভাই বলে মাঠে নেমেছিলেন, তাদের কি হল? শুনলাম সবার কথাই। দেশ থেকে এসেই রনি আর মিলনের কথা শুনলাম। কথ শুনে কোন হিসাব মিলাতে পারিনি। তবে সব কিছু হিসাব করে যা দেখলাম তা হচ্ছে ভিন্ন টার্গেট। এখানে মুখলেচোর যেমন বড় বিষয় নয়, তেমনি রনি মিলনও বড় বিষয় ছিল না। তাহলে আসল উদ্দেশ্য ছিল কোনটি?
জাপানে আওয়ামীলীগের রাজনীতির মাঠ গরম ছিল। সেই গরমের মাঝেই সমাজের কিছু নষ্ট লোকের গায়ে উত্তাপ লাগতে থাকে। সেই তাপ সহ্য করতে না পেরেই এমন পাগলের মত কাজ করা।
রনির কাছে জানতে চাইলাম আওয়ামীলীগের কোন নেতা কি তাদের দেখতে গিয়েছিল কিনা? সাফ উত্তর, যারা ১৮ বছর ক্ষমতা ধরে রাখার অহংকার করে দলের ক্ষতি করতে বেশী সরব, এদের কাউকেই দেখিনি। এই লোকগুলি প্রতিদিন ইকেবুকোরো এসে আড্ডা দিচ্ছে। অথচ আওয়ামী পরিবারের দুইটি ছেলে পুলিশ হেফাজতে আছে জেনেও কেন তারা দেখতে আসল না এটাই এখন বড় প্রশ্ন। বর্তমানে যারা মূল ক্ষমতায় তাদের মাঝে সম্পাদক, সাংগঠনিক সম্পাদক আর অর্থ সম্পাদক এর ভূমিকা সম্পর্কে জানতে চাইলে, রনি বললেন, ধর্মেরকাজ করতে গিয়ে অপকর্মের সমর্থন দিয়েছে এই তিন জন। একই দলের সদস্যদের ঘায়েল করতে এক ইফতার পার্টিতে গনস্বাক্ষর নেয়া হয়েছিল। সেটাতে তারা তিনজনই নাকী স্বাক্ষর করেছে। অপর দিকে দশদিক সম্পাদক যাকে তারাই জামাত বলে দূরে সরিয়ে রাখে, সেই সম্পাদক নাকী সেটাতে স্বাক্ষর করেননি।
এখানে ভাল বলবো কাকে? নীতি গত ভাবে আমি দশদিক সম্পাদককেই ভাল বলবো। উনি আওয়ামী রাজনীতি না করলেও প্রবাসে এক জন বাংলাদেশী হয়ে অন্য আরেকজন বাংলাদেশীর ক্ষতি করার মনোভাব অন্তত তার নেই। সুতরাং এই সমাজে আপনি ভাল বলবেন কাকে? এই তিনজনই শুনেছি আন্চলিকতার ঝান্ডা তুলে জাপানে আওয়ামী রাজনীতি কন্ট্রোল করতে চাইছেন। এদেরই এক জন সম্পর্কে বাজারে কথা আছে, একই এলাকার একজনকে ইমিগ্রেশন পুলিশ দিয়ে ধরিয়ে দিয়েছে। তখন আপনাদের আন্চলিকতা কোথায় ছিল? গভীরে আর যেতে চাই না। কারণ এটা যে আর পুরাতন চাউল না। কারো আবার গায়ে লাগতে পারে।
</doc>


