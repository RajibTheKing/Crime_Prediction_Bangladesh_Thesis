
﻿কলকাতা চলচ্চিত্র উত্সবে ডুবসাঁতার
ডুবসাঁতার চলচ্চিত্রের দৃশ্যে জয়া আহসান
১০ থেকে ১৭ নভেম্বর ভারতের কলকাতায় অনুষ্ঠিত হবে কলকাতা চলচ্চিত্র উত্সব। এটি কলকাতা চলচ্চিত্র উত্সবের ১৭তম আসর। এবারের আসরে বাংলাদেশ থেকে যাচ্ছে নুরুল আলম আতিকের ডুবসাঁতার চলচ্চিত্রটি।
জানা গেছে, উত্সবে বিশ্বের ৫০টি দেশের দেড় শরও বেশি চলচ্চিত্র প্রদর্শিত হবে। উপস্থিত থাকবেন ১২৫টি দেশের চলচ্চিত্রকার ও কলাকুশলীরা।
কলকাতা চলচ্চিত্র উত্সবের উদ্বোধনী দিনে উপস্থিত থাকবেন শাহরুখ খান, শর্মিলা ঠাকুর, প্রসেনজিত্ চ্যাটার্জি, সুপ্রিয়া মুখার্জি ।
বাংলাদেশ থেকে এ উত্সবে যোগ দিতে কলকাতায় যাবে চ্যানেল আইয়ের পরিচালক ও বার্তাপ্রধান শাইখ সিরাজ।
ডুবসাঁতার চলচ্চিত্রটি প্রযোজনা করেছে ইমপ্রেস টেলিফিল্মস লিমিটেড।
সুহানার জন্য লেডি গাগার উপহার
বলিউড তারকা শাহরুখ খানের মেয়ে সুহানা দারুণ ভক্ত পপতারকা লেডি গাগার। ১১ বছর বয়সী এই খুদে ভক্তের ভালোবাসার প্রতিদান দিতেও কসুর নেই গাগার। নিজের প্রিয় রোদচশমাটিই তিনি সুহানার জন্য বিশেষ উপহার হিসেবে পাঠিয়েছেন। টুইটার পেজে এ কথা লিখে জানান শাহরুখ খান। সম্প্রতি এক অনুষ্ঠানে সাংবাদিকদের তিনি বলেন, ‘আমার মেয়ে লেডি গাগার দারুণ ভক্ত। ওর মাধ্যমেই গাগার গানের সঙ্গে আমার পরিচয়। এখন আমিও গাগার ভক্ত বনে গেছি।’


মুনমুনের অতিথি শাকিব ও অপু
উপস্থাপক মুনমুনের অতিথি হলেন চলচ্চিত্রে বর্তমান সময়ের জনপ্রিয় জুটি শাকিব খান ও অপু বিশ্বাস। ঈদের জন্য নির্মিত একটি অনুষ্ঠানে তাঁরা অতিথি হয়েছেন মুনমুনের।
প্রযোজক সূত্রে জানা গেছে, বর্তমান সময়ে আমাদের চলচ্চিত্রে জনপ্রিয় জুটি শাকিব খান ও অপু বিশ্বাস। তাঁদের দুজনকে নিয়মিতভাবে সিনেমার পর্দায় দেখা গেলেও টেলিভিশনের পর্দায় খুব একটা দেখা যায় না। তবে দর্শকদের কিন্তু তাঁদের নিয়ে কৌতূহলের শেষ নেই। দর্শকদের সেই কৌতূহল ও আগ্রহের কথা চিন্তা করেই শাকিব খান ও অপু বিশ্বাসকে নিয়ে আড্ডার আয়োজন করা হয়েছে। মুখোমুখি আড্ডায় শাকিব-অপু তাঁদের অজানা অনেক কথাই দর্শকদের সঙ্গে ভাগাভাগি করবেন।
প্রিয় জুটি অনুষ্ঠানটি প্রযোজনা করেছেন ওমর ফারুক ও যুথিকা রায়। আরটিভিতে ঈদের দিন রাতে দেখানো হবে অনুষ্ঠানটি।


﻿কলকাতা উৎসবে ‘রানওয়ে’
বাংলাদেশের প্রয়াত চলচ্চিত্রকার তারেক মাসুদের শেষ ছবি রানওয়ে এবার কলকাতায় সিনে সেন্ট্রাল আয়োজিত ‘ইন্টারন্যাশনাল ফোরাম অব নিউ সিনেমা’ উৎসবে দেখানো হবে। আগামী ১১ নভেম্বর কলকাতার মেট্রো সিনেমা হলে শুরু হচ্ছে এই উৎসব। জানা গেছে, উৎসবের উদ্বোধনী অনুষ্ঠানে দেখানো হবে ছবিটি। একই সঙ্গে স্মরণ করা হবে প্রয়াত এই চিত্র পরিচালককেও। অনুষ্ঠানে উপস্থিত থাকার জন্য তারেক মাসুদের স্ত্রী ক্যাথরিন মাসুদকে আমন্ত্রণ জানানো হয়েছে।
কলকাতা আন্তর্জাতিক চলচ্চিত্র উৎসবের সঙ্গে সঙ্গতি রেখেই সিনে সেন্ট্রাল প্রতিবছর আয়োজন করে এই উৎসব। এবার উৎসবে দেখানো হবে ২১টি দেশের ৪১টি ছবি।
﻿ঢাকা উৎসবে আসবেন দারিউস মেহেরজুই
দারিউস মেহেরজুই
দ্বাদশ ঢাকা আন্তর্জাতিক চলচ্চিত্র উৎসবে আসবেন ইরানের চলচ্চিত্রকার দারিউস মেহেরজুই। তিনি একাধারে নির্মাতা, চিত্রনাট্যকার, প্রযোজক ও সম্পাদক। ইরানের নতুন ধারার চলচ্চিত্রের একজন আইকন হিসেবে মেহেরজুই খুব পরিচিত। ঢাকা উৎসবে থাকছে দারিউস মেহেরজুইয়ের সেমিনার ও চলচ্চিত্র বিষয়ে ঢাকার দর্শকদের সঙ্গে তাঁর প্রশ্নোত্তর পর্ব। রেট্রোস্পেকটিভ বিভাগে দেখানো হবে তার চলচ্চিত্র বানু দ্য লেডি, সারা, সান্তুরি দ্য মিউজিক, মাদার গেস, দ্য সাইকেল ও দ্য ট্যানেন্টস।
ঢাকায় দ্বাদশ ঢাকা আন্তর্জাতিক চলচ্চিত্র উৎসব শুরু হচ্ছে আগামী বছর ১২ জানুয়ারি। উদ্বোধন হবে জাতীয় জাদুঘরের প্রধান মিলনায়তনে। উৎসব চলবে ২০ জানুয়ারি পর্যন্ত।
এই উৎসব আয়োজন করছে রেইনবো চলচ্চিত্র সংসদ। সংগঠনটির সভাপতি ও উৎসব পরিচালক আহমেদ মুজতবা জামাল জানান, ১২ জানুয়ারি সকালেই ঢাকায় আসবেন দারিউস মেহেরজুই।
﻿
‘রা ওয়ান’ ছবির সিক্যুয়েল?

বিনোদন ডেস্ক | 

শাহরুখ খানের রা ওয়ান ছবিটি দেখেছেন? ভালো লেগেছে কি? উত্তর ‘হ্যাঁ’ হলে আপনার জন্য সুখবর! বলিউড কিং বৈজ্ঞানিক কল্পগল্পনির্ভর এই ছবির সিক্যুয়েল তৈরির পরিকল্পনা হাতে নিয়েছেন। কাগজে-কলমে না জানালেও শাহরুখের খুব কাছের একজন ভারতীয় সংবাদমাধ্যমের কাছে এমনটাই জানালেন। কাছের এই মানুষটির নাম মুশতাক শেখ। রা ওয়ান ছবির চিত্রনাট্যকারদের একজন তিনি। সংবাদমাধ্যমের কাছে তিনি বললেন, ‘ঠিক এখন আমরা সবাই রা ওয়ান থেকে এনার্জি নিচ্ছি। ছবির সাফল্য উপলক্ষে দেওয়া পার্টির পর আমরা ফের সবাই মিলে বসব। আলোচনা করব নতুন সিক্যুয়েল নিয়ে। চিন্তাভাবনা বেশ এগিয়েও গেছে।’ জিনিউজ ব্যুরো।
﻿
‘কৃষ থ্রি’তে কঙ্গনা

কঙ্গনা রনৌত

বিজ্ঞান কল্পগল্পনির্ভর ছবি কৃষ-এর তৃতীয় পর্ব তৈরি করছেন রাকেশ রোশন। এতে প্রধান নারী চরিত্রে অভিনয় করছেন কঙ্গনা রনৌত। সঙ্গে ভারতীয় বিজ্ঞান কল্পগল্প ছবির নারী চরিত্র হিসেবেও নাম লেখালেন এই অভিনয়শিল্পী। প্রায় মাস ছয়েক আগেই কঙ্গনাকে কৃষ-এর নতুন এই পর্বে নেওয়ার বিষয়টি চূড়ান্ত করেছিলেন রাকেশ। ছবিটির শুটিং শুরু হবে ডিসেম্বর মাস থেকে। আর আগের দুটির মতোই এবারও কৃষ ছবিতে অভিনয় করছেন হূতিক রোশন। টাইমস অব ইন্ডিয়া।
﻿
মুন্নির পরে আনারকলি

মালাইকা অরোরা খান

‘মুন্নি বাদনাম হুয়ি’তে নেচে বদনাম-প্রশংসা যেটাই জুটুক, মালাইকা অরোরা খান যে বিপুল জনপ্রিয়তা পেয়েছেন, তা ঠিক। দাবাং ছবির পর ফের আরেকটি ছবির আইটেম গানে নাচতে আসছেন মালাইকা। ছবির নাম হাউসফুল টু। আর আইটেম সঙের শিরোনাম হলো ‘আনারকলি ডিসকো চলি’। অক্ষয় কুমার-জ্যাকুলিন ফার্নান্দেজ অভিনয় করছেন হাউসফুল টুতে। গানে দেশি এবং ওয়েস্টার্ন মিলিয়ে ছয় রকম রূপে আবির্ভূত হবেন মালাইকা। বললেন, ‘মুন্নির তুলনায় এই গান একেবারে অন্য রকম। একটাই মিল, এই গানেও কোরিওগ্রাফার হিসেবে আছেন ফারাহ খান। গানটা শুনে খুব ভালো লেগেছে। আশা করি ভালো কিছু হবে।’ টিএনএন।
﻿
মুক্তি পেয়েই বাজিমাত

বলিউড তারকা শাহরুখ খানের প্রযুক্তিনির্ভর ব্যয়বহুল ছবি রা ওয়ান বিশ্বব্যাপী মুক্তি পাওয়ার প্রথম সপ্তাহেই বাজিমাত করেছে। নির্মাণব্যয় টপকে এখন এটি মুনাফার খাতায় নাম লিখিয়েছে। ছবিটি নির্মাণে ব্যয় হয়েছে ভারতীয় মুদ্রায় ১৫০ কোটি রুপি। ভারতীয় চলচ্চিত্রের ইতিহাসে সবচেয়ে ব্যয়বহুল ছবিগুলোর একটি এটি। আর প্রথম সপ্তাহে এটি আয় করেছে ১৭০ কোটি রুপি। ছবিটির উদ্বোধনী আয় রেকর্ড গড়েছে।
ছবিটির ব্যবসার জন্য পোয়াবারো ছিল দিওয়ালি উৎসব। ছবিটি শুধু ভারতে আয় করেছে ১৩৭ দশমিক ২৫ কোটি রুপি। বিদেশ থেকে এসেছে ৩২ দশমিক ৭৫ কোটি রুপি। এর বাইরে ছবিটির স্যাটেলাইট স্বত্ব বিক্রি করে শাহরুখ পেয়েছেন ৩৭ কোটি রুপি। এই সাফল্যে শাহরুখ এখন খুব উচ্ছ্বসিত। এ জন্য তিনি তাঁর ব্যবসায়িক অংশীদারদের অভিনন্দন জানিয়েছেন। আইএএনএস।
﻿

‘কে হতে চায় কোটিপতি’ শেষ হচ্ছে আজ

‘কে হতে চায় কোটিপতি’র আজকের অনুষ্ঠানের দৃশ্যে আলী যাকের ও সারা যাকের

আজ শেষ হচ্ছে দেশ টিভিতে প্রচারিত রিয়েলিটি শো ‘কে হতে চায় কোটিপতি’র প্রথম আসর। তাই আজকের পর্বটি একটু আলাদা। আজ হট সিটে থাকছেন আমন্ত্রিত অতিথি আলী যাকের ও সারা যাকের। তাঁরা ‘কে হতে চায় কোটিপতি’র উপস্থাপক আসাদুজ্জামান নূরের মুখোমুখি হয়েছেন।
জানা গেছে, ‘কে হতে চায় কোটিপতি’র এই অনুষ্ঠান থেকে জেতা অর্থ তাঁরা দান করেছেন মুক্তিযুদ্ধ জাদুঘরের তহবিলে।
অনুষ্ঠানের সঙ্গে সংশ্লিষ্ট একটি সূত্র জানিয়েছে, আগামী বছর ফেব্রুয়ারি মাসে ‘কে হতে চায় কোটিপতি’র দ্বিতীয় আসর আয়োজন করা হবে।
জনপ্রিয় রিয়েলিটি শো ‘হু ওয়ান্টস টু বি এ মিলিয়নিয়ার’-এর বাংলাদেশি সংস্করণ ‘কে হতে চায় কোটিপতি’। অনুষ্ঠানের সহযোগী হিসেবে আছে রবি, দেশ টিভি, ডেলটা বে ও রেড ডট।
﻿
মুঠোফোনে এসেছে ‘অসমাপ্ত ২’

অর্থহীনের সদস্যরা

মুঠোফোনে এসেছে অর্থহীনের নতুন অ্যালবাম অসমাপ্ত ২। সম্প্রতি ‘বাংলালিংক মিউজিক স্টেশন ৫৮৫৮’-এ ছাড়া হয়েছে অর্থহীনের নতুন অ্যালবাম অসমাপ্ত ২-এর গানগুলো। এক মাস পর অডিও সিডি আকারে অ্যালবামটি বাজারজাত করবে ডেডলাইন মিউজিক।
সম্প্রতি এক সংবাদ সম্মেলনের মাধ্যমে বাংলালিংক মিউজিক স্টেশনে অর্থহীনের নতুন অ্যালবামের উদ্বোধন করা হয়। এতে উপস্থিত ছিলেন বাংলালিংকের জনসংযোগ ও যোগাযোগ-প্রধান শারফুদ্দিন আহমেদ, ডেডলাইন মিউজিকের প্রধান নির্বাহী কর্মকর্তা তানভীর চৌধুরী এবং অর্থহীনের সদস্যরা।
অর্থহীনের অন্যতম সদস্য সুমন বলেন, অর্থহীনের অসমাপ্ত ২ অ্যালবামে ১১টি গান রয়েছে। গানগুলো সফট রক, হার্ড রক ও হেভি মেটাল ধাঁচের। রয়েছে ‘অদ্ভুত সেই ছেলেটি’র দ্বিতীয় সংস্করণ। শিরোনাম ‘গল্পের শুরু’।
অসমাপ্ত ২ অ্যালবামের বেশির ভাগ গানের কথা লিখেছেন সুমন।
﻿

ব্যারিমোরের পার্টিতে পুলিশ

ড্রিউ ব্যারিমোর

গত ৩১ অক্টোবর ছিল হ্যালোইন উত্সব। দুনিয়ার অনেকেই বছরের এই দিনটি পালন করেন বিভিন্ন আনন্দ-উত্সবের মধ্য দিয়ে। সেই দলে ছিলেন হলিউড তারকা ড্রিউ ব্যারিমোরও। একটি পার্টি দিয়েছিলেন হলিউড হিলের নিজ বাড়িতে। বন্ধুবান্ধব অনেকেই জড়ো হয়েছিলেন সেখানে। নাচ-গান-ফুর্তির কমতি ছিল না মোটেও। কিন্তু ঝামেলা বাধল পাড়া-প্রতিবেশীদের কারণে। আশপাশের বাড়ির লোকেরা পুলিশকে খবর দিলেন, ব্যারিমোরের বাড়ি থেকে অসহ্য শব্দ আসছে! ব্যস, ঘটনাস্থলে হাজির পুলিশ। জেরার মুখে পড়লেন বাড়ির মালিক। তবে পুলিশের সব কথা মেনে নেওয়ার পর আর বিশেষ কোনো ঝামেলায় পড়েননি ব্যারিমোর। ওয়েবসাইট।
﻿

মমতাজের ‘বাটি চালান’

প্রকাশিত হলো মমতাজের ভিডিও অ্যালবাম ‘বাটি চালান।’ আলাউদ্দিন আলীর সুরে ও জিয়া আহমেদের কথায় মমতাজের এই নতুন অ্যালবামটির প্রকাশনা উপলক্ষে গত মঙ্গলবার ঢাকা ক্লাবের অতিথিশালায় আয়োজিত হয়েছিল এক ঘরোয়া অনুষ্ঠানের। এতে উপস্থিত ছিলেন কণ্ঠশিল্পী এন্ড্রু কিশোর, মনির খান, চলচ্চিত্র ব্যক্তিত্ব নাসিরুদ্দিন দিলু এবং কে এম আর মঞ্জু। ‘বাটি চালান’ অ্যালবামের সংগীতায়োজন করেছেন ফোয়াদ নাসের বাবু। আর ভিডিও পরিচালনা শওকত আলীর। ভিসিডি আকারে এটি এখন সর্বত্র পাওয়া যাচ্ছে।
একতারা মিউজিকের ব্যানারে প্রকাশিত এই অ্যালবামের গানের শিরোনামগুলো হলো বাটি চালান, দুখের দুয়ারি, কেমন জানি লাগে, কাফন হইবো জামা, কেনো জনম দিলা, মুখে বুকে বাংলাদেশ, পিতলা পরান, আমরা উপাস কই ও কাঁদি যে।
﻿
এবিসি রেডিওতে কনা, সাহেদ, কৃষ্ণকলি ও ইসলাম বয়াতি

এবিসি রেডিও এবার পাঁচ দিনের ঈদ আয়োজন সাজিয়েছে। ‘রবি উত্সবের আওয়াজ’ আয়োজনে এবার আসছেন সাহেদ, কৃষ্ণকলি, কনা ও ইসলাম উদ্দিন বয়াতি।
এবিসি স্টুডিওতে ‘রোকজানা’ গানের জন্য পরিচিত সাহেদ তাঁর জনপ্রিয় সব গান করবেন ঈদের তৃতীয় দিন বিকেল সাড়ে তিনটায়। কনার লাইভ পরিবেশনা শোনা যাবে ঈদের পরদিন একই সময়ে। ঈদের চতুর্থ দিন গান শোনাবেন কৃষ্ণকলি। ঈদের পঞ্চম দিন লোকগান শোনাবেন ইসলাম উদ্দিন বয়াতি।
এবিসি রেডিও এফএম ৮৯.২-এ ঈদের দিন থেকে পাঁচ দিন বেলা তিনটার খবরের পর শোনা যাবে ‘রবি উত্সবের আওয়াজ’।
﻿
‘সুরের শঙ্খচিল’ নিয়ে সাবিনা ইয়াসমীন

সুরের শঙ্খচিল অনুষ্ঠানে গাজী মাজহারুল আনোয়ার ও সাবিনা ইয়াসমীন

ঈদের জন্য ‘সুরের শঙ্খচিল’ নামের একক গানের অনুষ্ঠান করলেন সাবিনা ইয়াসমীন। একক গানের এ অনুষ্ঠানটি উপস্থাপনা করেছেন গীতিকার ও চলচ্চিত্র পরিচালক গাজী মাজহারুল আনোয়ার। অনুষ্ঠানে দুজনই আলোচনা করেছেন বাংলাদেশের চলচ্চিত্রে সংগীতের প্রভাব নিয়ে।
সাবিনা ইয়াসমীন তাঁর জীবনের অনেক অভিজ্ঞতা এই অনুষ্ঠানে দর্শকদের সঙ্গে বিনিময় করেছেন। গেয়েছেন অনেক স্মৃতিময় গান। অনুষ্ঠানে তাঁর গাওয়া গানের মধ্যে রয়েছে, এই মন তোমাকে দিলাম, চিঠি দিও প্রতিদিন, ও পরদেশী, শুধু গান গেয়ে পরিচয়, ইশারায় শিষ দিয়ে, ও পাখি তোর যন্ত্রণা, প্রেম যেন মোর গোধূলী বেলায়, বন্ধু তিন দিন তোর বাড়িত গেলাম, গীতিময় এই দিন সেই দিন, কতদিন দেখিনি তোমায়, ও আমার রসিয়া বন্ধুরে, সে যে কেন এলো না, চুল ধরো না খোঁপা খুলে যাবে ইত্যাদি।
সুরের শঙ্খচিল অনুষ্ঠানটি পরিচালনা করেছেন আমজাদ কবীর চৌধুরী।
সাবিনা ইয়াসমীনের একক গানের এ অনুষ্ঠানটি দেখানো এটিএন বাংলায় ঈদের তৃতীয় দিন রাতে দেখানো হবে।
টেলিভিশনের অনুষ্ঠান ছাড়াও এবারের ঈদে সাবিনা ইয়াসমীনের একটি একক অ্যালবাম বাজারে এসেছে। নাম ‘ও কি আজ আসবে’। এটি বাজারে এনেছে লেজার ভিশন।
﻿
উপস্থাপক ফেরদৌস ওয়াহিদ

ফেরদৌস ওয়াহিদ

কণ্ঠশিল্পী ও সংগীত পরিচালক ফেরদৌস ওয়াহিদ চলচ্চিত্র পরিচালনাও করছেন। এবার তিনি উপস্থাপনা করলেন। অনুষ্ঠানের নাম ‘যেতে দেব না’।
ফেরদৌস ওয়াহিদ বলেন, ‘এবারই প্রথম টিভি অনুষ্ঠান উপস্থাপনা করেছি। গানের অনুষ্ঠান, তাই উপস্থাপনা করে আনন্দ পেয়েছি। এ প্রজন্মের শিল্পীদের গান শুনেছি, তাদের সঙ্গে আড্ডা দিয়েছি। দারুণ এক অভিজ্ঞতা হলো।’
অনুষ্ঠানটি পরিচালনা করেছেন আনজাম মাসুদ। তিনি জানান, ‘যেতে দেব না’ অনুষ্ঠানে থাকছে চারটি নতুন গান। গানগুলোতে কণ্ঠ দিয়েছেন প্রিয়াঙ্কা গোপ, কণা, নির্ঝর ও বীণা। গানগুলোর কথা লিখেছেন বাসু, আনজাম মাসুদ, সকাল ও জনি হক। সুর ও সংগীতায়োজন করেছেন বাসু। সম্প্রতি ঢাকা ও টাঙ্গাইলে অনুষ্ঠানটির দৃশ্যধারণের কাজ হয়েছে।
আনজাম মাসুদ বলেন, ‘দুই বছর আগে আমার পরিচালনায় “তুমি ভালো আছো তো?” উপস্থাপনা করেছিলেন শেখ সাদী খান আর গত বছর আলম খান করেছিলেন “বেশি ছিল অভিমান”। এবারের অনুষ্ঠানটি উপস্থাপনা করেছেন ফেরদৌস ওয়াহিদ। চার শিল্পীর গানগুলোর পাশাপাশি ফেরদৌস ওয়াহিদের উপস্থাপনা খুবই ভালো হয়েছে।’
বিটিভিতে ঈদের পরদিন সন্ধ্যায় দেখানো হবে অনুষ্ঠানটি।
﻿

কিম কারদাশিয়ানের বিচ্ছেদের আবেদন

কিম কারদাশিয়ান

এ যেন এক রূপকথার কাহিনি। বিয়ের ৭২ দিন পার হতে না হতে বিচ্ছেদের আয়োজন। গত সোমবার এ ঘটনার জন্ম দিয়েছেন যুক্তরাষ্ট্রের রিয়েলিটি টিভি তারকা কিম কারদাশিয়ান। ওই দিন লস অ্যাঞ্জেলেসের ঊর্ধ্বতন আদালতে স্বামী বাস্কেটবল তারকা ক্রিস হামফ্রিজের বিরুদ্ধে বিবাহ-বিচ্ছেদের আবেদন করেন তিনি। বনিবনা না হওয়াই এই সিদ্ধান্ত নেওয়ার কারণ বলে তিনি উল্লেখ করেন। টিভি অনুষ্ঠান ‘কিপিং আপ উইথ দ্য কারদাশিয়ানস’-এর মাধ্যমে দর্শকনন্দিত হয়েছেন এই তারকা। এক বিবৃতিতে কারদাশিয়ান বলেন, ‘সুচিন্তিত বিবেচনার পর বিয়ের পাট চুকানোর সিদ্ধান্ত নিয়েছি। আশা করি সবাই বুঝতে পারবেন যে এটা কোনো সহজ সিদ্ধান্ত নয়। তবে আমরা বন্ধু থেকে যাব।’ রয়টার্স।
﻿
স্টার সিনেপ্লেক্সে ‘ট্রান্সফরমার্স’ সিরিজের তৃতীয় ছবি

‘ট্রান্সফরমার্স: ডার্ক অব দ্য মুন’ ছবির পোস্টার

চাঁদে ‘অ্যাপোলো ১১’-এর যাত্রীরা একটি ট্রান্সফরমারের সন্ধান পেয়েছিল। কিন্তু তথ্যটা গোপন রাখা হয়। কারণ, লুকানো সেই ট্রান্সফরমারে আছে বিশ্বব্রহ্মাণ্ডের গোপন অনেক রহস্য। এই রহস্য যে উদ্ঘাটন করবে, পৃথিবী তার হাতের মুঠোয় চলে আসবে। শুরু হয় যুদ্ধ। এই যুদ্ধে যুক্তরাষ্ট্রের সেনাবাহিনীকে সহায়তা করে অটোবটস। শেষ পর্যন্ত কার জয় হবে, কে জানবে সেই গোপন রহস্য? উত্তর পাওয়া যাবে ট্রান্সফরমার্স সিরিজের তৃতীয় ছবি ডার্ক অব দ্য মুন-এ। এবার ঈদে ঢাকার দর্শকদের জন্য ছবিটি নিয়ে এসেছে স্টার সিনেপ্লেক্স। ৪ নভেম্বর থেকে স্টার সিনেপ্লেক্সে চলবে হলিউডের ব্লকবাস্টার এই ছবিটি। যুক্তরাষ্ট্রসহ বিশ্বের বিভিন্ন দেশে ছবিটি প্রথম মুক্তি পায় এ বছর ২৯ জুন। ছবির প্রযোজক স্টিভেন স্পিলবার্গ আর পরিচালক মাইকেল বে। অভিনয় করেছেন শিয়া ল্যাবাফ, জন মালকোভিচ, জন টরটিউরো প্রমুখ। সাড়ে ১৯ কোটি ডলার ব্যয়ে নির্মিত ছবিটি এরই মধ্যে আয় করেছে ১.১৯ বিলিয়ন ডলার।
﻿
ক্রিস্টেন ও প্যাটিনসন বিয়ে করেছেন?

‘দ্য টোয়ালাইট সাগা: ব্রেকিং ডন’ ছবিতে রবার্ট প্যাটিনসন ও ক্রিস্টেন স্টুয়ার্ট

টোয়ালাইট ছবির তারকাজুটি রবার্ট প্যাটিনসন ও ক্রিস্টেন স্টুয়ার্ট চুটিয়ে প্রেম করছেন—বেশ পুরোনো হয়ে গেছে এই খবর। নতুন খবর হলো, তাঁরা বিয়ে করে ফেলেছেন!

হ্যাঁ, এমনটাই তো বললেন স্বয়ং প্যাটিনসন। সুইডেনের স্টকহোমে এক সংবাদ সম্মেলনে রসিকতা করে তিনি বললেন, ‘দ্য টোয়ালাইট সাগা: ব্রেকিং ডন—পার্ট ১ ছবিতে

আমরা বিয়ে করেছি। সত্যি বলতে, ছবিতে বাস্তব বিয়ের মতো সব আচারই পালন করেছি। তাই এক অর্থে আমরা এখন বিবাহিত।’
ছবিতে বিয়ে হলেও এই বিয়ে যে বিয়ে নয়, প্যাটিনসন আর ক্রিস্টেন ভালো করেই জানেন। তবে এই তারকাজুটি যে কবে নাগাদ একে অপরের সঙ্গে সত্যিকারের গাঁটছড়া

বাঁধছেন, তা এখনো জানা যায়নি। জানা গেছে, আসছে ১৮ নভেম্বর মুক্তি পাচ্ছে দ্য টোয়ালাইট সাগা: ব্রেকিং ডন—পার্ট ১ ছবিটি। ব্যাঙশোবিজ।
﻿
ঝুঁকিপূর্ণ দৃশ্যে টম ক্রুজ

টম ক্রুজ

মিশন ইম্পসিবল সিরিজের রোমাঞ্চকর ছবিগুলো বিশেষ ভাবমূর্তি গড়ে তুলেছে সুদর্শন হলিউড তারকা টুম ক্রুজের। এই মাহাত্ম্য অনুধাবন করেই বুঝি তিনি এখন সিরিজটির নতুন ছবিতে ঝুঁকিপূর্ণ দৃশ্যে স্টান্টম্যানের বদলে নিজেই অংশ নিতে শুরু করেছেন। সিরিজটির নতুন ছবি গোস্ট প্রটোকল-এ তিনি এমন দৃশ্যে অংশ নিয়েছেন, যা রীতিমতো মৃত্যুকে হার মানানোর মতো ঘটনা! একটি দৃশ্যে বিশ্বের সর্বোচ্চ ভবন বুর্জ খলিফায় (উচ্চতা আধা মাইলেরও বেশি) অনেক উঁচুতে রশি থেকে অরক্ষিত অবস্থায় ঝুলতে দেখা যাবে তাঁকে। ওই ভবনের ভেতর ও উড়ন্ত হেলিকপ্টার থেকে এই দৃশ্য ধারণ করা হয়। ছবিটি ২১ ডিসেম্বর মুক্তি পাবে। ওয়েবসাইট।
﻿
ভাবতেই পারছি না জগজিৎ সিং আর নেই: সমরজিৎ রায়

শিক্ষক,গান্ধর্ব মহাবিদ্যালয়, দিল্লি | 

রেকর্ডিং স্টুডিওতে জগজিৎ সিংয়ের সঙ্গে শিল্পী সমরজিৎ রায়

গজলসম্রাট জগজিৎ সিং আর আমাদের মধ্যে নেই। তিনি আজ সোমবার সকাল আটটা ১০ মিনিটে মুম্বাইয়ের লীলাবতী হাসপাতালে মস্তিষ্কের রক্তক্ষরণে মারা গেছেন । বিশ্ব হারাল গজলের সবচেয়ে বড় সম্রাটকে। আমার সঙ্গে তাঁর পরিচয় প্রায় চার বছর আগে। দিল্লির বিজ্ঞান ভবনে সরকারি একটি অনুষ্ঠানে গাইতে এসেছিলেন। আমিও গাইতে গিয়েছিলাম গান্ধর্ব কয়্যারের সদস্য হিসেবে একই অনুষ্ঠানে। ভারতের প্রধানমন্ত্রীর উপস্থিতিতে অনুষ্ঠানের শুরুতে আমরা গাইলাম। সব শেষে গাওয়ার কথা ছিল তাঁর। কিন্তু দুঃখের বিষয় হলো, প্রধানমন্ত্রী হল ত্যাগ করার সঙ্গে সঙ্গে জগজিৎ সিংয়ের গান না শুনেই বেশির ভাগ দর্শক উঠে চলে গেলেন। এতে জগজিৎ সিং খুবই কষ্ট পেয়েছিলেন। রাগ করে আর সেদিন কোনো গান করেননি তিনি। সেদিনই তাঁর সঙ্গে আমার প্রথম আলাপ। এরপর আরও কয়েকটি অনুষ্ঠানে তাঁর সঙ্গে অংশ নিতে পেরেছি। পরে ২০১০ সালে আমার হিন্দি অ্যালবাম ‘তেরা আব্বু’র মিক্সিংয়ের জন্য যাই মুম্বাইয়ের একটি স্টুডিওতে। স্টুডিওটি চার দিনের জন্য বুকিং করেছিলাম। কিন্তু দ্বিতীয় দিনই জগজিৎ সিং এসে ‘মা’কে সম্পর্কিত একটি অ্যালবামের অবশিষ্ট কিছু কাজ করতে চাইলেন। রেকর্ডিস্ট যখন ফোনে বললেন, স্টুডিও আমার নামে বুকিং করা আছে, তখন জগজিৎ জি বললেন ‘সমরজিত্ তো মেরা আপনা হি হে। উসকো ম্যাঁ বল দুংগা।’ পরে তাঁর অনুরোধে সেদিনের জন্য স্টুডিও তাঁকে দিয়েছিলাম। তাঁর পুরো রেকর্ডিং আমাকে বসিয়ে শোনালেন। পরে আমার মিক্সিংয়ে তিনি আমাকে খুবই সহযোগিতা করেছিলেন। আমার গায়কির খুব প্রশংসা করেছিলেন এবং বলেছিলেন, ‘ সমরজিৎ, দেখে নিও তোমার এই অ্যালবামটি খুব সফলতা পাবে।’ সত্যিই তাঁর সেই উক্তিটি সত্যি হয়েছিল। এ বছরই আমার সেই অ্যালবামটি জিমা (গ্লোবাল ইন্ডিয়ান মিউজিক অ্যাওয়ার্ড-২০১১)-তে সেরা জনপ্রিয় অ্যালবামগুলোর জন্য মনোনয়ন পায়। জিমা অ্যাওয়ার্ড ২০১১-এর অনুষ্ঠানেও জগজিৎ সিংয়ের উপস্থিত থাকার কথা ছিল। আমিও আশা করেছিলাম, ২২ সেপ্টেম্বর তাঁর সঙ্গে আবারও দেখা হয়ে যাবে। কিন্তু সেই সময়ে তিনি অসুস্থ হয়ে হাসপাতালে ভর্তি হয়ে গেলেন। আজ তো তিনি চলেই গেলেন। আর কোনো দিনই তাঁর সঙ্গে আমার দেখা হবে না। কিন্তু এই মহান শিল্পীর কাছে যে স্নেহ ও আশীর্বাদ পেয়েছি, তা আমার সংগীতজীবনের অমূল্য সম্পদ হয়ে রইল।
﻿

ঈদের কয়েকটি অ্যালবাম

ঈদে প্রকাশিত হয়েছে বেশ কিছু গানের অ্যালবাম।এরই কয়েকটি নিয়ে আলোচনা করেছেন সংগীতশিল্পী বাপ্পা মজুমদার | 

সত্যি কথা বলতে, নিজের কাজের পোস্টমর্টেম করতে করতেই আমার দিন কাটে। কোনো দিন কল্পনাও করিনি, অন্যদের কাজ নিয়ে আলোচনার দায়িত্ব আমার ওপর চেপে বসবে। কিন্তু দায়িত্ব যখন নিয়েছি, সেটা সত্ভাবেই করতে চাই। যা লিখছি বা লিখব, তা নিতান্তই আমার ব্যক্তিগত অভিমত, কাউকে আহত করার জন্য নয়।

নির্বাচিতা—প্রিন্স মাহমুদ
দুই বছর বিরতির পর প্রিন্স মাহমুদের আবার ফিরে আসাকে স্বাগত জানাচ্ছি। তিনি বরাবরই কথায়-সুরে ভিন্ন ভিন্ন স্বাদ দিয়ে এসেছেন। অ্যালবামের প্রচ্ছদটি অত্যন্ত সাদামাটা মনে হয়েছে। আরও ভিন্ন কিছু করা যেত। প্রচ্ছদে ফাহমিদা নবীকে প্রথম সারিতে রাখা উচিত ছিল।
গানের কথা এককথায় অসাধারণ। অ্যালবামের গানে ভিন্ন মাত্রার সুর এবং সব গানই ভিন্ন ভিন্ন আঙ্গিকের। এককথায় বৈচিত্র্যময়। ভালো লেগেছে।
সংগীতায়োজন সম্পর্কে খুব ছোট করে বলতে গেলে এককথায় অত্যন্ত পরিমিত কিন্তু পরিপূর্ণ মনে হয়েছে।
গায়কীর ক্ষেত্রে নতুন করে বলার কিছু নেই। প্রত্যেকেই ভালো গেয়েছেন। তবে একেবারেই ব্যক্তিগত অভিমত থেকে জানতে চাইলে আমি বলব, আমার ভালো লেগেছে ফাহমিদা নবী ও এলিটার গাওয়া। ধন্যবাদ জানাই প্রিয়াংকা গোপকে তাঁর চমত্কার গায়কীর জন্য। প্রিয়াংকা অত্যন্ত উঁচুমানের একজন উচ্চাঙ্গসংগীতশিল্পী। তাঁর গানটি সে ধরনের আশপাশের কিছু হলে হয়তো আরও ভালো হতো।
সাউন্ড বিষয়ে গেলে দুটি দিক উল্লেখ করতে চাই। একটি হলো, অতিমাত্রায় পিচ কারেক্টরের ব্যবহার। এই অ্যালবামে যাঁরা গেয়েছেন, তাঁদের প্রায় প্রত্যেকেই ভালো গাইয়ে। পিচ কারেকশনের রেশিও একটু কম হলে ভালো হতো। দ্বিতীয়ত, খুব তাড়াহুড়া করে মিক্স মাস্টার করা হয়েছে বলে মনে হয়েছে। সবশেষে একই গানের এতগুলো ভার্সন দেওয়াটা আমার কাছে একটু বেশিই লেগেছে। প্রয়োজন ছিল না।

আড়ি—মিনার
অত্যন্ত নবীন ছটফটে এক তরুণ। মেধায় সত্যিই ও বিস্ময়কর। মিনারের লেখা গানগুলোর মধ্যে এক অদ্ভুত পরিপক্বতা আছে, যা সত্যিই ওর বয়সকে ছাপিয়ে যায়। অনেক উঁচুমানের লিরিক! প্রচ্ছদটা ভালো লেগেছে। নতুন কনসেপ্ট। হাতটা ফোকাসে কিন্তু মিনার আউট অব ফোকাস।ব্যাপারটা অন্যরকম। ভালো লেগেছে।
সুর ভালো করেছে। ভিন্ন স্বাদ। ভিন্ন অ্যাপ্রোচ। তাহসানকে ধন্যবাদ দিতেই হয় ওর পরিমিত সংগীতায়োজনের জন্য। অত্যধিক ইনস্ট্রুমেন্টের ব্যবহার নেই; কিন্তু অসম্পূর্ণ মনে হয় না। দারুণ তাহসান। সাউন্ড এককথায় দারুণ। অত্যন্ত পরিষ্কার-পরিচ্ছন্ন সাউন্ড। তাহসানের কাছ থেকে কিছু টিপস নিতে হবে। কী বলো তাহসান?
‘আখের গোছার’ গানটা ভালো লেগেছে বেশি। ফোক আর ব্লুজের সংমিশ্রণ। মিনারের সর্বাঙ্গীণ সাফল্য কামনা করি।

স্বপ্নডানা—মিলন মাহমুদ
বর্তমানে বাংলাদেশের সংগীতাঙ্গনে যে কজন ভালো শিল্পী আছেন, মিলন মাহমুদ তাঁদের একজন, সেটা বলাই বাহুল্য। একাধারে ভালো কণ্ঠশিল্পী, সফল গীতিকবি এবং একজন সুরকার।
গানের কথা যথারীতি কাব্যিক ভঙ্গিতে উপস্থাপিত। সুচিন্তিত লেখা, বেশ উঁচুমানের কথা। সুর ও গায়কীতে মিলন মাহমুদ সত্যিই অত্যন্ত উঁচুমানের, সেটা বারবারই আমার লেখায় ফিরে আসছে। এর কারণ তাঁর সুর ও গায়কীতে এর যথার্থ প্রয়োগ।
সংগীতায়োজন যিনি করেছেন, তিনি অত্যন্ত নবীন একজন কম্পোজার আমাদের এই ইন্ডাস্ট্রিতে। বনি অত্যন্ত মেধাবী একজন মিউজিশিয়ান। আমার কিছু পর্যবেক্ষণ আছে, সেটা খোলাখুলি বলতে চাই। যেমন: প্রথম গানটা একটি ‘ইমন’ রাগের ছায়ায় সুর করা, কিন্তু কিছু অপ্রয়োজনীয় কর্ডের ব্যবহার গানটির মূল ধুন থেকে শ্রোতাকে সরিয়ে নিয়ে যায়। বনিকে এটা লক্ষ রাখতে হবে। মিক্স/মাস্টারিংয়ে জুয়েল মোরশেদ খুবই ভালো করেছেন। অত্যন্ত ভালো মানের সাউন্ড করেছেন জু, মাস্টারিংও বেশ ভালো। জু এমনিতেই অত্যন্ত ভালো একজন শব্দ প্রকৌশলী। গ্রেট জব জু। প্রচ্ছদ নিয়ে আমার মনে হয়েছে, রঙের ব্যাপারটা উল্টো হলে ভালো হতো আরও বেশি। শিল্পীকে কালোতে সাদা পটভূমিতে হয়তো আরও ভালো লাগত। মুন ও কর্নিয়া দুজন সহশিল্পী নিয়ে আরও ভাবা উচিত ছিল।

গড়ব বাংলাদেশ—শূন্য
‘শূন্য’ বর্তমানে বাংলাদেশের ব্যান্ড সংগীতের জগতে এক নতুন মাত্রা বলে আমি মনে করি এবং অত্যন্ত মেধাবী কিছু মিউজিশিয়ান রয়েছে এখানে; যা নিঃসন্দেহে আমাদের ব্যান্ড মিউজিকের জন্য সত্যিই আনন্দের। গানের কথা বেশ ভালো। অযথা কঠিন কঠিন শব্দ ব্যবহার করে দুর্বোধ্য করা নয়, বরং বেশ সহজ কথা যা বেশ ইতিবাচক মনে হয়। সুরও সহজভাবে সহজ ভঙ্গিতে করা। সহজে মনে রাখা যায়, গাওয়া যায়—এ রকমই সুরগুলো—যা সত্যিকার অর্থে বেশ কঠিন কাজ। শূন্য তা বেশ ভালোভাবেই করেছে। গাওয়াও আমার কাছে বেশ ভালো লেগেছে। বেশ মেলোডি আছে গায়কের গলায় বলতেই হবে। ভোকাল টোনটা বেশ মনে লাগার মতো। সুন্দর গায়কী। সাউন্ড এককথায় দারুণ। সংগীতায়োজন অত্যন্ত পরিমিত কিন্তু একটি ব্যান্ডের সাউন্ড যেমন হওয়া উচিত, তেমনটাই। সেটা সত্যিই প্রশংসনীয়। বিশেষ করে এনিটার ওয়ার্কগুলো বেশ ভালো লাগার মতো। ফুয়াদ ফিট শূন্য হাতে গানটা বেশ ভালো লেগেছে। লালন সাঁইয়ের গানটার অ্যারেঞ্জমেন্ট ভালো লেগেছে। তবে আরেকটু মাইল্ড হলে হয়তো ভালো হতো আরও বেশি। গিটার সলোটা wah-তে না বাজিয়ে প্লেইন গিটারে বাজলে হয়তো আরও মেলোডিয়াস লাগবে। শূন্যর সাফল্য কামনায়।

ভালোবাসি তোমায়—আরফিন রুমী
অ্যারেঞ্জমেন্ট ভালো। সুরে গায়। সর্বোপরি শুনতে শ্রুতিমধুর মনে হয়। ব্যক্তিগত অ্যালবামের প্রচ্ছদে সহশিল্পীদের উপস্থাপনা ভালো লাগেনি। শুভমিতা অত্যন্ত উঁচুমানের শিল্পী, তাঁকে বিশেষভাবে গুরুত্ব দেওয়া উচিত ছিল। আরফিন রুমির পুরো অ্যালবামটি শুনলে মনে হয়, হাবিব ওয়াহিদের মিউজিক সে অনেক ভালোবাসে।

সিম্পলি কণা—কণা
যেহেতু অ্যালবামের বেশির ভাগ গানই আমার করা, তাই এর মূল্যায়নটা শ্রোতাদের হাতেই ছেড়ে দিলাম। যথারীতি ফুয়াদ আল মুক্তাদির অনেক ভালো করেছে। তবে বিয়েবাড়ি শিরোনামের গানটি নিয়ে আরেকটু ভাবতে পারত। শ্রীলঙ্কান কম্পোজারের কাজও অনেক সুন্দর হয়েছে। তিনি অনেক ভালো কাজ করেন। বাংলাদেশে তাঁকে স্বাগতম। ইরাজের কম্পোজিশনে কণ্ঠশিল্পী কণার গায়কীর ভূমিকা খুব একটা আছে বলে মনে হয় না। সর্বোপরি অ্যালবামে সে অনেক ভালো করেছে। প্রচেষ্টা চমত্কার। সাউন্ড পরিচ্ছন্ন।

অনিদ্রা—তৌসিফ
অনিদ্রা অ্যালবামটিতে তৌসিফের গায়কী ভালো। প্রথম গানের বাঁশির সুরটা বেসুরো মনে হলো। অ্যারেঞ্জমেন্ট এবং সাউন্ড মিক্সিং ভালো।

এফএনএফ—প্রত্যয় খান
প্রত্যয় খান একেবারে খুদে একজন সংগীত পরিচালক। এই খুদে সংগীত পরিচালকের প্রতি আমাদের সবারই রইল শুভেচ্ছা ও আশাবাদ। এই বয়সে সে যা করেছে, তার এই সাহসকে সাধুবাদ জানাই। অ্যালবামের দ্বিতীয় গান ‘সেই বিকেল’-এ ইমরান ও প্রমা বেশ ভালো গেয়েছে। তৃতীয় গান ‘প্রিয়তমা’ শুনলে মনে প্রত্যয়ের গায়কীর সঙ্গে ওর বড় ভাই হূদয়ের বেশ সাদৃশ্য পাওয়া যায়। প্রমিতির গাওয়া ‘রঙিন হাতে’ গানটিতে উচ্চারণের দিকে খেয়াল রাখা উচিত বলে মনে করছি। ‘শীতল মায়া’ গানটি অমিদ ও নওমী বেশ ভালো গেয়েছে। সবশেষে বয়স অনুযায়ী প্রত্যয় ভালো করার চেষ্টা করেছে।

ব্ল্যাক—ব্ল্যাক
অন্যান্য অ্যালবামের সঙ্গে ব্ল্যাকের অ্যালবামের সাউন্ডের একটা বিশেষ পার্থক্য রয়েছে। প্রথমে শুনে মনে হয়েছে মিক্স-মাস্টারিংয়ে আরেকটু যত্ন করা যেতে পারত। সর্বোপরি অ্যালবামটিতে টনির বাজানোটা অনেক চমত্কার। আত্মকেন্দ্রিক গানটা ব্যক্তিগতভাবে আমার ভালো লেগেছে। নীলগিরি গানটি শুনলে ব্ল্যাকের নিয়মিত ধারা থেকে বের হওয়ার একটা প্রয়াস মনে হয়েছে। আমার কাছে কিন্তু বেশ ভালো লেগেছে।

সমর্পণ—ওয়ারফেইজ, হাবিব ও অর্থহীন
‘খাঁচার ভিতর অচিন পাখি’ গানটি ভিন্ন আঙ্গিকে করা হয়েছে। ওয়ারফেইজের এই প্রচেষ্টা ভালো লাগার মতো। মিজানকে সবাই এত দিন হার্ড রক গানের শিল্পী হিসেবেই চিনত। খাঁচার ভিতর অচিন পাখি গানটির মাধ্যমে এবার নতুন এক মিজানকে সবাই চিনতে পেরেছে। ইস্টার্ন মেলোডি গানও যে মিজান ভালো গায়, সেটার স্বাক্ষর সমর্পণ অ্যালবামে পাওয়া গেছে। হাবিবের কণ্ঠে ‘কেন পিরিতি বাড়াইলিরে বন্ধ’ু চমত্কার কিন্তু পরিমিত সংগীতায়োজনের জন্য খুব ভালো লেগেছে। অর্থহীনের গাওয়া ‘মাটিরও পিঞ্জিরা’ গানটি ভিন্ন সংগীতায়োজনের জন্য একটু অন্য রকম লেগেছে।
study.international large
পাঠকের মন্তব্য
﻿

অ্যামি ওয়াইনহাউসের নতুন অ্যালবাম

অ্যামি ওয়াইনহাউস

ডিসেম্বরে প্রয়াত সংগীত তারকা অ্যামি ওয়াইনহাউসের নতুন অ্যালবাম আসছে বাজারে। এটি হবে তাঁর তৃতীয় অ্যালবাম। এতে বেশ কিছু নতুন গান থাকবে। অ্যামির পৃষ্ঠপোষক সালাম রেমি ও মার্ক রনসন মিলে এই অ্যালবামটি বের করছেন। গানগুলো অ্যামির জীবদ্দশায় বিভিন্ন সময় রেকর্ড করা হয়। এর মধ্যে একেবারে নতুন গান হলো ‘বিটুইন দ্য চিটস’। এক বিবৃতিতে অ্যামির বাবা মিচ ওয়াইনহাউস বলেন, নতুন অ্যালবামের গানগুলো শুনে তাঁর মনটা বড় উদাস হয়ে গিয়েছিল।
এর আগে ২০০৩ সালে ফ্রাঙ্ক নামে অ্যামির প্রথম অ্যালবাম বের হয়। ২০০৬ সালে বের হয় দ্বিতীয় অ্যালবাম ব্যাক টু ব্ল্যাক। বিবিসি।
﻿
ভূপেন হাজারিকার শারীরিক অবস্থা সংকটাপন্ন

উপমহাদেশের প্রখ্যাত সংগীতশিল্পী ভূপেন হাজারিকার শারীরিক অবস্থা সংকটাপন্ন। চিকিত্সায় ঠিকমতো সাড়া দিচ্ছেন না তিনি। মঙ্গলবার বিকেলে ডায়ালাইসিস হলেও তাতে কোনো লাভ হয়নি। ডায়ালাইসিসেও সাড়া দিচ্ছে না তাঁর শরীর। তিনি চিকিত্সাধীন আছেন মুম্বাইয়ের আন্ধেরির কোকিলাবেন ধীরুভাই আম্বানি হাসপাতালে। তাঁকে নিবিড় পরিচর্যা কেন্দ্রে (আইসিইউ) রাখা হয়েছে।
গত রোববার শারীরিক অবস্থার অবনতি হওয়ায় তাঁকে দ্রুত নিবিড় পরিচর্যা কেন্দ্রে নেওয়া হয়। চিকিত্সকেরা বলেছেন, গত দুই মাস ধরে তিনি মুখে কোনো খাবার খেতে পারছেন না। তাঁকে নাকে নল লাগিয়ে তরল খাবার দেওয়া হচ্ছে।
ভূপেন হাজারিকার বয়স ৮৫ বছর।
﻿
বিশাল কনসার্টে গাইবেন ম্যাডোনা

২০১২ সালে লন্ডনের এক বিশাল কনসার্টে গাইবেন সংগীত তারকা ম্যাডোনা। আগামী জুলাইয়ে হাইড পার্কে এ অনুষ্ঠানের আয়োজন করা হবে। সেখানে ৬০ হাজার দর্শক-শ্রোতার সমাগম ঘটবে বলে আশা করা হচ্ছে। একই সময় লন্ডনে বিশ্ব অলিম্পিক প্রতিযোগিতা শুরু হবে। একটি ছবি পরিচালনায় ব্যস্ত থাকায় ম্যাডোনা আপাতত সংগীত থেকে দূরে রয়েছেন। এ অনুষ্ঠানের মাধ্যমে তিনি জাঁকালভাবে ফিরে আসবেন বলে জানিয়েছে তাঁর এক ঘনিষ্ঠ সূত্র। ওই সূত্রে উদ্ধৃতি দিয়ে দ্য সান পত্রিকায় প্রকাশিত খবরে বলা হয়, ‘সংগীতে সদর্পে ফিরে আসার পরিকল্পনা করছেন ম্যাডোনা। হাইড পার্কের অনুষ্ঠানে যাওয়ার বিষয়টিও নিশ্চিত করেছেন।’ ব্যাং শোবিজ।
﻿
এইডস রোগীদের সহায়তায় এলটন

এলটন জন

এইডস রোগীদের কল্যাণে সংগীততারকা স্যার এলটন জন ১৩ লাখ পাউন্ড তুলেছেন। যুক্তরাষ্ট্রের ম্যানহাটনের তারকাখচিত এক অনুষ্ঠানের মাধ্যমে তিনি এই তহবিল

জোগাড় করেন। এটি ছিল দশম এনডিউরিং ভিশন। জন এলটন এইডস ফাউন্ডেশনের সহায়তায় ওই অনুষ্ঠানে অ্যালেক ব্যাল্ডউইন, জন বন জোভি ও কেলি রাদারফোর্ডের

মতো বড় তারকারা উপস্থিত ছিলেন। অনুষ্ঠানে নিউইয়র্কের গভর্নর অ্যান্ড্রু কিউওমোও উপস্থিত ছিলেন। ওয়েবসাইট।
﻿

রা ওয়ান
শাহরুখের ঈদ উপহার

‘রা ওয়ান’ ছবিতে শাহরুখ খান ও কারিনা কাপুর

মানুষ তার স্বপ্নের সমান বড়। আর এ কারণেই বুঝি শাহরুখ খান তাঁর নতুন ছবি রা ওয়ান দেখে বলেছেন, ‘মেনে নিতে কষ্ট হচ্ছে রা ওয়ান সায়েন্স ফিকশন ছবি। আসলে এটা তো একটা প্রেমের ছবি।’ সেটা কীভাবে? ‘পাঁচ বছরের স্বপ্নটাকে পুরোপুরি ঢেলে দিয়েছি, চেষ্টার এতটুকু কমতি করিনি। সুতরাং রা ওয়ান তো আমার সঙ্গে আমার স্বপ্নের প্রেমেরই গল্প।’
২৬ অক্টোবর বুধবার মুক্তি পেয়েছে বহুল আলোচিত বহুপ্রতীক্ষিত রা ওয়ান। মুক্তির আগে গোটা বলিউডে যে রা ওয়ান জ্বর বইছিল, দিন দিন তার উত্তাপ বাড়ছেই। অবশ্য নিন্দুকের মতে, ‘এটা একটা ছবি হলো? পুরোপুরি বাচ্চাদের ছবি। ছবির চিত্রনাট্য আরও ধারালো হতে পারত। ছাম্মাক ছাল্লো ছাড়া অন্য কোনো গানই তো কানে লাগে না।’ অবশ্য এই স্রোতের বিপরীত স্রোতের শক্তিই বেশি। ধুন্ধুমার ব্যবসা করে চলেছে ১৫০ কোটি রুপির রা ওয়ান। ভেঙেচুরে দিয়েছে অতীতের সব রেকর্ড। যদিও প্রথম দিন সালমান খানের কাছে ধরাশায়ী হয়েছিলেন কিং খান। মুক্তির প্রথম দিন সালমানের বডিগার্ড-এর সর্বভারতীয় আয় ছিল প্রায় ২২ কোটি, শাহরুখের রা ওয়ান-এর আয় ১৮ কোটি পাঁচ লাখ। তবে দ্বিতীয় দিনই শাহরুখ ছক্কা পিটিয়েছেন। এক দিনে পকেটে ভরেছেন ২৫ কোটি ১০ লাখ। সর্বকালের হিন্দি ছবির মধ্যে এটি একটি রেকর্ড। শুধু কি তাই? পাঁচ দিনে ভারত থেকে ৯২ কোটি আয় করে রা ওয়ান বডিগার্ড-এর রেকর্ড (৮৬ কোটি ১০ লাখ) তো ভেঙেছেই, সেই সঙ্গে এত অল্প সময়ে ভারত থেকে ৯২ কোটি আয় করে বলিউডে আরও একটি রেকর্ড সৃষ্টি করেছে। আন্তর্জাতিক অঙ্গনেও রা ওয়ান প্রথম পাঁচ দিনে আয় করা সর্বাধিক ব্যবসাসফল ছবি (৩২ কোটি ৭৫ লাখ)। এই হিসেবে দিওয়ালিতে 
 পাওয়া সর্বকালের সব ছবির মধ্যে রা ওয়ান-এর আয় সবচেয়ে বেশি।
গাণিতিক এসব হিসাব-নিকাশের প্রমাণ দেখিয়ে শাহরুখভক্তদের এখন আর পায় কে! তবে ভুলে গেলে চলবে না, শাহরুখের টার্গেট আমির খানের থ্রি ইডিয়টস-এর ৩১৫ কোটি রুপির রেকর্ড ছোঁয়া। ওদিকে চিরপ্রতিদ্বন্দ্বী সালমান খান তো তাঁর তিন ছবি (দাবাং, রেডি, বডিগার্ড) নিয়ে ইতিমধ্যেই ১০০ কোটি রুপি ঝুলিতে ভরেছেন। আমির খান, সালমান খান, অজয় দেবগনের ঝুলিতে ১০০ কোটি রুপির একাধিক ছবি থাকলেও এত দিন শাহরুখের কাছে এই অর্জনটি ছিল অধরা। শাহরুখভক্তরা আশাবাদী, পরপর দুই সপ্তাহ ছবি মুক্তি না পাওয়ায় শাহরুখের রা ওয়ান অন্তত ২০০ কোটি রুপি আয় করবে। শাহরুখ খান নিজেও অবশ্য রা ওয়ানকে তাঁর ভক্তদের জন্য ‘ঈদ উপহার’ হিসেবে উল্লেখ করেছেন। তিনি বলেন, ‘আমি আবারও প্রমাণ করেছি, আমিই নাম্বার ওয়ান। কি দিওয়ালি, কি ঈদ—আমি আরও অন্তত ১০ বছর বলিউড মাতাব।’ লেডি গাগা থেকে ক্রিস্টেন স্টুয়ার্ট শাহরুখ ও রা ওয়ান বন্দনায় মুখর। লেডি গাগা সম্প্রতি ভারত সফরে এসে যেখানেই গিয়েছেন, রা ওয়ান-এর প্রচারণা করেছেন। এমনকি শাহরুখের মেয়ে সুহানাকে ভালোবেসে নিজের ‘ট্রেডমার্ক’ সানগ্লাস উপহারও দিয়েছেন। ওদিকে টোয়ালাইট নায়িকা ক্রিস্টেন স্টুয়ার্ট তো সম্প্রতি এক সাক্ষাৎকারে জানিয়েই দিয়েছেন, ‘যদি আবার নতুন করে কোনো ভ্যাম্পায়ারের সঙ্গে টোয়ালাইট তৈরি করা হয়, আমি আমার সঙ্গে বলিউডের শাহরুখ খানকে চাইব। প্রয়োজনে তাঁর জন্য হিন্দি ছবি করব, হিন্দি ভাষা শিখব। রা ওয়ান-এর পোস্টারে শাহরুখকে অপ্রতিরোধ্য লেগেছে।’
রা ওয়ান-এর কল্যাণে নায়িকা কারিনা কাপুরের ঝুলিতে আরও একটি ১০০ কোটি রুপির ছবি এসেছে। শাহরুখ বলেন, ‘এ ছবির জন্য আমরা কারিনা, প্রিয়াঙ্কা, অসিন—তিনজন নায়িকার নাম শর্টলিস্ট করেছিলাম। ভেবেছিলাম, প্রত্যেকের অডিশন নেব। পারিশ্রমিক, শিডিউল নিয়ে আলোচনা করব। কিন্তু কারিনা পত্রিকা মারফত রা ওয়ান-এর খবর পড়েই আমাকে ফোন দেয়। তার সে কী হুমকি! আর কাউকে রা ওয়ান-এর নায়িকা করা হলে সে নাকি আমাকে খুন করে ফেলবে। খুনের ভয়েই কারিনাকে এ ছবিতে নিতে বাধ্য হই। হা হা হা।’


 রুম্মান রশীদ খান
[বিজনেস অব সিনেমা, ইকোনমিক টাইমস, বলিউড লাইফ,ওয়ান ইন্ডিয়া, ফিল্মফেয়ার, টাইমস অব ইন্ডিয়া, টুইটার, বলিউড হাঙ্গামা অবলম্বনে]
সাতশ কোটিতম এলো ধরিত্রীতে
জাতিসংঘের হিসেবে বিশ্বের জনসংখ্যা সাতশ কোটি ছাড়িয়েছে।

কন্যাশিশু হত্যার বিষয়টি নিয়ে জনসচেতনতা তৈরির লক্ষ্যে সাতশ কোটিতম বাসিন্দা হিসেবে ভারতের লখনৌর একটি শিশুকে সনাক্ত করা হয়েছে।

আন্তর্জাতিক একটি বেসরকারি উন্নয়ন সংস্থা সমীক্ষা চালিয়ে ওই শিশুটিকে শনাক্ত করে।

প্ল্যান ইন্টারন্যাশনাল নামে ওই সংস্থাটি বলছে, এই নবজাতক শুধু সাতশ কোটিতম অধিবাসীর মাইলফলকই নয়, প্রতিটি কন্যাশিশুর বেঁচে থাকার অধিকারেরও প্রতীক।

জাতিসংঘ সংস্থা বিশ্ব জনসংখ্যা তহবিল- ইউএনএফপিএ'র তথ্য অনুযায়ী, পৃথিবীর জনসংখ্যা ১৮০৪ সালে একশ, ১৯৫৯ সালে তিনশ, ১৯৭৪ সালে চারশ, ১৯৮৭ সালে পাঁচশ এবং ১৯৯৯ সালে ছয়শ কোটি স্পর্শ করে।

বিশ্বের ছয়শ কোটিতম শিশুটির বাবা-মা ছিলো বসনিয়ার শরণার্থী। জাতিসংঘ ওই শিশুটিকে শনাক্ত করলেও এবার জনসংখ্যা সাতশ কোটিতে স্পর্শ উপলক্ষে তেমন কোনো কর্মসূচি নেয়নি এই বিশ্বসংস্থা।

সাতশ কোটিতম অধিবাসী শনাক্তে লখনৌর মল গ্রামে ১০ জন প্রসূতি সম্ভবা নারীকে বেছে নেয় প্ল্যান ইন্টারন্যাশনাল, যারা ৩১ অক্টোবর সন্তান প্রসব করবেন। এদের মধ্য থেকেই সাতশ কোটিতম শিশুটিকে চিহ্নিত করা হয়।

ভারতে প্ল্যান ইন্টারন্যাশনালের নির্বাহী পরিচালক ভাগ্যশ্রী ডেঙ্গেল বলেন, ছেলে সন্তানের প্রতি এ অঞ্চলের বাবা-মায়ের তীব্র আসক্তির কারণে লাখো কন্যাসন্তান হয় পৃথিবীর আলোর মুখ দেখে না, না হয় কম বয়সে মারা যায়।

লখনৌতে জন্ম নেওয়া ওই কন্যাশিশুটিকে দীর্ঘ সময় ধরে চলে আসা অবিচারের বিরুদ্ধে সোচ্চার হওয়ার শুরুর প্রতীক হিসেবে দেখা হচ্ছে বলেও জানান তিনি।

ইউএনএফপিএ'র হিসাবে, ২০৫০ সালে পৃথিবীর জনসংখ্যা হবে ৯০০ কোটি এবং এ শতাব্দীর শেষ নাগাদ তা হবে ১ হাজার কোটি স্পর্শ করবে। আফ্রিকার ৩৯টি, এশিয়ার নয়টি, ওশেনিয়ার ছয়টি এবং ল্যাতিন আমেরিকার চারটি দেশের মানুষের উচ্চ প্রজনন হার (উর্বরতা হার) এই বৃদ্ধির ক্ষেত্রে ভূমিকা রাখবে।

২০১১ সালে পৃথিবীর মোট জনসংখ্যার ৬০ শতাংশের বাস এশিয়ায়, তখন আফ্রিকায় বাস করে মাত্র ১৫ শতাংশ। কিন্তু আফ্রিকার বার্ষিক জনসংখ্যা বৃদ্ধির হার ২ দশমিক ৩ শতাংশ, যা এশিয়ার বার্ষিক জনসংখ্যা বৃদ্ধির হার ১ শতাংশের দ্বিগুণেরও বেশি।


উদীচী পূর্ণ করলো ৪৩ বছর
গান, আবৃত্তি, গণসংগীত, স্মৃতিচারণ আর বক্তৃতার মধ্য দিয়ে ৪৩তম প্রতিষ্ঠাবার্ষিকী উদযাপন করলো দেশের ঐতিহ্যবাহী সাংস্কৃতিক সংগঠন 'বাংলাদেশ উদীচী শিল্পীগোষ্ঠী'।

প্রতিষ্ঠাবার্ষিকী উপলক্ষে শনিবার বিকেল ৪টায় মুক্তিযুদ্ধ জাদুঘরে আয়োজন করা হয় মিলনমেলার। নবীণ ও প্রবীণ সদস্যরা ৪৩টি বাতি জ্বালিয়ে এই অনুষ্ঠান উদ্বোধন করেন।

স্মৃতিচারণ পর্বে সাবেক সাধারণ সম্পাদক ইকরাম আহমেদ বলেন, "পাকিস্তান আমলে যখন রবীন্দ্রচর্চা করা যেত না, নজরুলের গান-কবিতা সংশোধন করার ব্যবস্থা করা হয়েছিলো, তখন ধীরে ধীরে এই সংগঠনটি গড়ে ওঠে।"

উদীচীর সংগঠক শফিকুল ইসলাম গোলাপ বলেন, "গানের ক্ষেত্রে একটি নতুন ধারা সৃষ্টি করেছে উদীচী। এদেশে উদীচীর আগে বসে-বসেই গান পরিবেশন করা হতো। কিন্তু উদীচী মনে করে মিছিলে সমাবেশে আন্দোলনে আমরা যেহেতু দাঁড়িয়েই থাকি। তাই আন্দোলনমুখী গানও দাঁড়িয়েই গাওয়া উচিত।"

অনুষ্ঠানে উদীচী কেন্দ্রীয় সংসদ গণসংগীত ও বিভিন্ন ধরণের গান পরিবেশন করে। আবৃত্তি করেন ঝর্ণা সরকার, গান পরিবেশন করেন তাজিন সুলতানা, স্বর্ণাময়ী মণ্ডল, সেলিম রেজা প্রমুখ।

স্মৃতিচারণ করে আরো বক্তব্য দেন, যতীন সরকার, বদরুল আহসান খান, মাহফুজ আলী মল্লিক, প্রয়াত সাবেক সাধারণ সম্পাক মোস্তফা ওয়াহিদ খানের স্ত্রী ফেরদৌস মহল প্রমুখ।

উদীচী কেন্দ্রীয় সংসদের সভাপতি গোলাম মোহাম্মদ ইদুর সভাপতিত্বে এবং সহসাধারণ সম্পাদক প্রবীর সরদারের পরিচালনায় চলে এই মিলনমেলা।

শিল্পী সংগ্রামী সত্যেন সেন, রণেশ দাশগুপ্ত, শহীদুল্লাহ কায়সার, জহির রায়হান, আলতাফ মাহমুদ, শেখ লুৎফর রহমান, অজিত রায়, গোলাম মোহাম্মদ ইদু, সাইদুল ইসলাম, মোস্তফা ওয়াহিদ খান প্রমুখ প্রতিষ্ঠা করেন এই শিল্পী গোষ্ঠী।

১৯৯৯ সালের ৬ মার্চ যশোরে উদীচীর জাতীয় সম্মেলনে বোমা হামলায় ১০ জন নিহত হন। ২০০৫ সালের ৮ ডিসেম্বর নেত্রকোণা উদীচীর অফিসে অন্য এক হামলায় মারা যান দুজন।

এই সংগঠনটির দেশে-বিদেশে বর্তমানে প্রায় আড়াইশ' শাখা রয়েছে। 
সিরাজগঞ্জে নৌকাবাইচে লাখো মানুষের ঢল
সিরাজগঞ্জে যমুনায় শুক্রবার নৌকাবাইচ অনুষ্ঠিত হয়েছে। বাইচ দেখতে জেলা সদরে যমুনার হার্ডপয়েন্ট এলাকায় লাখো মানুষের ঢল নামে।

কয়েকশ' ইঞ্জিন চালিত নৌকা চড়েও হাজার হাজার মানুষ নৌকাবাইচ উপভোগ করেন।

প্রতিযোগিতায় পানসি ও কোষা দুই গ্রুপেই প্রথম হয়েছে শাহজাদপুরের 'বাংলার বাঘ' দল।

বিভিন্ন উপজেলার ২টি গ্রুপে ৬টি পানসি ও ৭টি কোষা নৌকাবাইচে অংশ নেয়।

বাংলাদেশে রোইং ফেডারেশনের ব্যবস্থাপনায় সিরাজগঞ্জ জেলা প্রশাসন ও জেলা ক্রীড়া সংস্থার উদ্যোগে প্রতিযোগিতার উদ্বোধন করেন ভারপ্রাপ্ত জেলা প্রশাসক গোলাম রব্বানী।

বিকাল সাড়ে ৩টায় হার্ডপয়েন্টের উত্তর কাজিপুর নৌকাঘাট এলাকা থেকে প্রতিযোগিতা শুরু হয়ে হার্ডপয়েন্টের শেষ মাথা মতিন সাহেবের ঘাটে গিয়ে শেষ হয়।

পরিবারের সবাইকে নিয়ে নৌকাবাইচ উপভোগ করতে আসা সদর উপজেলার মাছুমপুর গ্রামের নজরুল ইসলাম জানান, প্রতিবছরই নৌকাবাইচ দেখার অপেক্ষায় থাকেন তিনি। 
কেন্দ্রীয় গ্রন্থাগারে 'রুদ্রকথন' মঞ্চায়ন
রাজধানীতে সংবৃতা আবৃত্তিচর্চা ও বিকাশ কেন্দ্রের নবম প্রযোজনা 'রুদ্রকথন'র দ্বিতীয় মঞ্চায়ন অনুষ্টিত হয়েছে।

শুক্রবার সন্ধ্যায় শাহবাগে কেন্দ্রীয় গ্রন্থাগারের শওকত ওসমান মিলনায়তনে এ অনুষ্ঠান হয়।

অনুষ্ঠানে প্রয়াত কবি রুদ্্র মোহাম্মাদ শহিদুল্লাহ'র নির্বাচিত কবিতা নিয়ে জালাল উদ্দিন হীরার গ্রন্থনা ও নির্দেশনায় একক ও বৃন্দ আবৃত্তি পরিবেশন করেন সংবৃতা আবৃত্তিচর্চা ও বিকাশ কেন্দ্রের শিল্পীরা।

চিলেকোঠা, মাংসভুক পাখি, লাশগুলো আবার দাঁড়াক, অস্ত্র চাই, মাঝের দেয়াল, স্বপ্নের বাস্তুভিটেসহ বেশ কয়েকটি কবিতা উপভোগ করেন প্রায় এক হাজার দর্শক।

অনুষ্ঠানে সংবৃতার সভাপতি এ কে এম শামসুদ্দোহা, সাধারণ সম্পাদক সামসুজ্জামান বাবু, সম্মিলিত সাংস্কৃতিক জোটের সাধারণ সম্পাদক হাসান আরিফ, রেজীনা ওয়ালী লীনাসহ দেশের বিভিন্ন নামিদামি আবৃত্তি শিল্পীরা উপস্থিত ছিলেন।


ম্যান বুকার পেলেন জুলিয়ান বারনেস
সাহিত্যের অন্যতম সম্মানজনক পুরস্কার ম্যান বুকার পেলেন ইংল্যান্ডের লেখক জুলিয়ান বারনেস। এরআগে তিনি তিনবার বুকার পুরস্কারের সংক্ষিপ্ত তালিকায় ছিলেন।

চলতি বছরের এই পুরস্কার বিজয়ীর নাম মঙ্গলবার ঘোষণা করা হয়।

৬৫ বছর বয়সী ফিকশন লেখক জুলিয়ান বারনেস তার 'দ্য সেন্স অব এন এন্ডিং' উপন্যাসের জন্য ৫০ হাজার পাউন্ড অর্থমূল্যের এই পুরস্কার জয় করেন।

তবে মাত্র ১৫০ পৃষ্ঠার 'দ্য সেন্স অব এন এন্ডিং' কে কেউ কেউ উপন্যাস হিসেবে না দেখে তার চেয়ে স্বল্পায়তনের উপন্যাসিকা (নভেলা) বলেই বিবেচনা করছেন।

বারনেস ১৯৮৪ সালে তার 'ফ্লেউব্রেটস প্যারোট' ফিকশনের জন্য প্রথম বুকারের সংক্ষিপ্ত তালিকায় উঠে আসেন। এরপর ১৯৯৮ সালে 'ইংল্যান্ড, ইংল্যান্ড' এবং ২০০৫ সালে 'আর্থার অ্যান্ড জর্জ' ফিকশনের জন্যও তিনি বুকার পুরস্কারের সংক্ষিপ্ত তালিকায় ঠাঁই পেলেও পুরস্কারটি তার অধরাই থেকে যায়।

এ বছরের বুকার পুরস্কারের বিচারক প্যানেলের চেয়ারম্যান ছিলেন ইংল্যান্ডের সাবেক গোয়েন্দা প্রধান স্টেলা রিমিংটন।

'দ্য সেন্স অব এন এন্ডিং' ফিকশনটিকে পুরস্কারের জন্য মনোনীত করার কারণ হিসেবে তিনি বলেন, "এটি সেই বিরল কতিপয় বইগুলোর একটি যা অবধারিতভাবেই পাঠযোগ্য। যদিও আমি 'পাঠযোগ্য' শব্দটি ব্যবহার করেছি কিন্তু তা শুধুমাত্র একবার পাঠেই ফুরিয়ে যাবার মতো নয়। দুই অথবা ততোধিকবার (পাঠক ) বইটি পড়তে বাধ্য হবে।"

বুকার পুরস্কারের প্রশাসক আয়োন ট্রিউইন বলেন, বুকার পুরস্কারজয়ী হিসেবে এটিই সবচেয়ে ক্ষুদ্র আয়তনের বই নয়। ১৯৭৯ সালে পেনেলোপ ফিট্জারাল্ডের বুকারজয়ী 'অফসোর' গ্রন্থটি মাত্র ১৩২ পৃষ্ঠার ছিল।

জুলিয়ান বারনেসের পুরো নাম জুলিয়ান প্যাট্রিক বারনেস। তিনি ১৯৪৬ সালের ১৯ জানুয়ারি ইংল্যান্ডের লেইচেস্টারে জন্মগ্রহণ করেন। ১৯৮০ সালে তার প্রথম ফিকশন 'মেট্রোল্যান্ড' প্রকাশিত হয়।

গত বছর ইংল্যান্ডেরই অপর এক লেখক হাওয়ার্ড জ্যাকবসন তার 'দ্য ফিঙ্কলার কোয়েশ্চেন' ফিকশনের জন্য ম্যান বুকার পুরস্কার পান। 
'চালক হিসেবে নারীরা বেশি নিরাপদ'
নারীরা গাড়িচালক হিসেব ভালো হয় না বলে জনশ্র"তি রয়েছে। কিন্তু দিল্লি ট্রাফিক পুলিশের একটি প্রতিবেদন সেই জনশ্র"তিকে ভুল প্রমাণ করে জানাচ্ছে, নারীরা শুধু ভালো চালকই নয়, যত বেশি সংখ্যক নারী স্টিয়ারিং হুইল ধরছে ততই দুর্ঘটনার হার কমে আসছে।

সোমবার দিল্লি পুলিশের এক জরিপ অনুযায়ী এ তথ্য জানিয়েছে দ্য টাইমস অব ইন্ডিয়া।

এক প্রতিবেদনে দিল্লি ট্রাফিক পুলিশ জানায়, গত কয়েক বছরে নারী গাড়ি চালকের সংখ্যা অনেক বেড়েছে। কিন্তু দিল্লিতে সংঘটিত মারাত্মক ও প্রাণঘাতী দুর্ঘটনাগুলোর মধ্যে ২ শতাংশেরও কম দুর্ঘটনা নারীরা ঘটিয়ে থাকেন।

চলতি বছর ১৫ সেপ্টেম্বর পর্যন্ত পরিসংখ্যানে দেখা যায়, দিল্লি শহরে যে দুর্ঘটনাগুলোতে লোকক্ষয় হয়েছে তার মাত্র ১২টি ঘটনায় গাড়ি চালক ছিলেন নারী আর ৭২৪টি ঘটনায় চালক ছিলেন পুরুষ। এছাড়া লোকক্ষয় হয় নি কিন্তু আহত হয়েছে এমন ৫৩টি দুর্ঘটনায় চালক ছিলেন নারী, বিপরীতে ২ হাজার ৫২৪টি দুর্ঘটনা ঘটিয়েছে পুরুষ চালকেরা।

হতাহতের কোনো ঘটনা ঘটে নি এমন দুর্ঘটনার ক্ষেত্রেও নারী ও পুরুষের অনুপাত ১ : ৭১।

দিল্লি পুলিশের যুগ্ম কমিশনার (ট্রাফিক) সত্যেন্দ্র গার্গি বলেন, "পুরুষ চালকদের সংখ্যার তুলনায় নারী চালকদের সংখ্যা খুবই কম। তবুও, আনুপাতিকভাবে পুরুষদের তুলনায় নারী চালকরা খুব কম দুর্ঘটনা ঘটান, আর পুরুষদের তুলনায় তাদের বেপরোয়া গাড়িচালনার ঘটনাও অনেক কম।"

"ট্রাফিক পুলিশের পর্যবেক্ষণে নারী গাড়িচালকদের ট্রাফিক আইন মেনে চলার প্রবণতা বেশি, তাই চালক হিসেবে তারা অনেক বেশি নিরাপদ", বলেন তিনি।
ফেইসবুকে পরিবর্তনের হাওয়া ভুটানে
কয়েকদশকের পূর্ণ রাজতন্ত্রের কড়া বেড়াজালে আবদ্ধ ভুটানে গণতন্ত্রের যাত্রা শুরু হয়েছে সবেমাত্র। এরই মধ্যে সেখানে বড় ধরনের পরিবর্তনের আশা জাগিয়ে তুলেছে ফেইসবুক।

২০০৮ সালে ভুটানে চালু হয়েছে সংসদীয় গণতন্ত্র। অথচ দুবছর আগেও ভুটানে সরকারের সমালোচনা করার সাহস ছিলো না কারো।

এ বছর সেই অসম্ভবকে সম্ভব করেছে ভূটানবাসী। দেশের কঠোর ধূমপান বিরোধী আইনের বিরুদ্ধে ফেইসবুকে জনমত গড়েছে তারা। যা আগামী দিনগুলোতে ভুটানে আরো নিবিড় পরিবর্তনেরই ইঙ্গিত দিচ্ছে।
 তামাক জাতীয় দ্রব্য বহনসহ ধূমপানের ওপর নিষেধাজ্ঞা কঠোর বাধা নিষেধ আরোপ করেছে ভুটান।

তামাক বা তামাক জাতীয় দ্রব্য খুঁজে বের করতে প্রশিক্ষিত কুকুরের সাহায্যেও বাড়ি বাড়ি তল্লাশি অভিযান চলছে ধূমপানবিরোধী কড়া আইনের আওতায়।

এ আইনে এ পর্যন্ত প্রায় ৫০ জনের বেশি মানুষের কারাদণ্ড হয়েছে। এ বছর ৩ ডলার সমমূল্যের তামাক বহন করার অপরাধে একজন বৌদ্ধ ভিক্ষুর তিন বছরের কারাদণ্ডও হয়।

আর এসবেরই প্রতিবাদ জানাতে গিয়ে ফেইসবুক পাতা খোলেন ক্ষুব্ধ এক ভুটানি কিনলে শেরিং।

এরপর কয়েকমাসের মধ্যেই তার এ ডিজিটাল প্রতিবাদে সামিল হয় কয়েক হাজার মানুষ। বিষয়টি পরিণত হয় টক অব দ্য টাউনে।

তরুণ প্রজন্ম কিভাবে সামাজিক মাধ্যমকে স্বাগত জানিয়ে গণতান্ত্রিক অধিকার আদায় করে নিতে চাইছে এ থেকেই তা স্পষ্ট।

শেরিং এর উক্তি, "ফেইসবুক গুরুত্বপূর্ণ। এ মাধ্যম সরকারের প্রকাশ্য সমালোচনার দ্বার খুলে দিয়েছে। জনগণ আরো সোচ্চার হওয়ার প্রয়োজনীয়তা অনুভব করছে।" 


'ভ্যানগগ আত্মহত্যা করেননি'
বিশ্ব বিখ্যাত চিত্রশিল্পী ভিনসেন্ট ভ্যানগগ আত্মহত্যা করেননি বলে দাবি করেছেন তার দুই জীবনী লেখক। সম্প্রতি প্রকাশিত 'ভ্যানগগ: দ্য লাইফ' বইতে তারা এ দাবি করেন।

স্টিভেন নাইফেহ ও গ্রেগরি হোয়াইট স্মিথ লিখিত ৯শ'রও বেশি পৃষ্ঠার ভ্যানগগের ওই জীবনী গ্রন্থে লেখেকরা দাবি করেন, ভ্যানগগের পরিচিত দুই বালকের গুলিতেই তার মৃত্যু হয়।

ওলন্দাজ চিত্রগুরু ভ্যানগগ ১৮৯০ সালে ৩৭ বছর বয়সে ফ্রান্সে মারা যান।

তার পরিচিত ওই দুই বালকের একজন ১৬ বছর বয়স্ক রেনে সেক্রেটান। সেক্রেটানের কাছে ত্র"টিপূর্ণ একটি বন্দুক ছিলো। ওই বন্দুকের গুলিতেই ভ্যানগগের মৃত্যু হয় বলে দুই লেখক দাবী করেছেন।

২০ জন অনুবাদক ও গবেষকের কাজ এবং ভ্যানগগের লিখিত কয়েক হাজার চিঠি নিয়ে ১০ বছর গবেষণা করে নাইফেহ ও স্মিথ জীবনী গ্রন্থটি লেখেন।

মৃত্যুর আগে ভ্যানগগ প্যারিস থেকে ২৭ কিলোমিটার উত্তরপশ্চিমে অ্যাভে স্যুর ওয়াজে বসবাস করছিলেন। সেখানে আউবার্গ র‌্যাভক্স ইন নামের একটি বাড়িতে থেকে কাছের গম খেতে ছবি আঁকতে যেতেন।

দীর্ঘদিন ধরে এ ধারণা প্রচলিত যে ওই গম খেতে কাজ করার সময়ই ভ্যানগগ নিজেকে গুলি করেন এবং কয়েকদিন পর আউবার্গ র‌্যাভক্স ইনে মারা যান।

কিন্তু লেখক স্টিভেন নাইফে বলেন , নিজেকে গুলি করার পরিকল্পনা নিয়ে ভ্যানগগ গম ক্ষেতে যাননি।

পরিচিত ওই বালকদের মধ্যে সেক্রেটানের গুলিতেই তিনি মারা যান। তবে সেক্রেটান সচেতনভাবে শিল্পীকে গুলি করেননি। ওই সময় ভ্যানগগসহ সবাই মাতাল ছিলেন। ওই অবস্থায় দূর্ঘটনাক্রমে সেক্রেটানের বন্দুক থেকে গুলি বেরিয়ে ভ্যানগগের পেটের ওপর দিকে লাগে। আর তাতেই কয়েকদিন পর মারা যান ভ্যানগগ।

তবে ভ্যানগগ এ ঘটনা প্রকাশ না করে এর দায়িত্ব নিজের ওপর টেনে নেন। তিনি নিজেকে গুলি করেছেন বলে ঘোষণা করেন।

এর কারণ হিসেবে বলা হয়, নতুন ধারার শিল্পী ভ্যানগগের কোন ছবিই তখন বিক্রি হচ্ছিলো না। তার খরচ চালাতো ছোট ভাই থিও। থিওর প্রতি ভালবাসা ও নিজের খরচ বহনের চাপ থেকে তাকে মুক্তি দিতেই তিনি মৃত্যুকে বরণ করেন।

জীবনী গন্থের সহলেখক গ্রেগর স্মিথ বলেন, "ভ্যানগগ মৃত্যু চেয়েছিলেন এমন নয়। তবে মৃত্যু যখন তার কাছে হাজির হলো তিনি তাকে স্বাগত জানান।"

ভাগ্যহত চিত্রশিল্পী ভ্যানগগ জীবনের শেষ দশ বছরের কাজের মাধ্যমে চিত্রশিল্পের একটি নতুন ধারা এক্সপ্রেশনিজম চালু করেন। এ ধারা বিশ্বের চিত্রশিল্পে মৌলিক পরিবর্তন সূচনা করে একে পুরোপুরি পাল্টে দেয়।

যে ভ্যানগগের ছবি তার জীবদ্দশায় বিক্রি হয়নি, মৃত্যুর পর সেসব ছবিই বিশ্বের সবচেয়ে মহার্ঘ্য শিল্পকীর্তি হিসেবে ব্যাপক সমাদৃত হয়। বর্তমান বিশ্বে ভ্যানগগ সর্বকালের অন্যতম শ্রেষ্ঠ শিল্পী হিসেবে স্বীকৃত। 
চলে গেলেন জগজিৎ সিং
উপমহাদেশের প্রখ্যাত গজলশিল্পী জগজিৎ সিং আর নেই। ভারতের মুম্বাইয়ের লীলাবতি হাসপাতালে চিকিৎসাধীন অবস্থায় সোমবার স্থানীয় সময় সকাল ৮ টা ১০ মিনিটে তিনি মারা যান। তার বয়স হয়েছিল ৭০।

গত মাসের শেষদিকে অপর এক প্রখ্যাত গজলশিল্পী গুলাম আলির সাথে যৌথভাবে মুম্বাইয়ে একটি অনুষ্ঠানে সঙ্গীত পরিবেশন করার কথা ছিল তার। কিন্তু তার আগেই তিনি আকস্মিক অসুস্থ হয়ে হাসপাতালে ভর্তি হন বলে এনডিটিভি জানায়।

মস্তিষ্কে রক্তক্ষরণজনিত কারণে তাকে হাসপাতালে ভর্তি করা হয়। সেসময় চিকিৎসকরা জানিয়েছিলেন, তার অবস্থা আশঙ্কাজনক।

২৩ সেপ্টেম্বর মুম্বাইয়ের লীলাবতী হাসপাতালে এই শিল্পীর মস্তিষ্কে জরুরি অস্ত্রোপচার করা হয়। এরপর গত সপ্তায় তাকে একই হাসপাতালের নিবিড় পরিচর্যা কেন্দ্রে (আইসিইউ) রাখা হয়।

৭০ বছর বয়সী 'গজল সম্রাট' দীর্ঘদিন ধরেই উচ্চরক্তচাপে ভুগছিলেন।

জগজিৎ সিং-এর মৃত্যুতে শোক প্রকাশ করে প্রখ্যাত গজল শিল্পী পঙ্কজ উদাস বলেন, "জগজিৎ সিংয়ের মৃত্যু সঙ্গীত জগতের জন্য এক বিশাল ক্ষতি।"

২০০৩ সালে ভারত সরকারের পদ্মভূষণ খেতাব পাওয়া এই শিল্পী গত চার দশক ধরে একাধারে হিন্দি, পাঞ্জাবি, উর্দু, বাংলা, গুজরাটি, সিন্ধি ও নেপালি ভাষায় গান শুনিয়ে আসছেন উপমহাদেশের শ্রোতাদের। তার স্ত্রী চিত্রা সিংও একজন বিখ্যাত শিল্পী।

স্ত্রী চিত্রাকে সঙ্গে নিয়ে জগজিৎ সিং ভারতে গজলের পুনর্জাগরণ সৃষ্টি করেছেন বলে মনে করা হয়। এই শিল্পী দম্পতির আয়ের একটি বড় অংশ ব্যয় হয় ভারতের বিভিন্ন দাতব্য সংস্থার কাজে।

বাংলাদেশে এসে বঙ্গবন্ধু আন্তর্জাতিক সম্মেলন কেন্দ্রে গান গেয়ে এ দেশের শ্রেতাদেরও মুগ্ধ করেছেন গজল সম্রাট। তার কণ্ঠে 'আজ কিছু হতে চলেছে', 'বেদনা মধুর হয়ে যায়', 'বেশি কিছু আশা করা ভুল', 'নদীতে তুফান এলে', 'তোমার চুল বাঁধা দেখতে দেখতে'র মতো রোমান্টিক ধাঁচের বাংলা গানগুলো শ্রোতাদের মনে বিশেষ স্থান দখল করে আছে।

২৩ সেপ্টেম্বরের অনুষ্ঠানে গুলাম আলির সাথে যৌথভাবে সঙ্গীত পরিবেশন সম্পর্কে জগজিৎ সিং বলেছিলেন, "তার মতো (গুলাম আলী) একজন জীবন্ত কিংবদন্তির সঙ্গে একমঞ্চে সংগীত পরিবেশন করা সৌভাগ্যের ব্যাপার। সেই সুযোগ তৈরি করে দেওয়ায় আয়োজকদের আমি ধন্যবাদ জানাই।"

তবে তার সেই আকাক্সক্ষা পূরণ হয় নি। তার আগেই অসুস্থ হয়ে হাসপাতালে যেতে হয় তাকে। 


বিয়ে করলেন ভুটানরাজ
ভুটানের রাজা জিগমে খেসার নামগিয়েল ওয়াংচুক বিয়ে করেছেন। পাত্রী সাধারণ ঘরের এক মেয়ে।

বৃহস্পতিবার ভুটানের প্রাচীন রাজধানী পুনাখাতে ১৭ শতকের একটি সুরক্ষিত দূর্গে অনাড়ম্বর অনুষ্ঠানের মধ্য দিয়ে কনে জেসান পেমাকে (২১) বিয়ে করেন রাজা নামগিয়েল (৩১)।

পেমা রাজপরিবার বা প্রভাবশালী কোনো পরিবারের সদস্য নন। বিশ্ববিদ্যালয়ে পড়–য়া পেমার বাবা একজন পাইলট।
ভুটানের রাজপরিবারের সদস্য ও শ'শ' শুভাকাঙ্খীসহ বিয়ের অনুষ্ঠানে যোগ দেয় আমন্ত্রিত অন্যান্য অতিথিরা।

রাজার বাবা সাবেক রাজা জিগমে সিংগে ওয়াংচুক এর উপস্থিতিতে বিয়ের অনুষ্ঠান শুরু হয় স্থানীয় সময় সকাল ৮টা ১০ মিনিটে (গ্রিনিচ মান সময় ২ টা ২০ মিনিটে)।

বৌদ্ধ ধর্মের আচারানুসারে সম্পন্ন হয় আনুষ্ঠানিকতা। এ সময় রাজা নামগিয়েল সিংহাসন থেকে নেমে এসে কনের মাথায় মুকুট পরিয়ে দেন।

এরপর সমবেত লোকজনদের আনন্দ-উল্লাসের মধ্য দিয়ে রাজা আবার সিংহাসনে গিয়ে বসেন। তার পাশে বসানো হয় নতুন রাণী পেমাকে। ভুটানের রাষ্ট্রীয় টেলিভিশন বিয়ের অনুষ্ঠান সরাসরি স¤প্রচার করেছে।

বিয়ে সম্পর্কে এক ভূটানির উক্তি, "এ এমন এক বিশেষ মুহূর্ত যা সারা জীবনই মনে থাকবে।" "শুধু আমি নই, গোটা দেশই খুশি," বলেন, বিয়েতে আমন্ত্রিত আরেক অতিথি। 
﻿
অসুস্থ হয়ে বিশ্রামে জাহিদ হাসান

ঈদের আনন্দ যেতে না-যেতে ঠান্ডা জ্বরে আক্রান্ত হলেন জাহিদ হাসান। দুই দিন ধরে তাই বিশ্রামেই থাকতে হচ্ছে তাঁকে। চলছে প্রাথমিক চিকিত্সা। জাহিদ হাসান বলেছেন, ‘ঋতুপরিবর্তনের কারণে এখন অনেকেই জ্বরে আক্রান্ত হচ্ছেন। আমার ক্ষেত্রেও সেটাই ঘটেছে। চিকিত্সকের পরামর্শে পূর্ণ বিশ্রামে থাকতে হচ্ছে। আজ সোমবার শারীরিক অবস্থার কিছুটা উন্নতি মনে হচ্ছে। আশা করছি, আগামী বুধবার থেকে শুটিং করতে পারব।’
জানা গেছে, সুস্থ হয়ে আগামী বুধবার থেকে জাহিদ হাসান ‘ক্যাপসুল ফাইভ হান্ড্রেড এমজি’ নামের নতুন একটি ধারাবাহিকের শুটিং শুরু করবেন।
প্রসঙ্গত, এবারের ঈদে জাহিদ হাসান অভিনীত বেশ কয়েকটি টেলিছবি এবং এক ঘণ্টার নাটক প্রচারিত হয়েছে। অভিনয়ের পাশাপাশি চারটি নাটক পরিচালনাও করেছেন তিনি। ঈদের প্রায় সব নাটকে জাহিদ হাসানের নাটক প্রশংসিত হয়েছে। তাঁর পরিচালিত নাটক চারটি হচ্ছে এনটিভিতে ‘সেকেন্ডহ্যান্ড’, এটিএন বাংলায় ‘ব্রেকিং নিউজ’, বাংলাভিশনে ‘মোটরসাইকেল’ ও বৈশাখীতে ‘গল্প নয় সত্যি’।
এবারের ঈদে জাহিদ হাসানের বিপরীতে বিভিন্ন নাটকে যথাক্রমে অভিনয় করেছেন নওশীন, সারিকা, ছন্দা, মোনালিসা, তিশা, মিম ও অহনা।
﻿

কুইন লতিফার নতুন টক শো

র‌্যাপ-গায়িকা ও অভিনেত্রী কুইন লতিফা সাড়ম্বরে ফিরে আসছেন ছোট পর্দায়। আবার টক শো উপস্থাপিকা হিসেবে দেখা যাবে তাঁকে। এ ব্যাপারে ওভারব্রুক এন্টারটেইনমেন্টের সঙ্গে তাঁর পাকা কথা হয়েছে। ২০১৩ সালে চালু হবে এই টক শো। এর আগে ১৯৯৯ সালে ‘দ্য কুইন লতিফা শো’ নামের একটি দিবা টক শো উপস্থাপনা করেন তিনি। এটি টানা দুই বছর ধরে চলেছে। ওয়েবসাইট।
﻿
সুমন রাজন মোহন

মাছরাঙা টিভিতে আজ বেলা আড়াইটায় প্রচারিত হবে টেলিছবি সুমন রাজন মোহন। এটি রচনা ও পরিচালনা করেছেন মীর সাব্বির। এতে অভিনয় করেছেন মীর সাব্বির, নদী, সাঈদ বাবু, মিজানসহ আরও অনেকে।
মফস্বল শহরের তিন বন্ধু সুমন, রাজন ও মোহনের পেশা ব্যবসা। একজন ডিশের ব্যবসা করে, একজন টেইলার্সের আর অন্যজনের ফটো স্টুডিও। তিনজনই উদ্যমী আর কর্মঠ। সবাই অবিবাহিত। শহরের খাদ্য পরিদর্শক দাউদ সাহেবের মেয়ে অর্ষা। তাকে নিয়ে তিন বন্ধুর এক ধরনের মনোবাসনা রয়েছে। কিন্তু কেউ কাউকে তা বুঝতে দেয় না। অর্ষাকে ঘিরে তিন বন্ধুর গল্প নিয়ে টেলিছবিটি।
﻿
শূন্যমানব

দেশ টিভিতে আজ রাত পৌনে ১০টায় দেখানো হবে নাটক শূন্যমানব। নাটকটি লিখেছেন আশরাফুল চঞ্চল এবং পরিচালনা করেছেন সাহিল রনি। এতে অভিনয় করেছেন শংকর সাঁওজাল, দিলীপ চক্রবর্তী, নাদিয়া, মেহেদী হোসেন শৈবাল, কায়েস চৌধুরী প্রমুখ।
মঞ্চে রহমতউল্লার কারসাজি দেখে অভিভূত অঞ্জন। বিদ্যাটি শিখতে চায় সে। রহমতউল্লা জানায়, এটা তার রুজি-রোজগার। এভাবে না পারলেও অঞ্জন প্রতিজ্ঞা করে, যেভাবেই হোক সে এ বিদ্যা রপ্ত করবেই। পরদিন থেকেই কাজে লেগে যায় অঞ্জন।
এবার ‘বেলা অবেলা সারা বেলা’ নিয়ে আসাদুজ্জামান নূর

রিয়ালিটি শো ‘কে হতে চায় কোটিপতি’ শেষ হতে না-হতেই বেলা অবেলা সারা বেলা নামের নতুন আরেকটি অনুষ্ঠান উপস্থাপনায় নিয়মিত হচ্ছেন আসাদুজ্জামান নূর। দেশের বিভিন্ন অঙ্গনের বরেণ্য এবং বয়সী নাগরিকদের বর্তমান জীবন ও অতীত কর্মকাণ্ডের কথা উপস্থাপন করতেই তাঁর উপস্থাপনায় নিয়মিত হওয়া।
বেলা অবেলা সারা বেলা অনুষ্ঠানে শিল্প-সাহিত্য, সংস্কৃতি ও মননশীলতার চর্চা করে যাঁরা নিজেদের আলাদা অবস্থানে নিয়ে গেছেন, তাঁদের যাপিত জীবনের বিভিন্ন কথা তুলে ধরা হবে। এ ছাড়া থাকবে অতিথির বিগত দিনের সব কাজ, বর্তমান অবসরের ফুটেজ এবং তারকার কাছের মানুষের বিভিন্ন মূল্যায়ন।
বেলা অবেলা সারা বেলা অনুষ্ঠানের সম্ভাব্য অতিথিরা হলেন লেখক আবদুস শাকুর, কবি বেলাল চৌধুরী, চিত্রশিল্পী কাইয়ুম চৌধুরী, সংগীতশিল্পী ফেরদৌসী রহমান, ফটোগ্রাফার সাঈদা খানমসহ আরও অনেকে।
অনুষ্ঠানটি প্রযোজনা করছেন সুমনা সিদ্দিকী। ১৯ নভেম্বর শনিবার রাত নয়টা ৪৫ মিনিট থেকে দেশ টিভিতে দেখানো হবে এ অনুষ্ঠান।
﻿
অদ্ভুত জাদুকর

চ্যানেল আইতে আজ রাত নয়টা ৩৫ মিনিটে প্রচারিত হবে নাটক অদ্ভুত জাদুকর। নাটকটি লিখেছেন কামরুল আহসান এবং পরিচালনা করেছেন হুমায়ুন ফরীদি। এতে অভিনয় করেছেন হুমায়ুন ফরীদি, নিশা, অদিত রিহান প্রমুখ। তিনি একজন অদ্ভুত জাদুকর। রাস্তায় ঘুরে ঘুরে মানুষকে জাদু দেখানো তাঁর নেশা। একদিন রাস্তা দিয়ে হেঁটে যাওয়ার সময় তাঁর পায়ের কাছে এসে পড়ে ভাঁজ করা টয়লেট পেপার। তাতে রক্ত দিয়ে লেখা, ‘আমাকে বাঁচান’। জাদুকর মুখ তুলে পাশের একটি বাড়ির দিকে তাকান। সে বাড়িতে একদল দুর্বৃত্ত আটকে রেখেছে টিনাকে। মোটা অঙ্কের মুক্তিপণ চাইছে তারা। জাদুকর কি শেষ পর্যন্ত টিনাকে উদ্ধার করতে পারবেন?
﻿
তরঙ্গিত জীবন

চ্যানেল আইয়ে আজ বেলা দুইটা ৩৫ মিনিটে দেখানো হবে টেলিছবি তরঙ্গিত জীবন। নিজের গল্প থেকে এর নাট্যরূপ দিয়েছেন ফজলুল আলম। টেলিছবিটি পরিচালনা করেছেন খালিদ মাহমুদ মিঠু। এতে অভিনয় করেছেন শাহেদ, সারিকা প্রমুখ।
এক কিশোরী যৌনকর্মীর জীবন এবং ভবঘুরে উদাসীন এক যুবককে নিয়ে এই টেলিছবির গল্প।
﻿
ছায়া

মাছরাঙা টিভিতে আজ রাত সাড়ে ১০টায় প্রচারিত হবে নাটক ছায়া। নাটকটি রচনা ও পরিচালনা করেছেন নুজহাত আলভী আহমেদ। এতে অভিনয় করেছেন তারিক আনাম খান, জয়া আহসান, সজল, শাহেদসহ আরও অনেকে।
বাবার কাছ থেকে প্রতিষ্ঠানের দায়িত্ব পেয়ে রাজীব কেমন যেন বদলে যায়। ব্যবস্থাপক যূথীকে বিশ্বাস করে। কিন্তু এই যূথী প্রতিশোধ নেওয়ার জন্য কৌশলে রাজীবের কাছ থেকে সবকিছু নিজের নামে লিখিয়ে নেয়। একদিন ব্যবস্থাপনা পরিচালক হিসেবে অফিসে আসে যূথী।
﻿
পাহাড়ি গোলাপ

এনটিভিতে আজ রাত সোয়া আটটায় প্রচারিত হবে নাটক পাহাড়ি গোলাপ। নাটকটি রচনা ও পরিচালনা করেছেন সুমন আনোয়ার। এতে অভিনয় করেছেন ফারহানা মিলি, জাহিদ হাসান, ইলোরা গহর, স্বাগতা, নওশাবা, মাহমুদুল ইসলাম প্রমুখ।
বান্দরবানে নিজের জিপ নিয়ে কাজের উদ্দেশ্যে রওনা হয় বায়েজিদ। পথে হঠার‌্যা তাকে গাড়ি থামাতে হয়। তার সামনে দিয়ে পা টেনে টেনে হেঁটে যাচ্ছে রুক্মী। বায়েজিদ গাড়ি থেকে নেমে রুক্মীকে ডাকে। রুক্মী ঘুরে তাকায়। বায়েজিদকে চিনতে পারে। দীর্ঘ ১১ বছর পর তাদের দেখা হলো।
﻿
জীবন-মৃত্যুর সন্ধিক্ষণে খলিল

খলিলুল্লাহ খান

কৃত্রিম উপায়ে শ্বাস-প্রশ্বাস দিয়ে বাঁচিয়ে রাখা হয়েছে অভিনেতা খলিলুল্লাহ খান খলিলকে। ১২ নভেম্বর রাতে ল্যাবএইড হাসপাতাল থেকে তাঁকে অ্যাপোলো হাসপাতালে নেওয়া হয়। এই প্রতিবেদন লেখার সময় চিকিৎসক সূত্রে জানা গেছে, শারীরিক অবস্থার অবনতি হওয়ায় খলিলের জন্য কৃত্রিম উপায়ে শ্বাস-প্রশ্বাসের ব্যবস্থা করা হয়েছে। খলিলুল্লাহ খানের অসুস্থতার খবর পেয়ে হাসপাতালে তাঁকে দেখতে যান তথ্যমন্ত্রী আবুল কালাম আজাদ, তথ্যসচিব হেদায়েত উল্লাহ আল মামুনসহ অনেকেই।
খলিলুল্লাহ খানের জন্য তাঁর পরিবারের পক্ষ থেকে সবার কাছে দোয়া চাওয়া হয়েছে
﻿
ঈদে পাঁচটির মধ্যে চারটি ছবিই সফল

প্রজাপতি চলচ্চিত্রের দৃশ্যে জাহিদ হাসান ও মেৌসুমী

অবশেষে স্বস্তির নিঃশ্বাস ফেললেন চলচ্চিত্র পরিচালক ও প্রযোজকেরা। ঈদের পাঁচটি ছবির মধ্যে ব্যবসায়িক দিক থেকে সাফল্য পেয়েছে প্রিয়া আমার জান, বস নাম্বার ওয়ান, কিং খান ও প্রজাপতি ছবিগুলো। অন্যদিকে, ছোট সংসার ব্যবসায়িকভাবে সফল হয়নি।
রোজার ঈদে শাকিব খান অভিনীত চলচ্চিত্রগুলো তেমন আশানুরূপ সাফল্য পায়নি। তবে এবারের চিত্রটি ছিল উল্টো। ঈদের দিন থেকে শুরু করে শুক্রবার পর্যন্ত ছবির ফলাফরের ব্যাপারে ঢাকা ও ঢাকার বাইরের বিভিন্ন প্রেক্ষাগৃহের বুকিং এজেন্টদের কাছ থেকে জানা যায়, এবার ঈদে শাকিব অভিনীত তিনটি ছবির ব্যাপারে সর্বাধিক দর্শক আগ্রহ দেখিয়েছে।
বুকিং এজেন্ট পাপ্পু বলেন, ‘ঈদের দিন থেকে বস নাম্বার ওয়ান ছবির প্রেক্ষাগৃহগুলো দর্শকপূর্ণ হচ্ছে। সিলেটে প্রথম কয়েক দিনে দর্শকদের যে ঢল নেমেছে, তাতে আমার বিনিয়োগের সম্পূর্ণ টাকা উঠে এসেছে।’
বুকিং এজেন্ট খোকন জানান, প্রিয়া আমার জান ছবি দেখার জন্য দর্শকদের আগ্রহ ছিল চোখে পড়ার মতো।
বুকিং এজেন্ট জাহাঙ্গীর জানান, এবার ঈদে তিনি দেশের বিভিন্ন প্রেক্ষাগৃহে প্রজাপতি বাদে অন্য চারটি ছবিই প্রদর্শন করছেন। ঈদে শাকিবের তিনটি ছবিই ব্যবসায়িকভাবে সফল হয়েছে। কোথাও প্রিয়া আমার জান ভালো চলেছে, আবার কোথাও ভালো ব্যবসা করেছে কিং খান। বস নাম্বার ওয়ান ছবিটিও ভালো ব্যবসা করছে। বুকিং এজেন্ট নাদিমের মতে, কিং খান খুবই ভালো ব্যবসা করছে।
ছোট সংসার ছবিটি প্রশংসিত হলেও, সিনেমা হলে দর্শক মিলছে না। মাত্র দুটি প্রেক্ষাগৃহে মুক্তি পেয়েছে প্রজাপতি। স্টার সিনেপ্লেক্সে দর্শকদের ঢল নামে ঈদের দিন থেকে। একই চিত্র ছিল বলাকা প্রেক্ষাগৃহেও।
সব মিলিয়ে এবারের ঈদের বেশির ভাগ ছবি ব্যবসায়িক সাফল্য পাওয়ায় নির্মাতাদের মধ্য থেকে হতাশা দূর হয়েছে।
﻿
সংকটাপন্ন অবস্থায় খলিল

খলিলুল্লাহ খান

ছোট ও বড় পর্দার শক্তিমান অভিনেতা খলিলুল্লাহ খানের শারীরিক অবস্থা এখন সংকটাপন্ন। গুরুতর অসুস্থ অবস্থায় তাঁকে গত বৃহস্পতিবার ল্যাবএইড কার্ডিয়াক হাসপাতালের সিসিইউতে ভর্তি করা হয়েছে। তাঁর চিকিৎসক হাসপাতালের সিনিয়র কনসালটেন্ট সোহরাবউজ্জামান জানান, বেশ কিছুদিন আগে খলিলের হূদযন্ত্রে বাইপাস অস্ত্রোপচার করা হয়। বর্তমানে তিনি নিউমোনিয়ায় আক্রান্ত হয়েছেন। এ ছাড়া তাঁর ফুসফুস, কিডনি ও লিভারের অবস্থা ভালো নয়। তবে গতকাল দুপুর পর্যন্ত তিনি স্বাভাবিকভাবে শ্বাস নিতে পারছিলেন।
সোহরাবউজ্জামান বলেন, ‘খলিলের অবস্থা খুবই সংকটাপন্ন।’
এদিকে খলিলের উন্নত চিকিৎসার জন্য গতকাল শনিবার বিকেলে বিভিন্ন বিভাগের চিকিৎসকদের সমন্বয়ে মেডিকেল বোর্ড গঠন করা হয়। সকালে হাসপাতালে খলিলকে দেখতে যান অভিনেতা আলমগীর
﻿

কলকাতা, চেন্নাই ও মুম্বাই উর‌্যাসবে ‘অপেক্ষা’

কলকাতা চলচ্চিত্র উর‌্যাসবে আবু সাইয়ীদ পরিচালিত অপেক্ষা ছবিটি প্যানোরমা অব ওয়ার্ল্ড সিনেমা বিভাগে প্রদর্শনের জন্য মনোনীত হয়েছে। জানা গেছে, ছবিটির প্রদর্শনী হবে ১৩ নভেম্বর।
গতকাল বৃহস্পতিবার বিকেলে নন্দনে শুরু হলো কলকাতা আন্তর্জাতিক চলচ্চিত্র উর‌্যাসব। এ উর‌্যাসবে বাংলাদেশ থেকে আরও অংশ নিচ্ছে নুরুল আলম আতিক পরিচালিত ডুবসাঁতার, নাসির উদ্দীন ইউসুফের গেরিলা ও রুবাইয়াত হোসেনের মেহেরজান। আয়োজকদের অঙ্গসংগঠন সিনে সেন্ট্রাল আয়োজিত উর‌্যাসবে দেখানো হবে প্রয়াত পরিচালক তারেক মাসুদের রানওয়ে ছবিটি।
আবু সাইয়ীদ জানান, ১৭ থেকে ২২ ডিসেম্বর অনুষ্ঠেয় চেন্নাই আন্তর্জাতিক চলচ্চিত্র উর‌্যাসব এবং ২২ থেকে ২৯ ডিসেম্বর মুম্বাইতে থার্ড আই এশিয়ান চলচ্চিত্র উর‌্যাসবে অপেক্ষা দেখানো হবে। তিনটি উর‌্যাসবেই অংশ নেওয়ার জন্য তাঁকে উর‌্যাসব কর্তৃপক্ষ আমন্ত্রণ জানিয়েছে।
﻿
ছাড়পত্র পেল ‘হূদয় ভাঙ্গা ঢেউ’

‘হূদয় ভাঙ্গা ঢেউ’ ছবিতে অভিনয় করেছেন বর্ষা

একজন জাতীয় নেতার পোশাকের সঙ্গে ছবির অভিনেতার পোশাকের মিল থাকায় হূদয় ভাঙ্গা ঢেউ ছবিটি প্রথমে সেন্সর বোর্ড, পরে আপিল বোর্ড নিষিদ্ধ করে। এবার সেন্সর বোর্ডের নির্দেশনা অনুযায়ী তা সংশোধন করে দেন ছবির পরিচালক গাজী মাজহারুল আনোয়ার। গত বুধবার বিকেলে ছবিটির সেন্সর বোর্ড থেকে ছাড়পত্র পেয়েছেন ছবির প্রযোজক এম এ জলিল।
আগামী ১৬ ডিসেম্বর প্রেক্ষাগৃহে মুক্তি পাবে হূদয় ভাঙ্গা ঢেউ।
জানা গেছে, ছবিটি নির্মাণে তিন কোটির বেশি টাকা খরচ করা হয়েছে। ছবিতে অভিনয় করেন অনন্ত, বর্ষা, আলমগীরসহ আরও অনেকে।
﻿

কলকাতা উৎসবে ‘গেরিলা’র প্রদর্শনী

‘গেরিলা’ ছবিতে জয়া আহসান

কলকাতা চলচ্চিত্র উৎসবে নাসির উদ্দীন ইউসুফ পরিচালিত মুক্তিযুদ্ধের চলচ্চিত্র গেরিলার প্রদর্শনী হলো গতকাল শুক্রবার। কলকাতার নন্দনে স্থানীয় সময় বিকেল তিনটায় গেরিলার প্রদর্শনীর মধ্য দিয়ে উৎসবের ‘এশীয় চলচ্চিত্র প্রতিযোগিতা’র উদ্বোধন হয়। চলচ্চিত্রটির দ্বিতীয় ও তৃতীয় প্রদর্শনী হবে আজ শনিবার ও পরশু সোমবার।
জানা গেছে, কলকাতা উৎসবে ‘এশীয় চলচ্চিত্র প্রতিযোগিতা’ বিভাগে ১৫টি ছবির প্রদর্শনী হচ্ছে। কলকাতা চলচ্চিত্র উৎসবে যোগ দিচ্ছেন ছবির পরিচালক নাসির উদ্দীন ইউসুফ, অভিনয়শিল্পী জয়া আহসান, নির্বাহী প্রযোজক এশা ইউসুফ ও সংগীত পরিচালক শিমূল ইউসুফ। বৃহস্পতিবার নেতাজি ইনডোর স্টেডিয়ামে উৎসবের উদ্বোধনী অনুষ্ঠানে উপস্থিত ছিলেন তাঁরা। উৎসবে আসা আমন্ত্রিত অতিথিদের সম্মানে ওই দিন রাতে পশ্চিমবঙ্গের মুখ্যমন্ত্রী মমতা বন্দ্যোপাধ্যায় আয়োজিত নৈশভোজে যোগ দেন তাঁরা।
গতকাল শুক্রবার দুপুরে ঢাকায় ফিরে আসেন জয়া। তিনি বলেন, ‘এবার উৎসবে আমার অভিনীত গেরিলা ও ডুবসাঁতার ছবি দুটির প্রদর্শনী হচ্ছে। সাধারণত একই শিল্পীর দুটি ছবি একই উৎসবে তেমন একটা দেখা যায় না। সেদিক থেকে আমার অংশগ্রহণ সেখানে গণমাধ্যমগুলো যথেষ্ট গুরুত্ব দিয়েছে। সেখানে বিভিন্ন জুরি বোর্ডের সদস্য এবং আমন্ত্রিত অতিথিরা গেরিলা ছবিটির ব্যাপারে যথেষ্ট আগ্রহ দেখাচ্ছে।’
﻿
তানভীর মোকাম্মেলের প্রামাণ্যচিত্র ‘১৯৭১’

তানভীর মোকাম্মেল

বাংলাদেশের মুক্তিযুদ্ধের ওপর তানভীর মোকাম্মেল তৈরি করলেন মেগা-প্রামাণ্যচিত্র ১৯৭১। নির্মাতা সূত্রে জানা গেছে, এরই মধ্যে ছবিটি তৈরির কাজ শেষ হয়েছে। এর গবেষণা এবং শুটিংয়ের জন্য সময় লেগেছে প্রায় সাত বছর। ছবিটির গবেষণা, চিত্রনাট্য ও পরিচালনা করেছেন তানভীর মোকাম্মেল। চিত্রগ্রহণ করেছেন আনোয়ার হোসেন, সম্পাদনায় ছিলেন মহাদেব শী, আবহসংগীত পরিচালনা করেছেন সৈয়দ সাবাব আলী আরজু ও সহকারী পরিচালক উত্তম গুহ।
ছবিটির প্রযোজনা প্রতিষ্ঠান কিনো-আই ফিল্মস সূত্রে জানা গেছে, ১৯৭১ প্রামাণ্যচিত্রটির জন্য মোট আড়াই শ ঘণ্টা ফুটেজ শুট করা হয়। বাংলাদেশের ঢাকা, চট্টগ্রাম, কুমিল্লা, সিলেট, ব্রাহ্মণবাড়িয়া, দিনাজপুর, বগুড়া, ময়মনসিংহ, নেত্রকোনা, কিশোরগঞ্জ, খুলনা, যশোর, বরিশাল ও কুষ্টিয়া এবং ভারতের কলকাতা, দিল্লি ও যেসব জায়গায় শরণার্থী শিবির গড়ে উঠেছিল—এমন কিছু জায়গাতেও প্রামাণ্যচিত্রটির শুটিং করা হয়। এ ছাড়া ইউরোপ ও যুক্তরাষ্ট্রের বিভিন্ন ফিল্ম আর্কাইভ এবং অন্যান্য উৎস থেকে প্রামাণ্যচিত্রটির জন্য বেশ কিছু দুষ্প্রাপ্য ফুটেজ সংগ্রহ করা হয়। প্রামাণ্যচিত্রটির জন্য ১৭৬ জনের সাক্ষাৎকার নেওয়া হয়। তাঁদের মধ্যে রয়েছেন মুক্তিযোদ্ধা, রাজনীতিবিদ ও ছাত্রনেতা, সেক্টর কমান্ডার, গণহত্যা থেকে বেঁচে যাওয়া মানুষ, ধর্ষিত নারী, শরণার্থী শিবিরে থাকা মানুষ ও প্রত্যক্ষদর্শী।
জানা গেছে, ১৯৭১ প্রামাণ্যচিত্রের দৈর্ঘ্য চার ঘণ্টা। আর প্রামাণ্যচিত্রটি মুক্তি দেওয়া হবে ডিসেম্বর মাসে।
﻿
অবশেষে ঈদে ছয়টি ছবি

‘প্রজাপতি’ ছবির শিল্পী মৌসুমী, জাহিদ হাসান ও মোশাররফ করিম

ঈদের মাত্র পাঁচ দিন আগেও ছিল অনিশ্চয়তা। এক সপ্তাহ আগে সেন্সর বোর্ডে আটকে যায় কয়েকটি ছবি। তখন জানা যায়, চারটি ছবি ঈদে মুক্তি পাবে। ছবিগুলো হলো—আদরের জামাই, কিং খান, প্রিয়া আমার জান ও প্রজাপতি। সাত দিন আগে জানা গেছে, ঈদে ছোট সংসার ছবিটি মুক্তি পাবে। অথচ এ ছবির প্রযোজক জানান ঈদে তাঁর ছবি আসবে না। কিন্তু নাটকীয়ভাবেই ঘোষণা এল, ছোট সংসার ঈদে মুক্তি পাচ্ছে। নাটক আরও জমে ওঠে প্রজাপতি ছবি নিয়ে এবং সেই সঙ্গে ছবির প্রযোজনা প্রতিষ্ঠানের কর্তৃত্ব নিয়ে। ফলে এখন ছবিটির মাত্র দুটি প্রিন্ট বাজারে আসবে।
এরই মধ্যে জানা গেল বস নাম্বার ওয়ান ছবিটিও ছাড়পত্র পেয়েছে। তখন ঈদের বাকি মাত্র দু-এক দিন। প্রিন্ট হবে কখন? কেউ জানে না। ছবির প্রযোজক মোহাম্মদ হোসেন বললেন, ‘অত কিছু জানি না, ছবি মুক্তি পাবে।’
এ অবস্থায় অন্ধকারে ছিলেন প্রেক্ষাগৃহের মালিকেরা। গতকাল শনিবার এফডিসি থেকে জানা গেল, ঈদে ছয়টি ছবি মুক্তি পাচ্ছে।
﻿

কলকাতা ও কেরালা উৎসবে ‘গেরিলা’

নাসির উদ্দীন ইউসুফ পরিচালিত মুক্তিযুদ্ধের চলচ্চিত্র গেরিলা ভারতের দুটি আন্তর্জাতিক চলচ্চিত্র উৎসবে আমন্ত্রিত হয়েছে। উৎসব দুটি অনুষ্ঠিত হবে কলকাতা ও কেরালায়। কলকাতা উৎসব ১০-১৭ নভেম্বর এবং কেরালা উৎসব হবে ৯-১৬ ডিসেম্বর। গেরিলার ভারতীয় প্রিমিয়ার হচ্ছে কলকাতার নন্দনে ১১ নভেম্বর বিকেলে। দ্বিতীয় ও তৃতীয় প্রদর্শনী হবে যথাক্রমে ১২ ও ১৪ নভেম্বর।
উৎসবে প্রতিযোগিতামূলক এশিয়ার চলচ্চিত্র বিভাগে মনোনীত হয়েছে ছবিটি। এই বিভাগে ১৫টি ছবি প্রদর্শন করা হবে।
গেরিলা ছাড়াও কলকাতা উৎসবে বাংলাদেশের রুবাইয়াত হোসেন পরিচালিত মেহেরজান ও নূরুল আলম আতিক পরিচালিত ডুবসাঁতার প্রদর্শিত হবে।
﻿

মুনমুনের অতিথি শাকিব ও অপু

উপস্থাপক মুনমুনের অতিথি হলেন চলচ্চিত্রে বর্তমান সময়ের জনপ্রিয় জুটি শাকিব খান ও অপু বিশ্বাস। ঈদের জন্য নির্মিত একটি অনুষ্ঠানে তাঁরা অতিথি হয়েছেন মুনমুনের।
প্রযোজক সূত্রে জানা গেছে, বর্তমান সময়ে আমাদের চলচ্চিত্রে জনপ্রিয় জুটি শাকিব খান ও অপু বিশ্বাস। তাঁদের দুজনকে নিয়মিতভাবে সিনেমার পর্দায় দেখা গেলেও টেলিভিশনের পর্দায় খুব একটা দেখা যায় না। তবে দর্শকদের কিন্তু তাঁদের নিয়ে কৌতূহলের শেষ নেই। দর্শকদের সেই কৌতূহল ও আগ্রহের কথা চিন্তা করেই শাকিব খান ও অপু বিশ্বাসকে নিয়ে আড্ডার আয়োজন করা হয়েছে। মুখোমুখি আড্ডায় শাকিব-অপু তাঁদের অজানা অনেক কথাই দর্শকদের সঙ্গে ভাগাভাগি করবেন।
প্রিয় জুটি অনুষ্ঠানটি প্রযোজনা করেছেন ওমর ফারুক ও যুথিকা রায়। আরটিভিতে ঈদের দিন রাতে দেখানো হবে অনুষ্ঠানটি।
কলকাতা উৎসবে ‘রানওয়ে’

বাংলাদেশের প্রয়াত চলচ্চিত্রকার তারেক মাসুদের শেষ ছবি রানওয়ে এবার কলকাতায় সিনে সেন্ট্রাল আয়োজিত ‘ইন্টারন্যাশনাল ফোরাম অব নিউ সিনেমা’ উৎসবে দেখানো হবে। আগামী ১১ নভেম্বর কলকাতার মেট্রো সিনেমা হলে শুরু হচ্ছে এই উৎসব। জানা গেছে, উৎসবের উদ্বোধনী অনুষ্ঠানে দেখানো হবে ছবিটি। একই সঙ্গে স্মরণ করা হবে প্রয়াত এই চিত্র পরিচালককেও। অনুষ্ঠানে উপস্থিত থাকার জন্য তারেক মাসুদের স্ত্রী ক্যাথরিন মাসুদকে আমন্ত্রণ জানানো হয়েছে।
কলকাতা আন্তর্জাতিক চলচ্চিত্র উৎসবের সঙ্গে সঙ্গতি রেখেই সিনে সেন্ট্রাল প্রতিবছর আয়োজন করে এই উৎসব। এবার উৎসবে দেখানো হবে ২১টি দেশের ৪১টি ছবি।
﻿
স্বল্পদৈর্ঘ্য চলচ্চিত্রে ফেরদৌস

এবার স্বল্পদৈর্ঘ্য চলচ্চিত্রে অভিনয় করছেন ফেরদৌস। শাহরিয়ার কবিরের কাহিনি ও চিত্রনাট্য অবলম্বনে পরিচালনা করছেন নূর-এ-আলম। ছবির কাহিনি সম্পর্কে ফেরদৌস বলেন, ছবিটির ব্যাপ্তি ১৮ মিনিট। বড়দিনের আগে মধ্যবিত্ত পরিবারের এক সৎ, আদর্শবান বাবা এবং তার ছেলের বড়দিনকে জড়িয়ে যে স্বপ্ন, তা-ই ফুটিয়ে তোলা হবে ছবিতে।
ছবিতে আরও অভিনয় করবেন রোমানা।
ফেরদৌস বলেন, ‘শাহরিয়ার কবিরের গল্পটি আমাকে খুব টেনেছে। তা ছাড়া স্বল্প কিংবা পূর্ণদৈর্ঘ্য যেটাই বলেন—ভালো উদ্যোগের সঙ্গে আমি সব সময়ই থাকার চেষ্টা করি।’
﻿
‘টেলিভিশন’ ছবির শিল্পীদের নিয়ে টিভি অনুষ্ঠান

মোস্তফা সরয়ার ফারুকী ‘টেলিভিশন’ ছবির নির্মাতা ও অভিনয়শিল্পীদের নিয়ে তৈরি হলো ঈদের জন্য অনুষ্ঠান ‘টেলিভিশন-এর ঈদ’। এই অনুষ্ঠানে ‘টেলিভিশ’ ছবির নির্মাতা ও শিল্পীরা ডামি শুটিংয়ের অভিজ্ঞতা তুলে ধরেছেন। অনুষ্ঠানে অংশ নিয়েছেন তিশা, চঞ্চল চৌধুরী, মোশাররফ করিম, জুঁই করিম, রুমি, ইমাম আলী। পাশাপাশি শিল্পীরা নিজেদের নানা বিষয় নিয়ে কথা বলেছেন এখানে। তাঁদের সঙ্গে ছিলেন ছবিটির পরিচালক মোস্তফা সরয়ার ফারুকী।
‘টেলিভিশন’ চলচ্চিত্রের ডামি শুটিংয়ের অভিজ্ঞতার ব্যাপারে মোস্তফা সরয়ার ফারুকী বলেন, ‘লোকজনের ভিড় ঠেকানোর জন্য একটা গেরিলা পদ্ধতি নিতে হয়েছে। গ্রামের বাজারে অনেক ভিড়। লোকজন শুটিং দেখার জন্য অপেক্ষা করছেন। তখন আমি এক প্রান্তে অবস্থান করছি আর অন্যপ্রান্তে আরেকটা দৃশ্যের জন্য সেট করলাম। অন্যপ্রান্তে যারা ছিলেন তাদেরকে বললাম আমার অ্যাকশন, কাটে তোমরা থামবে না। আমি মনিটরে তোমাদের দেখছি। ভিড়ের মধ্যে এভাবে শুটিং করেছি।’
‘টেলিভিশন-এর ঈদ’ উপস্থাপনা করেছেন তানিয়া হোসাইন। প্রযোজক প্রসূন বড়ুয়া। অনুষ্ঠানটি দেখানো হবে বাংলাভিশনে।
﻿
এবার চলচ্চিত্রে মোশাররফ দম্পতি

মোশাররফ করিম ও জুঁই করিম

টিভি নাটকের পর এবার চলচ্চিত্রে অভিনয় করলেন মোশাররফ করিম ও জুঁই করিম দম্পতি। তাঁরা এখন অভিনয় করছেন মোস্তফা সরয়ার ফারুকীর টেলিভিশন চলচ্চিত্রে।
জুঁই জানান, ছবিতে সাংবাদিকের ভূমিকায় অভিনয় করছেন।
মোশাররফ করিম বলেন, ‘মোস্তফা সরয়ার ফারুকী ভাইয়ের আগ্রহেই জুঁই চলচ্চিত্রে অভিনয় করছেন। এর আগে আমরা টিভি নাটকে অভিনয় করেছিলাম। নাম সিমিলার টু। এবার ছবিতে একসঙ্গে অভিনয় করছি, ভালোই লাগছে।’
জুঁই করিম বলেন, ‘আমি চলচ্চিত্রে অভিনয় করব, শুরুতে কিন্তু বিশ্বাসই হয়নি। এটি আমার প্রথম চলচ্চিত্র। তাও আবার মোশাররফ করিমের সঙ্গে। কেমন অনুভূতি হচ্ছে, তা বলে বোঝাতে পারব না। এখানে আমার চরিত্রটি যথাযথভাবে ফুটিয়ে তোলার জন্য প্রস্তুতি নিচ্ছি আমি।’
বাংলাভিশনে এবার ঈদে টেলিভিশন-এর ঈদ অনুষ্ঠানেও দেখা যাবে এই দম্পতিকে।
﻿
প্রবাসীদের আমন্ত্রণে কাতার যাচ্ছেন মৌসুমী ও পূর্ণিমা

    মৌসুমী

    পূর্ণিমা

ঈদের সময়টা মৌসুমী ও পূর্ণিমা সাধারণত দেশেই থাকার চেষ্টা করেন। পুরো সময়টা রেখে দেন পরিবারের জন্য। তবে এবার তা পারছেন না।
এবার দুই তারকা ঈদের দিন থাকবেন কাতারে। সেখানকার প্রবাসী বাংলাদেশিদের সঙ্গে ঈদ উদ্যাপন করবেন, দুটি অনুষ্ঠানে অংশ নেবেন।
মৌসুমী বললেন, ‘আমি ৩ নভেম্বর যাচ্ছি। কাতারে বেড়ানোর খুব ইচ্ছা আছে, কেনাকাটাও করব। দেশে ফিরব ঈদের পরদিন। এর আগে আমি আর পূর্ণিমা দেশের বাইরে বিচ্ছিন্নভাবে বিভিন্ন অনুষ্ঠানে অংশ নিয়েছি। এবার দুজন একই মঞ্চে বিভিন্ন পরিবেশনায় অংশ নেব।’
পূর্ণিমা বললেন, ‘মৌসুমী আপু তো আমার বড় বোন। সম্পর্কটাও বন্ধুর মতো। ঈদের আগের রাত আর ঈদের দিনটা সবার জন্য অনেক আনন্দের। পরিবারের সবার সঙ্গে কাটানো যায়। কিন্তু এবার থাকতে হবে দেশের বাইরে। তবে এবার প্রবাসীদের সঙ্গেই আনন্দ করব, নাচ-গান হবে। অন্য রকম মজা হবে।’
﻿
শিশু চলচ্চিত্র উৎসবের জন্য ছবি আহ্বান

‘পঞ্চম আন্তর্জাতিক শিশু চলচ্চিত্র উৎসব বাংলাদেশ’ আয়োজন করেছে চিলড্রেনস ফিল্ম সোসাইটি বাংলাদেশ। সপ্তাহব্যাপী এই উৎসব শুরু হবে ২১ জানুয়ারি। উৎসবের পরিচালক মোরশেদুল ইসলাম জানান, এবারের উৎসবে থাকছে শিশুদের নির্মিত চলচ্চিত্র নিয়ে প্রতিযোগিতার একটি বিভাগ।
১৮ বছর বয়সের নিচে যে কেউ এই বিভাগে সর্বোচ্চ ২৫ মিনিট দৈর্ঘ্যের চলচ্চিত্র জমা দিতে পারবে। আর তা যেকোনো ফরম্যাটেই তৈরি করা যাবে। এ ছাড়া বড়রাও উৎসবে প্রদর্শনের জন্য ছোটদের উপযোগী ছবি জমা দিতে পারবেন। সব ছবিই জমা দিতে হবে ডিভিডি ফরম্যাটে।
ছবি পাঠানোর শেষ সময় ১৫ নভেম্বর।
ঠিকানা: চিলড্রেনস ফিল্ম সোসাইটি বাংলাদেশ, ২০/এ সেন্ট্রাল রোড (দ্বিতীয় তলা), ঢাকা। আরও তথ্য ও আবেদনপত্র পাওয়া যাচ্ছে www.cfs-bangladesh.com ঠিকানায়।
﻿
শাহজালাল বিশ্ববিদ্যালয়ে তারেক মাসুদ স্মরণে চলচ্চিত্র প্রদর্শনী

সিলেটে শাহজালাল বিজ্ঞান ও প্রযুক্তি বিশ্ববিদ্যালয়ে আজ মঙ্গলবার এবং কাল বুধবার তারেক মাসুদ ও ক্যাথরিন মাসুদ নির্মিত চলচ্চিত্রের প্রদর্শনীর আয়োজন করেছে চোখ চলচ্চিত্র সংসদ। আয়োজকদের কাছ থেকে জানা গেছে, বিশ্ববিদ্যালয়ের কেন্দ্রীয় মিলনায়তনে আজ বিকেল চারটায় দেখানো হবে মুক্তিযুদ্ধের ওপর নির্মিত প্রামাণ্য চলচ্চিত্র মুক্তির গান ও স্বল্পদৈর্ঘ্য চলচ্চিত্র নরসুন্দর এবং সন্ধ্যা ছয়টায় এনিমেটেড ছবি ঐকতান ও পরিচালকের সর্বশেষ নির্মিত কাহিনিচিত্র রানওয়ে। কাল বুধবার বেলা সাড়ে তিনটায় দেখানো হবে কাহিনিচিত্র মাটির ময়না, বিকেল সোয়া পাঁচটায় রানওয়ে এবং সন্ধ্যা সাতটায় অন্তর্যাত্রা।
উদ্বোধনী অনুষ্ঠানে তারেক মাসুদকে নিয়ে স্মৃতিচারণা করবেন মুহম্মদ জাফর ইকবাল ও চলচ্চিত্রকর্মী প্রসূন রহমান।
﻿
তিনটি ছবির ভবিষ্যৎ অনিশ্চিত

বিদেশি শিল্পী ছবিতে অভিনয় করেছেন; কিন্তু তার জন্য সরকারের কাছ থেকে অনুমতি নেওয়া হয়নি—এমন কয়েকটি ছবির ভবিষ্যৎ অনিশ্চিত হয়ে পড়েছে। জানা গেছে, চলচ্চিত্র সেন্সর বোর্ডে ছাড়পত্রের জন্য সম্প্রতি লাল টিপ, উত্তরের সুর ও এক টাকার দেনমোহর ছবি জমা পড়ে। তিনটি ছবিতেই বিদেশি শিল্পী অভিনয় করেছেন। লাল টিপ ও এক টাকার দেনমোহর ছবি দুটির শুটিং হয়েছে যথাক্রমে ফ্রান্স ও থাইল্যান্ডে।
এদিকে ১৯৯৯ সালের সেন্সর আইন ও বিদেশে গিয়ে চলচ্চিত্র শুটিং নীতিমালায় বলা আছে, বিদেশে গিয়ে শুটিং করার ব্যাপারে যেমন সরকারের কাছ থেকে অনুমতি নিতে হবে, তেমনিভাবে বিদেশি শিল্পীদের ছবিতে অভিনয় করাতে হলে সরকারের সংশ্লিষ্ট মন্ত্রণালয় থেকে অনুমতি নিতে হবে।
এক টাকার দেনমোহর ছবিটি ঈদে মুক্তির ঘোষণা দেওয়া হয়। সেন্সর বোর্ডে ছবিটি বিনা কর্তনে পাস করলেও ছবির দুটি গানে বিদেশি শিল্পীর অংশগ্রহণের কারণে ছাড়পত্র আটকে গেছে। ছবির নির্মাতা এম বি মানিক বললেন, ‘বিদেশি শিল্পীদের জন্য অনুমতি নিতে হবে, তা জানা ছিল না। প্রয়োজনে আমরা গান দুটি বাদ দেব।’
লাল টিপ ও উত্তরের সুর ছবির প্রযোজনা প্রতিষ্ঠান ইমপ্রেস টেলিফিল্মের পরিচালক (বিপণন) ইবনে হাসান বলেন, ‘আমরা জানিই না যে লাল টিপ ও উত্তরের সুর ছবি দুটি আটকা পড়েছে। এখন পর্যন্ত এ সংক্রান্ত কোনো চিঠি আমরা পাইনি। চিঠি পাওয়ার পর পরবর্তী ব্যবস্থা গ্রহণ করব।’
সেন্সর বোর্ডের ভাইস চেয়ারম্যান মোহাম্মদ জাহাঙ্গীর বললেন, ‘আমরা খোঁজখবর নিচ্ছি। যদি অনুমতি না নিয়ে কেউ কাজ করে, তবে আইন অনুযায়ী সিদ্ধান্ত নিতে হবে।’
তথ্যসচিব হেদায়েত উল্লাহ আল মামুন বললেন, ‘যা কিছু হবে, তা আইনের মধ্যে থেকেই করতে হবে। সেন্সর বোর্ড তাদের কাজ করবে আর সরকার দেখবে কোনো আইনের লঙ্ঘন হয়েছে কি না। যদি আইন লঙ্ঘন করে কেউ কিছু করে, তবে সেখানে সরকার তার মতো করেই সিদ্ধান্ত নেবে। বিদেশি শিল্পীদের অভিনয়ের আগে যদি অনুমতি নেওয়ার নিয়ম থাকে, তবে অবশ্যই সে আইন মানতে হবে। এ ক্ষেত্রে পরবর্তী করণীয় কী হবে, তা সরকার সিদ্ধান্ত নেবে।’
﻿
এবার হুমায়ূন আহমেদের টিভি নাটকে নিপুণ

চিত্রনায়িকা নিপুণ প্রথম অভিনয় করেন হুমায়ূন আহমেদের উপন্যাস অবলম্বনে সাজঘর চলচ্চিত্রে। ২০০৭ সালে মুক্তি পাওয়া এই ছবিতে অভিনয়ের জন্য নিপুণ জাতীয় চলচ্চিত্র পুরস্কার অর্জন করেন। এবার তিনি অভিনয় করতে যাচ্ছেন হুমায়ূন আহমেদের রচনায় ছোট পর্দার একটি টিভি নাটকে। নাটকটির নাম রহিমার পতিগৃহে যাত্রা। নির্মাতা সূত্রে জানা গেছে, ২৩, ২৪ ও ২৫ অক্টোবর নুহাশপল্লীতে নাটকটির দৃশ্য ধারণের কাজ শুরু হবে।
নিপুণ বলেন, ‘হুমায়ূন আহমেদের অন্ধভক্ত আমি। এরই মধ্যে তাঁর উপন্যাস অবলম্বনে চলচ্চিত্রে কাজ করেছি। কিন্তু নাটকে কাজ করা হয়নি। স্বপ্ন ছিল নাটকে কাজ করার। রহিমার পতিগৃহে যাত্রা নাটকে অভিনয় করার মধ্য দিয়ে সেই স্বপ্ন পূরণ হতে যাচ্ছে।’
নিপুণ আরও বলেন, ‘হুমায়ূন স্যারের উপন্যাস কিংবা গল্প আমি নিয়মিতই পড়ি। দেশের বাইরে গেলে স্যারের বই-ই আমার সঙ্গী থাকে। সত্যিই আমি ভীষণ খুশি স্যারের রচনায় টিভি নাটকে কাজ করার সুযোগ পেয়ে।’
নাটকটির নির্দেশনা দেবেন জুয়েল রানা।
নিপুণ ছাড়া নাটকটির অন্য অভিনয়শিল্পীরা হলেন—মনির খান শিমুল, আহমেদ রুবেল, তানিয়া আহমেদ প্রমুখ।
﻿
অন্য শাবনূর!

‘পাগল মানুষ’ ছবিতে শাবনূর

শাবনূর চোরাকারারি!
এও কি সম্ভব? বাস্তবে নয়, রুপালি পর্দায় শাবনূর চোরাকারবারির চরিত্রে অভিনয় করছেন। ছবির নাম পাগল মানুষ। শাবনূর অভিনীত নতুন ছবি এটি। পরিচালনা করছেন এম এম সরকার। এ ছবির মাধ্যমেই শাবনূরকে দেখা যাবে এ ধরনের চরিত্রে অভিনয় করতে।
২০ অক্টোবর এফডিসির ক্যানটিনের সামনে এ ছবির শুটিংয়ের মহরত অনুষ্ঠিত হয়। মহরতের পরপরই ছবির শুটিং করেন শাবনূর। বললেন, ‘অভিনয়ের ১৮টি বছর প্রেমিকা আর স্ত্রীর চরিত্রে অভিনয় করেছি। কিন্তু চোরাকারবারির কোনো চরিত্রে কাজ করা হয়নি। এই ছবিতে আমি মিশা সওদাগরের মেয়ের চরিত্রে অভিনয় করছি। এটিও আমার জন্য নতুন একটি অভিজ্ঞতা। মজার ব্যাপার হলো, অন্য ছবিগুলোয় মিশা ভাই আমার ওপর জুলুম করেছেন। এবার আমি তাঁর ওপর জুলুম করব। ছবির গল্পটি আসলে আমার কাছে ভালো লেগেছে বলে আমি এ ছবিতে কাজটা করছি।’
এ ছবিতে শাবনূরের বিপরীতে অভিনয় করছেন শায়ের খান। জানা গেছে, আগামী তিন মাসের মধ্যেই এ ছবির শুটিং শেষ হবে।
﻿
ঈদের ছবি চূড়ান্ত করতে পারছেন না প্রযোজকেরা, প্রেক্ষাগৃহ কম

‘প্রিয়া আমার জান’ ছবিতে শাকিব খান ও অপু বিশ্বাস

ঈদের ছবি নিয়ে বড় ধরনের জটিলতা তৈরি হয়েছে। ঈদের আর বেশি দিন বাকি নেই। কিন্তু এখন পর্যন্ত প্রেক্ষাগৃহের মালিকেরা জানেন না যে শেষ পর্যন্ত কোন কোন ছবি ঈদে মুক্তি পাবে। বিশেষ করে, ঈদের ছবি মুক্তি দেওয়ার বিষয়ে জটিলতা তৈরি হয় বস্ নাম্বার ওয়ান ছবিটি নিয়ে। প্রযোজক পরিবেশক সমিতি থেকে এ ছবির মুক্তির অনুমোদন নিয়ে যেমন জটিলতা আছে, তেমনি ছবিটির সেন্সর ছাড়পত্র পাওয়া নিয়েও কেউ কিছু বলতে পারেননি। অন্যদিকে ছোট সংসার, প্রজাপতি, আদরের জামাই, প্রিয়া আমার জান, কিং খান—এই ছবিগুলোর মুক্তির সম্ভাবনা চূড়ান্ত হলেও শেষ পর্যন্ত এর মধ্য থেকে কোনো কোনো ছবি পিছিয়ে যাবে কি না, সেটি নিয়েও চলছে নানা আলোচনা। অন্যদিকে আমার চ্যালেঞ্জ ছবিটিও ঈদে আসবে বলে জানিয়েছেন পরিচালক বদিউল আলম খোকন। এর বাইরে এক টাকার দেনমোহর ছবির নামও শোনা যাচ্ছে।
তবে বুকিং এজেন্টরা বলছেন অন্য কথা। আগের মতো এখন আর ঢাকার বাইরের প্রেক্ষাগৃহগুলো ঈদে বড় ছবি না নিয়ে অল্পকাল আগে মুক্তি পাওয়া ছবিগুলো প্রদর্শন করে। ফলে আগে যেখানে ৩০০ থেকে ৩৫০টি প্রেক্ষাগৃহ ঈদে ছবি প্রদর্শন করত, এখন সেখানে ঈদের ছবি প্রদর্শন করার মতো ২০০ প্রেক্ষাগৃহ খুঁজে পাওয়া কঠিন হয়ে দাঁড়িয়েছে। এ জন্য ঈদে প্রেক্ষাগৃহের অভাবে অনেক ছবি মুক্তি পাবে না বলে জানা গেছে। কেন ঈদের ছবি চূড়ান্ত হচ্ছে না, এ নিয়েও প্রেক্ষাগৃহের মালিকেরা ক্ষোভ প্রকাশ করছেন।
ছবি চূড়ান্ত না হওয়ায় প্রযোজকেরাই ক্ষতিগ্রস্ত হচ্ছেন বলে জানিয়েছেন বুকিং এজেন্টরা। এনামুল হক বললেন, ছবি চূড়ান্ত হলে প্রেক্ষাগৃহের মালিকেরা নিশ্চিত হয়েই ছবি নিতে পারতেন। চূড়ান্ত না হলে কোনো প্রযোজকই নিশ্চিত হয়ে ছবি প্রদর্শনের জন্য প্রেক্ষাগৃহের মালিকের সঙ্গে চুক্তিপত্র স্বাক্ষর করতে পারবেন না। অনেক আগেই ছোট সংসার, প্রজাপতি ছবি দুটি সেন্সর ছাড়পত্র নিয়ে ঈদে আসার ঘোষণা দেওয়ার পরও প্রজাপতি ছবির প্রিন্ট খুব বেশি হচ্ছে না বলে জানা গেছে। শেষ পর্যন্ত ঈদে কোন ছবি মুক্তি পাবে আর কোনটি পাবে না, তা দেখার জন্য অপেক্ষা করতে হবে আরও কিছুদিন।
﻿
আগামীকাল ‘মাটির ময়না’

‘মাটির ময়না’ ছবির একটি দৃশ্য

কাল বৃহস্পতিবার সন্ধ্যা সাড়ে ছয়টায় ইন্দিরা গান্ধী কালচারাল সেন্টারে প্রদর্শন করা হবে তারেক মাসুদ ও ক্যাথরিন মাসুদের মাটির ময়না। জানা গেছে, তারেক মাসুদ ও ক্যাথরিন মাসুদের রেট্রোসপেকটিভের অংশ হিসেবে প্রদর্শন করা হচ্ছে চলচ্চিত্রটি। এ প্রদর্শনীতে আমন্ত্রিত দর্শকেরা উপস্থিত থাকবেন।মাটির ময়না ছবির বিভিন্ন চরিত্রে অভিনয় করেছেন জয়ন্ত চট্টোপাধ্যায়, রোকেয়া প্রাচীসহ আরও অনেকে।
﻿
ডাবিং শেষে ‘ও আমার দেশের মাটি’

‘ও আমার দেশের মাটি’ ছবিতে আমিন খান ও নূনা আফরোজ

অনন্ত হিরার পরিচালনায় ও আমার দেশের মাটি চলচ্চিত্রের ডাবিং শেষ হয়েছে। বর্তমানে সাউন্ড ইফেক্ট ও আবহ সংগীতের কাজ চলছে। পরিচালক জানান, ‘মুক্তিযুদ্ধ ও দেশপ্রেমের চেতনায় ও আমার দেশের মাটি সম্পূর্ণ একটি প্রেমের ছবি। আগামী বছরের শুরুতে চলচ্চিত্রটি মুক্তি দেওয়ার সম্ভাবনা রয়েছে। বর্তমানে সেভাবেই সব কাজ এগিয়ে নেওয়া হচ্ছে।’
ও আমার দেশের মাটি চলচ্চিত্রের অভিনয়শিল্পীরা হলেন: রাজ্জাক, সোহেল রানা, আমিন খান, নূনা আফরোজ, তমা মির্জা প্রমুখ। ছবিটির গানে কণ্ঠ দিয়েছেন বারী সিদ্দিকী, এন্ড্রু কিশোর, সামিনা চৌধুরী, অদিতি মহসিন, বিউটি, রাজীব, মুনির ও লিজা।
﻿
প্রেক্ষাগৃহের মালিকদের সঙ্গে তথ্যসচিবের বৈঠক ২৪ অক্টোবর

দেশের প্রতিটি জেলায় কমপক্ষে একটি করে ডলবি ডিজিটাল প্রেক্ষাগৃহ করার কথা সরকার সক্রিয়ভাবে বলে আসছে। এবার এর সঙ্গে যোগ হয়েছে প্রেক্ষাগৃহের পরিবেশ ভালো করতে হবে এবং দর্শকদের বিনোদনের জায়গাটি ভালো হতে হবে। অবশ্য প্রেক্ষাগৃহের মালিকদের দিক থেকেও রয়েছে অনেক সমস্যা। এসব নিয়েই ২৪ অক্টোবর এফডিসিতে তথ্যসচিব হেদায়েত উল্লাহ আল মামুন বৈঠক করবেন। জানা গেছে, প্রেক্ষাগৃহগুলো ডিজিটাল করা এবং প্রতিটি প্রেক্ষাগৃহে দর্শকদের ফিরিয়ে আনতে কী কী উদ্যোগ নেওয়া যায়, সে বিষয়ে সবার মতামত নেওয়া হবে। পাশাপাশি সরকারের দিক থেকে কী কী করার আছে, সেসব নিয়ে এবং প্রেক্ষাগৃহের মালিকদের দাবিদাওয়া বিবেচনা করা হবে। সেই সঙ্গে প্রেক্ষাগৃহ ভেঙে শপিং মল করা হলে সেখানে ছোট ছোট মাল্টিপ্লেক্স করার ব্যাপারে সুপারিশ করা হতে পারে বলে জানা গেছে।
﻿
‘চোরাবালি’ চলচ্চিত্রে হিল্লোল

আবার চলচ্চিত্রে অভিনয় করলেন অভিনেতা হিল্লোল। ছবির নাম চোরাবালি। পরিচালক রেদোয়ান রনি। গত বুধবার রাতে এফডিসিতে চলচ্চিত্রটির শুটিংয়ে অংশ নেন তিনি। হিল্লোল বলেন, ‘চোরাবালি চলচ্চিত্রে আমি গোয়েন্দা কর্মকর্তার চরিত্রে অভিনয় করছি। গডফাদার শহীদুজ্জামান সেলিম এবং সিরিয়াল কিলার ইন্দ্রনীলকে নিয়ে আমার মূল কাজ। খুবই ভালো লাগছে এ ধরনের একটি চরিত্রে অভিনয় করতে পেরে।’
হিল্লোল অভিনীত এটি দ্বিতীয় চলচ্চিত্র। এর আগে তিনি হ্যালো অমিত নামের একটি চলচ্চিত্রে অভিনয় করেছিলেন। এতে তাঁর সহশিল্পী ছিলেন নওশীন। হিল্লোল জানান, আগামী বছরের যেকোনো সুবিধাজনক সময়ে ছবিটি প্রেক্ষাগৃহে মুক্তি দেওয়া হবে।
এ ছাড়া হিল্লোল বর্তমানে বেশ কয়েকটি ঈদের নাটকের শুটিং নিয়ে ব্যস্ত সময় পার করছেন।
﻿

এফডিসির উন্নয়নে ৫৮ কোটি টাকার অনুমোদন
কাজ দেখার অপেক্ষায় সবাই

গত ১৮ অক্টোবর বাংলাদেশ চলচ্চিত্র উন্নয়ন শিল্পের উন্নয়নের জন্য একনেক ৫৮ কোটি টাকার বরাদ্দ দিয়েছে। এই টাকা দিয়ে এফডিসির ক্যামেরা থেকে শুরু করে কারিগরি বিভিন্ন মেশিনপত্র নিয়ে আসা হবে। পাশাপাশি এফডিসিতে ডলবি ডিজিটাল সাউন্ড সিস্টেম প্রতিস্থাপনেও এ টাকা ব্যয় করা হবে।
বর্তমান সরকার ক্ষমতায় আসার পর এফডিসির নানা সমস্যার কথা তথ্যমন্ত্রী আবুল কালাম আজাদ ও তথ্যসচিব হেদায়েত উল্লাহ আল মামুনকে নির্মাতারা জানান। মন্ত্রী ও সচিব এফডিসি পরিদর্শন করে দ্রুত এসব সমস্যা সমাধানের জন্য একটি প্রকল্প হাতে নেওয়ার নির্দেশ দেন। তার পরই তথ্য মন্ত্রণালয় ও এফডিসিসংশ্লিষ্ট কর্মকর্তারা ৫৮ কোটি টাকার একটি বাজেট হাতে নেন। এটি এত দিন একনেকের চূড়ান্ত অনুমোদনের অপেক্ষায় ছিল। ১৮ অক্টোবর তা পাস করা হয়।
তথ্যসচিব হেদায়েত উল্লাহ আল মামুন বলেন, ‘আশা করা যাচ্ছে যে এ বছরের মধ্যেই কাজের অনেকটা অগ্রগতি হবে। ২০১৪ সালের মধ্যে আমাদের সব কাজ শেষ করার কথা থাকলেও, এর আগেই এ প্রকল্পের কাজ শেষ করা হবে এবং চলচ্চিত্রশিল্পে অত্যাধুনিক কারিগরি সুবিধা আমরা দিতে পারব।’
এ ব্যাপারে প্রযোজক-পরিবেশক সমিতির সহসাধারণ সম্পাদক সাইদুর রহমান মানিক বললেন, ‘সরকারের নেওয়া সিদ্ধান্ত আমাদের চলচ্চিত্রশিল্পের জন্য ইতিবাচক।’
শিল্পী সমিতির সভাপতি শাকিব খান বললেন, ‘সরকারের কাছে অনুরোধ করব, দ্রুত যেন কাজগুলো সম্পন্ন করা হয়। না হলে এই বরাদ্দের টাকা আমাদের কোনো কাজে লাগবে না।
﻿
ফজলুল হক স্মৃতি পুরস্কার ২০১১ পাচ্ছেন
ই আর খান ও অনুপম হায়াৎ

ফজলুল হক স্মৃতি পুরস্কার ২০১১ পাচ্ছেন পরিচালক ই আর খান ও সাংবাদিক অনুপম হায়াৎ। আগামী ২৬ অক্টোবর এই পুরস্কার তুলে দেওয়া হবে। বাংলাদেশের প্রথম চলচ্চিত্রবিষয়ক পত্রিকা সিনেমার সম্পাদক এবং বাংলাদেশের প্রথম শিশু চলচ্চিত্র প্রেসিডেন্ট -এর পরিচালক প্রয়াত ফজলুল হক স্মরণে ২০০৪ সাল থেকে এ পুরস্কার দেওয়া হচ্ছে। কথাসাহিত্যিক রাবেয়া খাতুন এই পুরস্কার প্রবর্তন করেছেন। ২৬ অক্টোবর প্রয়াত ফজলুল হকের মৃত্যুবার্ষিকী।
প্রতিটি পুরস্কারের অর্থমূল্য ২৫ হাজার টাকা, সঙ্গে থাকবে সম্মাননাপত্র ও ক্রেস্ট। ফজলুল হক স্মৃতি কমিটি প্রতিবছরই দুজন ব্যক্তিত্বকে এ পুরস্কার দিয়ে আসছে।
﻿
একটি পৃথিবী একটি মানুষ

এনটিভিতে আজ বেলা আড়াইটায় প্রচারিত হবে টেলিছবি একটি পৃৃথিবী একটি মানুষ। এটি রচনা ও পরিচালনা করেছেন রতন পাল। এতে অভিনয় করেছেন সারা যাকের, ইরেশ যাকের, শ্রিয়া সর্বজয়া, শাহাদার‌্যা হোসেন, মিরানা জামান, রুনা খান প্রমুখ।
নুসরাত জাহান প্রবীণ লেখিকা। শিশুসাহিত্যিক হিসেবে তাঁর কয়েকটি বই প্রকাশিত হলেও সাহিত্যিক হিসেবে তাঁর খুব বেশি পরিচিতি নেই। তাঁর দুই সন্তান—নির্বাণ ও নিবেদিতা। একসময় স্বামী-সংসার-সন্তান নিয়ে দারুণ ব্যস্ত ছিলেন তিনি। নুসরাত আবিষ্কার করলেন, তিনি এখন খুব একা। ভাবছেন, এবার বুঝি তাঁর ছুটি। কিন্তু একাকিত্বের বোঝা এমনভাবে তাঁর কাঁধে চেপে বসতে শুরু করে, মনে হলো, এই ছুটিটা না হলেই বুঝি ভালো হতো।
﻿
ওহ! জীবন

দেশ টিভিতে আজ রাত পৌনে আটটায় দেখানো হবে নাটক ওহ! জীবন। এটি রচনা ও পরিচালনা করেছেন জাহিদ মাহমুদ। এতে অভিনয় করেছেন জহির উদ্দিন পিয়ার, আশীষ খন্দকার, আলভী প্রমুখ।
মনা ডাকাত! আশপাশের দশ ইউনিয়নের মধ্যে এক আতঙ্কের নাম। রাতের অন্ধকারে হিংস্র প্রাণীর চেয়েও ভয়াবহ তার রূপ। রাতে হায়নার মতো জ্বলজ্বল করে তার চোখ। আবার কেউ কেউ বলে অন্ধকারের মতোই তার গায়ের রং মিশমিশে কালো। তাই নাকি তার শরীর দেখতে পাওয়া যায় না রাতের বেলা। এভাবে অনেক কল্পকাহিনি রয়েছে এই মনা ডাকাতের নামে। অথচ কেউ সামনে থেকে দেখতে পায়নি তাকে।
﻿
ধীরাশ্রম

‘ধীরাশ্রম’ নাটকের দৃশ্য

এটিএন বাংলায় আজ রাত আটটা ৫০ মিনিটে প্রচারিত হবে নাটক ধীরাশ্রম। রচনা ও পরিচালনা করেছেন মামুনুর রশীদ। অভিনয় করেছেন তুষার খান, চঞ্চল চৌধুরী, তমালিকা কর্মকার, শিল্পী, সুমনা সোমা, দীপক সুমন, মিতালী দাশ ও মামুনুর রশীদ।
ধীরাশ্রম একটি রেলস্টেশনের নাম। নামেই স্টেশন, কোনো ট্রেন থামে না। তবে একজন স্টেশনমাস্টার আছে, আছে একজন পয়েন্টসম্যানও। সহসা কোনো মালগাড়ি এসে থামে পানি নেওয়ার জন্য অথবা কোনো লোকাল ট্রেন সিগন্যাল না পেয়ে কিছুক্ষণ বিশ্রাম নেয়। স্টেশনমাস্টার এবং পয়েন্টসম্যানের কাজ হচ্ছে সবুজ পতাকা দেখানো। বিরক্তিকর আনন্দহীন এই কাজে তারা আনন্দ খুঁজে নেয়। সেই অলৌকিক আনন্দের কাহিনিই ধীরাশ্রম।
﻿
অন্তর্গতা

‘অন্তর্গতা’ নাটকের দৃশ্যে তিশা ও তাহসান

চ্যানেল আইতে আজ সন্ধ্যা সাতটা ৫০ মিনিটে প্রচারিত হবে নাটক অন্তর্গতা। লিখেছেন আনিসুল হক, পরিচালনা করেছেন শামীম শাহেদ। অভিনয় করেছেন তিশা, তাহসান, মাজনুন মিজান, রতন, শান্তা প্রমুখ।
শান্তা রাতের অন্ধকারে বাড়ি থেকে পালিয়ে যায়। উদ্দেশ্য অপুকে বিয়ে করা। কিন্তু দেখা যায় অফিসের কাজে অপু তখন কক্সবাজার। সেখানে গিয়ে হাজির হয় শান্তা। কিন্তু শান্তাকে বিয়ে করতে রাজি হচ্ছে না অপু। ঠিক তখনই শান্তার সঙ্গে পরিচয় হয় সোহানের। বেরিয়ে আসে আরেকটি গল্প। বন্ধু রীমার সঙ্গে দেখা করতে কক্সবাজারে এসেছে সোহান। প্রতি মাসের ২৩ তারিখে রীমার সঙ্গে দেখা হয় সোহানের। রহস্য ঘনীভূত হয়।
﻿
সময় টিভির ঈদ আয়োজন

সংবাদভিত্তিক চ্যানেল হলেও এবার ঈদে সময় টিভি চার দিনের অনুষ্ঠান প্রচার করবে।
‘পাঁচ তারা রান্নাঘর’ অনুষ্ঠানটি প্রচারিত হবে বেলা দেড়টায়। এ অনুষ্ঠানে ঈদের দিন থাকছে হোটেল রিজেন্সি, মঙ্গলবার রূপসী বাংলা, বুধবার ওয়েস্টইন ও বৃহস্পতিবার সোনারগাঁও।
বিকেল সাড়ে তিনটায় থাকবে ‘তাঁর সাথে’। এই অনুষ্ঠানে ঈদের দিন থাকবেন সোহেল রানা, মঙ্গলবার ফাতেমা তুজ্ জোহরা, বুধবার আল মাহমুদ ও বৃহস্পতিবার কবরী।
সন্ধ্যা সাড়ে পাঁচটায় থাকছে ‘সিনেমার কথা’। ঈদের দিন থাকছে রোমান্স, মঙ্গলবার অ্যাকশন, বুধবার মিউজিক ও বৃহস্পতিবার স্পেশাল ইফেক্ট। রাত আটটা ১০ মিনিটে প্রচারিত হবে ‘কথায় কথায়’। এই অনুষ্ঠানে একজন জ্যেষ্ঠ খ্যাতিমান ব্যক্তিত্বের সাক্ষাৎকার নেবেন একই অঙ্গনের আরেকজন খ্যাতিমান ব্যক্তিত্ব। ঈদের দিন প্রচারিত হবে সৈয়দ শামসুল হকের সাক্ষাৎকার। নিয়েছেন আনিসুল হক। মঙ্গলবার প্রচারিত হবে নাসির উদ্দিন ইউসুফের সাক্ষাৎকার। নিয়েছেন নূরুল আলম আতিক।
রাত ১০টা ১০ মিনিটে থাকছে ‘ঈদ আয়োজন’। ঈদের দিন থাকবে ‘জনতার সংবাদ’। এখানে জাতীয় সংসদের সংসদ সদস্যরা নিজেরাই প্রতিবেদক ও সংবাদ পাঠক। মঙ্গলবার ‘ফেসবুক’ বিষয়ে সংসদ সদস্যদের অংশগ্রহণে থাকবে ‘রম্য বিতর্ক’। বুধবার ‘আনন্দ আড্ডা’। আর বৃহস্পতিবার ক্যাথরিন মাসুদের সাক্ষাৎকার নিয়ে ‘তারেক মাসুদের স্বপ্নকথা’। সাক্ষাৎকারটি নিয়েছেন মোরশেদুল ইসলাম
﻿
লসাগু গসাগু

চ্যানেল আইয়ে আজ সন্ধ্যা সাতটা ৫০ মিনিটে প্রচারিত হবে নাটক লসাগু গসাগু। রচনা ও পরিচালনা করেছেন রেজানুর রহমান। অভিনয়ে রওনক হাসান, আবীর খান, রাখি, জলি আহমেদ, মোহাম্মদ বারীসহ অনেকে। শুটিং স্পট থেকে ফিরেই অপমানিত রাহাত চলচ্চিত্র তৈরির সিদ্ধান্ত নেয়। শুরু হয় নানা সংকট। হাস্যরসের মাঝে নাটকের কাহিনি এগিয়ে যায়।
﻿
পাঁচটি টিভি চ্যানেলে আজ ‘বদলে যাওয়ার ১৩টি বছর’

প্রথম আলোর ত্রয়োদশ বর্ষপূর্তি উপলক্ষে তৈরি হলো প্রামাণ্যচিত্র বদলে যাওয়ার ১৩টি বছর। আজ বিভিন্ন টিভি চ্যানেলে প্রামাণ্যচিত্রটি দেখানো হবে। জানা গেছে, বাংলাভিশনে বেলা ১১টা ৩৫ মিনিটে ও সন্ধ্যা পৌনে ছয়টায়, এটিএন নিউজে বিকেল সাড়ে চারটায়, দেশ টিভিতে সন্ধ্যা সাড়ে ছয়টায়, এটিএন বাংলায় সন্ধ্যা ছয়টা ৩৫ মিনিটে ও চ্যানেল আইতে রাত ১০টা ১০ মিনিটে দেখানো হবে প্রামাণ্যচিত্রটি।
﻿
মার্বেল নাটকে চঞ্চলের বিপরীতে ফারিয়া

রুদ্র ভীষণ লাজুক আর রোমান্টিক ছেলে। খুব ছোটবেলায় মার্বেল খেলার প্রচণ্ড নেশা ছিল তার। সে সময় অনেক মার্বেলের মধ্যে থেকে কিছু সুন্দর মার্বেল আজও রেখে দিয়েছে সে। রুদ্রর এই নিঃসঙ্গ জীবনের সবচেয়ে কাছের বন্ধু মার্বেলগুলো। হঠাত্ তার একঘেঁয়ে জীবনে আসে কণা। তার সঙ্গে হাসি-ঠাট্টা আর আনন্দে চলে তার জীবন। এরই মধ্যে রুদ্র কণাকে ভালোবেসে ফেলে। কিন্তু সেই ভালোবাসার কথা জানানো হয়নি। যেদিন রুদ্র ঠিক করে কণাকে ভালোবাসার কথা বলবে সেদিনই ঘটে এক অনাকাঙ্ক্ষিত ঘটনা।
রুদ্রর সব সময়ের খেলার মার্বেলগুলো একটি একটি করে হারিয়ে যেতে থাকে। আর তার জীবনে একটি করে ঘটনা ঘটতে থাকে। শেষে বাকি থাকে একটি মার্বেল। সে চেষ্টা করে মার্বেলটি রক্ষা করার। মার্বেল নাটকের গল্পটা এভাবেই এগিয়ে যায়। এটি লিখেছেন মীর সামী। পরিচালক কৌশিক শংকর দাস।
মার্বেল নাটকে রুদ্র চরিত্রে অভিনয় করছেন চঞ্চল চৌধুরী আর কণা চরিত্রে ফারিয়া। এটি তাঁদের একসঙ্গে প্রথম টিভি নাটক।
আজ সোমবার থেকে ঢাকার বিভিন্ন লোকেশনে এর দৃশ্যধারণ শুরু হয়েছে।
﻿
আবারও একই নাটকে মিলন-মিথিলা

অভিনয়শিল্পী মিলন ও মিথিলা প্রথম একসঙ্গে কাজ করেন ‘কনেপক্ষ’ নামের একটি একক নাটকে। কয়েক মাসের ব্যবধানে আবারও টিভি নাটকে অভিনয় করলেন তাঁরা। নাটকের নাম ‘অনিকেত ভালোবাসা’। রচনা এম এস রানা। পরিচালক নরেশ ভূঁইয়া।
শুভ্র আর বন্যার সুখের সংসার। শুভ্র চাকরি করে একটি প্রাইভেট ফার্মে। শুভ্রর (মিলন) ঘনিষ্ঠ বন্ধু জাহিদ (হিল্লোল) চাকরি করে একটি বহুজাতিক প্রতিষ্ঠানে। পরীক্ষা পাসের পর বন্যা(মিথিলা) সেখানেই চাকরি নেন। চাকরির সুবাদেই বন্যা আর জাহিদের ঘনিষ্ঠতা বাড়ে। তাঁদের এই ঘনিষ্ঠতা অদৃশ্য এক দেয়াল তুলে দেয় শুভ্র-বন্যার সংসারে। দূরত্ব তৈরি হয় শুভ্র আর বন্যার মধ্যে। বন্যা যখন টের পায় এই দূরত্ব, ততক্ষণে শুভ্র সিদ্ধান্ত নিয়ে ফেলেছে সরে যাওয়ার। এরপর ঘটতে থাকে আরও নানা ঘটনা। এভাবেই নানা ঘটনার মধ্য দিয়ে এগিয়ে যায় অনিকেত ভালোবাসা।
মিথিলা বলেন, ‘নরেশ ভূঁইয়ার সঙ্গে আমার বেশ কয়েকবার নাটকের ব্যাপারে কথা বলেও করা সম্ভব হয়নি। এবার ব্যাটে-বলে মিলে যাওয়ায় অবশেষে কাজটি করা হয়ে গেছে। নাটকের গল্পটা বেশ ভালো লেগেছে। কাজ করেও বেশ আনন্দ পেয়েছি। তা ছাড়া মিলন ভাইয়ের সঙ্গে আবারও কাজ করতে পেরে অনেক কিছু জানতে পেরেছি।’
বাংলাভিশনে ঈদে দেখানো হবে অনিকেত ভালোবাসা নাটকটি।
﻿

অপহরণ-আতঙ্কে ক্রোড়পতি সুশীল

পাঁচ কোটি রুপি জয়ের পর সুশীল কুমার

‘কৌন বানেগা ক্রোড়পতি’র পাঁচ কোটি রুপি জয়ী সুশীল কুমারের পরিবার আতঙ্কে দিন কাটাচ্ছে। ভয় পাচ্ছে সুশীলের নিরাপত্তা নিয়ে। তাঁর শহর মতিহারিতে গুজব রটেছে, অপহরণ করা হতে পারে সুশীলকে। তবে স্থানীয় পুলিশ জানিয়েছে, বিষয়টা তত জটিল নয় এবং এমন গুজব আমলে নেওয়ার মতো কোনো ভিত্তিও নেই। তবে কে বা কারা এমন হুমকি দিয়েছে, তা জানায়নি সুশীলের পরিবার। তাদের কাছের এক সূত্র জানিয়েছে, মতিহারিতে প্রায়ই অপহরণ এবং সন্ত্রাসী কর্মকাণ্ড চলে। তাই তাঁর পরিবার আরও বেশি ভয়ে দিন কাটাচ্ছে। আইএএনএস।
﻿

মুক্তিযুদ্ধ ও সমাজের বিভিন্ন দিক নিয়ে ‘রাতের শেষে’

রাতের শেষে একটি ধারাবাহিক নাটক। এখানে উঠে এসেছে মুক্তিযুদ্ধ ও তার পরবর্তী সময়ের কথা। রয়েছে এ সময়ের সমাজের নানা সমস্যার দিকে ফিরে দেখা। রোববার সন্ধ্যায় রাজধানীর স্থানীয় এক রেস্তোরাঁয় অনুষ্ঠিত হলো ধারাবাহিকটির উদ্বোধনী প্রদর্শনী।
অনুষ্ঠানে উপস্থিত ছিলেন আইন ও সালিস কেন্দ্রের প্রধান নির্বাহী সুলতানা কামাল ও নিজেরা করির প্রধান নির্বাহী খুশী কবির।
সুলতানা কামাল ধারাবাহিকটির নির্মাতাকে ধন্যবাদ জানিয়ে বলেন, ‘ধারাবাহিকটিতে সমাজের নানা সমস্যার কথা তুলে ধরা হয়েছে। এখানে দেখানো হয়েছে একজন মুক্তিযোদ্ধার চাওয়া-পাওয়ার কথা। আরও আছে সমাজের ছোটখাটো বিভিন্ন সমস্যা।’
নাটকটি রচনা করেন খালেদ হাসান। পরিচালনা করেছেন ভি সি দাস।
﻿
অপির ‘আনন্দলোকে’

অপি করিম

আবারও একক নাচের অনুষ্ঠান করছেন অপি করিম। নাম ‘আনন্দলোকে’। এখন এই অনুষ্ঠানের মহড়া নিয়ে বেশ ব্যস্ত তিনি। বললেন, ‘বছর দুয়েক আগে আমি একক নাচের অনুষ্ঠান করেছিলাম। নাম “তৃষ্ণা”। এনটিভিতে পয়লা বৈশাখে প্রচার করা হয়। তখন প্রস্তুতির জন্য মাস খানেক সময় পেয়েছিলাম। কিন্তু এবার সময়টা খুবই কম। তার পরও ভালো কিছু করার চেষ্টা করছি।’
‘আনন্দলোকে’ অনুষ্ঠানটির পরিকল্পনা করেছেন শামীম শাহেদ ও অপি করিম। নাচ থাকবে পাঁচটি। এর মধ্যে চারটি নাচের কম্পোজিশন করছেন দীপা খন্দকার। অন্যটির অপি নিজেই। নাচের ফাঁকে ফাঁকে থাকবে অপি করিমকে নিয়ে তৈরি তথ্যচিত্র।
‘আনন্দলোকে’ অনুষ্ঠানটির প্রযোজক নাহিদ আহমেদ। দেখানো হবে ঈদে, বাংলাভিশনে।
﻿
ঈদে বিটিভিতে ১৮টি নাটক ও ছয়টি ম্যাগাজিন অনুষ্ঠান

কোরবানির ঈদে বিটিভিতে এবার প্যাকেজের আওতায় নির্মিত ১৮টি নাটক ও ছয়টি ম্যাগাজিন অনুষ্ঠান প্রচার করা হবে। এবার কোনো টেলিছবি প্রচার করা হবে না। বিটিভির একটি সূত্র জানিয়েছে, এবার ঈদের জন্য যে নাটকগুলো নির্বাচিত হয়েছে সেগুলো হলো—মহিদুল ইসলাম বিপ্লবের পিতাময়ী, প্রসুন রহমানের রচনা ও মাহফুজ আহমেদের পরিচালনায় মার কাছে যাব, সাইফুল ইসলাম রচিত ও দ্বীন মোহাম্মদ পরিচালিত স্বপ্নময়ী, শামসুল আল বকুলের রচনা ও হাবীব মাসুদের পরিচালনায় বাবা আই লাভ ইউ, সারওয়ার-উল-ইসলামের রচনা ও চয়নিকা চৌধুরীর পরিচালনায় ভালোবাসা তোমার জন্য, মান্নান হীরার রচনা ও মনিরুল হোসেনের পরিচালনায় শঙ্খচূড়, মমতাজ উদ্দিন আহমেদের রচনা ও ইশরাত আহমেদের পরিচালনায় হূদয় জুড়ে, মাইনুল হাসানের চিত্রনাট্য ও পরিচালনায় কিপটে, এস এ হক অলীকের অন্তুর জন্য, মানিক মানবিকের নায়ক নায়িকা ভিলেন ও পার্শ্ব চরিত্রগণ, শামীমা শাম্মীর বাবা কবিতা ও কাব্য, আনিসুল হকের রচনা আবুল হায়াতের পরিচালনায় জামাই আসছে, কামরুল আহমেদ রচিত ও হোসনে মোবারক পরিচালিত এক ফুলমতির গল্প, সৈয়দ শামসুল হক রচিত ও আশরাফি মিঠু পরিচালিত লোভ, অয়ন চৌধুরী রচিত ও কৌশিক শংকর দাশ পরিচালিত ভালোবাসা এবং, আব্দুস সাত্তারের কোটিপতি, তারিকুল ইসলামের ভালোবাসা এবং মায়াবী ছায়াতলে, সুস্ময় সুমনের বেনিফিট অব ডাউট।
ম্যাগাজিন অনুষ্ঠানের মধ্যে রয়েছে ‘যেতে দেব না’, ‘সিনে তারকার গান’, ‘সোনালি দিনের গান’, ‘আনন্দ জলসা’, ‘চিত্রালী’ ও ‘ভালোলাগার গান’।
বিটিভিতে ঈদের দিন থাকবে নিজস্ব অনুষ্ঠান। পরবর্তী ছয় দিন প্যাকেজের আওতায় নির্মিত অনুষ্ঠান প্রচার করা হবে।
﻿
‘আনন্দমেলা’র উপস্থাপক মুনমুন

বিভিন্ন টিভি চ্যানেলে কয়েকটি রিয়েলিটি শো উপস্থাপনা করেছেন মুনমুন। এবার তিনি বিটিভির ‘আনন্দমেলা’ উপস্থাপনা করবেন। বললেন, ‘আনন্দমেলা তো ঈদের অনেক পুরোনো অনুষ্ঠান। আমি যাঁদের গুরুজন মনে করি, তাঁদের অনেকেই বিভিন্ন সময় এই অনুষ্ঠান উপস্থাপনা করেছেন। বিটিভিতে এই অনুষ্ঠান অনেক দেখেছি। এবার আমি অনুষ্ঠানটি উপস্থাপনা করব, ভাবতেই ভালো লাগছে। আনন্দমেলার যে ঐতিহ্য আছে, তার সঙ্গে নিজের অভিজ্ঞতা যোগ করে একটি ভালো অনুষ্ঠান উপহার দেওয়ার চেষ্টা করব। ’
‘আনন্দমেলা’ প্রযোজনা করছেন আবু তৈয়ব। জানা গেছে, এবার ‘আনন্দমেলা’য় কুমার বিশ্বজিৎ, সামিনা চৌধুরী, নকুল কুমার বিশ্বাস গান করবেন। অন্য শিল্পীদের সঙ্গেও আলোচনা হচ্ছে।
‘কৃষকের ঈদ আনন্দ’ পাথরঘাটায়

‘কৃষকের ঈদ আনন্দ’ অনুষ্ঠানের একটি দৃশ্য

চ্যানেল আইয়ের ‘কৃষকের ঈদ আনন্দ’ অনুষ্ঠানটি এবার ধারণ করা হয়েছে বরগুনা জেলার পাথরঘাটা উপজেলার সিডরবিধ্বস্ত মাঝের চরে। অনুষ্ঠানটির গ্রন্থনা, উপস্থাপনা

ও পরিচালনা করেছেন শাইখ সিরাজ। তিনি বলেন, ‘এই জনপদের হাজার হাজার পরিবারের শোক, দুঃখ আর সর্বস্ব হারানোর বেদনার চিহ্ন হয়ে আছে সিডর। এখানকার

কেউই ভুলতে পারেনি সিডরের সেই দুঃসহ স্মৃতি। সিডরের আঘাত রেহাই দেয়নি এই এলাকার প্রান্তিক পরিবারকেও। তাদের নিয়েই আমাদের এবারের “কৃষকের ঈদ

আনন্দ”।’
শাইখ সিরাজ জানান, মাঝের চরের জালিয়াঘাটা ফকিরহাট এসইএসডিপি মাঠ সম্প্রতি মুখর হয়ে উঠেছিল এলাকার হাজার হাজার নারী-পুরুষের উপস্থিতিতে। এখানে

আয়োজন করা হয় নয়টি প্রতিযোগিতা। এর মধ্যে ছিল তৈলাক্ত কলাগাছে ওঠা, বালিশ লড়াই, বিপরীতমুখী দৌড়, বাঁশের ওপর হাঁটা, ইলিশ ভাজা, চকলেট দৌড় ইত্যাদি।

সুপারি বাগানের জন্য খুব পরিচিত এই এলাকায় নতুন আয়োজন হিসেবে ছিল সুপারিগাছ বেয়ে ওঠার প্রতিযোগিতা ও শিশুদের জন্য সুপারির খোল দৌড়।
আর এই প্রতিযোগিতার ফাঁকে ফাঁকে থাকছে প্রত্যন্ত এই জনপদের জীবনকাহিনি। চ্যানেল আইতে অনুষ্ঠানটি দেখানো হবে ঈদের তৃতীয় দিন বিকেলে।
﻿
ভোরের আলোয় দাঁড়িয়ে থাকা লাইট হাউজ

সকাল সকাল ঘুম থেকে ওঠা ব্যাপারটা আমার একদমই হয়না। কিন্তু সেদিন ওঠেছিলাম। পৃথিবীর বৃহত্তম সুপেয় পানির হূদ ‘লেক সুপেরিয়র’-এর পশ্চিম তীরে একটা লাইট হাউজ থেকে সূর্যোদয় দেখব বলে ঘুমকাতুরে এই আমি ভোর পাঁচটায় ওঠে হোটেল রুমে তড়িঘড়ি করে তৈরি হয়ে নিলাম। বাইরে তখন অন্ধকার আর মিথিলা (আমার স্ত্রী) তখন ঘুমে। ক্যামেরাটা নিয়ে বেরিয়ে পড়লাম।
আমরা যে হোটেলে ছিলাম ক্যানাল পার্কের লাইট হাউজটা সেখান থেকে দশ মিনিটের পথ। গন্তব্যে পৌঁছুতে পৌঁছুতে সূর্যটা দিগন্তে উঁকি দিতে শুরু করেছিল। তাই লাইট হাউজের কাছাকাছি এসেই গাড়ি থেকে নেমে পড়লাম। আর তখনই লাইট হাউজকে ডানদিকে রেখে সূর্যটাকে ক্যামেরাবন্ধি করে ফেললাম। তারপর ক্যামেরাটা সরিয়ে রেখে প্রকৃতির এই অদ্ভূত সুন্দর উপহারটা অনেকক্ষণ উপভোগ করলাম।
আকাশের ওই মাদকীয় রং, শান্ত পানিতে রোদের আচড়, পড়ে থাকা কিছু পাথর আর দূরের লাইট হাউজ—মুগ্ধ নয়নে তাকিয়ে থাকতে এবার আরেকবার ধরিত্রীমাতার প্রেমে পড়ে গেলাম।
ঘোর কাটতেই লাইট হাউজের দিকে হাঁটা ধরলাম। দূর থেকে ভেসে আসছিল একটা অচেনা পাখির ডাক। আর সাথেই ছিল মৃদু বাতাসে সুপেয় পানির ঘ্রাণ। লাইট হাউজের পাদদেশে যখন পৌঁছুলাম, তখন সূর্যের আলোতে ঝলসানো সাদা লাইট হাউজটাকে কাছ থেকে নতুন করে খুঁজে পেলাম।
শুনেছিলাম, কোনো কিছুর আধিক্য নাকি ভালো না। হয়তো অন্য কোনো সময়, অন্য কোনো জগতে কথাটা সত্যি হবে। কারণ সুপেরিয়রে পা ভিজিয়ে যখন মাদকীয় সেই বাতাস আর পাখির কোরাস নান্দনিকতার অধিকার আমাকে চূর করে, বূদ করে রেখেছিল, আমার কিন্তু ভালো লাগছিল।—অসম্ভব ভালো লাগছিল।
﻿

আশা ভোঁসলের সঙ্গে এক ঘণ্টা

আশা ভোঁসলে ও সামিনা চৌধুরী

৮ নভেম্বর বেলা ১১টায় আশা ভোঁসলের সঙ্গে কথা বলতে ১০ মিনিটের জন্য সময় পেয়েছিলেন সামিনা চৌধুরী। কিন্তু আশা ভোঁসলের সঙ্গে পুরো এক ঘণ্টা সময় কাটিয়ে এলেন। এ সময় নিজের ও আশা ভোঁসলের গান গেয়েছেন সামিনা, গান নিয়ে তাঁরা কথা বলেছেন। নিজের গান সামিনার কণ্ঠে শুনে মুগ্ধ হয়েছেন আশা। একটু মজা করার জন্য নিজের একটু কঠিন গান গাইতে বললেন আশা। সামিনা সেটাও শোনালেন। আশা ভোঁসলের মুগ্ধতা আরও বেড়ে গেল।
মুম্বাইয়ে জুহু বিচের কাছে আশা ভোঁসলের ফ্ল্যাটে তাঁর সঙ্গে দেখা হওয়ার কথা এভাবেই জানালেন সামিনা চৌধুরী।
সামিনা জানান, কথা ছিল গীতিকার জুলফিকার রাসেলের লেখা চারটি গান করবেন আশা ভোঁসলে, আর একই অ্যালবামে বাকি চারটি গান করবেন সামিনা চৌধুরী। আলোচনা চূড়ান্ত হয়েছিল আগেই। গানগুলোর সুর করেছেন জয় সরকার। আর বেশির ভাগ কাজই হবে মুম্বাইতে। এই অ্যালবামের কাজের জন্য ৭ নভেম্বর মুম্বাই যান সামিনা চৌধুরী, সঙ্গে ছিলেন জুলফিকার রাসেল।
অসুস্থতার জন্য শেষ পর্যন্ত আশা ভোঁসলে আর গান গাইতে পারেননি। কিন্তু সামিনার আবদার রাখতে ভোলেননি। ৮ নভেম্বর ১০ মিনিটের জন্য সময় দিলেন।
সামিনা বললেন, ‘আশাজি আমাকে তাঁর পাশের চেয়ারে বসতে বললেন। আমি বসলাম মাটিতে, তাঁর পায়ের কাছে। ওই সময়টুকুর অনুভূতির কথা বলে বোঝাতে পারব না। আমার সংগীতজীবনের শুরুটা হয়েছিল কিন্তু আশাজির গান গেয়ে গেয়েই। ওই দিন তাঁর গাওয়া অনেকগুলো গান শোনালাম। তিনি আমার গানও শুনতে চাইলেন। শেষে আমার মাথায় হাত রেখে দোয়া করলেন। আশাজির সঙ্গে দেখা করব, তাঁকে সামনে বসে গান শোনাব—সংগীতজীবনের শুরু থেকে এই স্বপ্ন দেখছি। এবার তা পূরণ হলো। ধন্য হলো আমার সুরের জীবন।’
﻿
যাযাবরের সেই টুপি!

একদিন দুদিন নয়, দীর্ঘ ৪৬ বছর ধরে মাথায় পরে এসেছেন সেই টুপি। মৃতু্যর পর শবযাত্রার সঙ্গী হলেও আর চিতায় ওঠানো হয়নি টুপিটি। এখন টুপিটির ঠাই হচ্ছে আসামের রাজধানী গুয়াহাটির ঐতিহ্যবাহী শঙ্করদেব কলাক্ষেত্র জাদুঘরে।
সদ্য প্রয়াত সংগীতশিল্পী ভূপেন হাজারিকাকে ১৯৬৫ সালে এই টুপিটি উপহার দিয়েছিলেন তাঁরই এক নেপালি বন্ধু। সেই থেকে এটি পরে এসেছেন তিনি। এবার রাজ্য সরকার সেই ঐতিহাসিক টুপিটি সংরক্ষণের সদ্ধিান্ত নিয়েছে।
শিল্পীর ভ্রাতৃবধূ মনীষা হাজারিকা সংবাদমাধ্যমকে বলেন, `টুপিটি ভুপেনদার খুবই পছন্দ ছিল। তাই সবসময় টুপিটি সঙ্গে রাখতেন। আমৃতু্য টুপিটি সঙ্গী ছিল ভূপেনদার। এবার সেই টুপি সাধারণ মানুষের দর্শনের জন্য রাখা হচ্ছে শঙ্করদেব কলাক্ষেত্রে।'
﻿

প্রতি মিনিটে আয় ৭১০৪০ পাউন্ড

বিয়ন্স নোয়েলস

২০১০ সালে ক্যারিবীয় অবকাশযাপন কেন্দ্র সেন্ট বার্টসে একটি ব্যক্তিগত অনুষ্ঠানে পাঁচটি গান গেয়ে ব্রিটিশ মুদ্রায় সাড়ে ১২ লাখ পাউন্ড পেয়েছিলেন সংগীত তারকা বিয়ন্স নোয়েলস। এতে মঞ্চে থাকাকালে প্রতি মিনিটের জন্য তাঁর আয় গিয়ে দাঁড়ায় ৭১ হাজার ৪০ পাউন্ড। বিশ্বে সমসাময়িক সংগীতশিল্পীদের প্রতি মিনিটে আয়ের ক্ষেত্রে এখন পর্যন্ত এটাই সর্বোচ্চ। ফিমেলফার্স্ট সাময়িকী সূত্রে এ কথা জানা যায়। এ ক্ষেত্রে দ্বিতীয় স্থানে রয়েছেন মারায়া ক্যারি। ওই ক্যারিবীয় দ্বীপে এ ধরনের আরেকটি অনুষ্ঠানে গান গেয়ে তিনি পেয়েছিলেন ছয় লাখ ৩০ হাজার পাউন্ড। স্ক্রিন।
এমটিভি অ্যাওয়ার্ডসে গাগার জয়জয়কার

২০১১ সালের এমটিভি অ্যাওয়ার্ডসে চারটি পুরস্কার জিতেছেন পপতারকা লেডি গাগা। বেলফাস্টের ওডেসি অ্যারেনায় এই পুরস্কার বিতরণী অনুষ্ঠানের আয়োজন করা হয়েছে। যে চারটি শাখায় তিনি পুরস্কার পেয়েছেন তা হচ্ছে— সেরা গায়িকা, সেরা গান, সেরা ভিডিওচিত্র ও সবচেয়ে বেশি ভক্ত। শেষের বিভাগটি এবারই প্রথম চালু হয়েছে। ভক্তসংখ্যার ওপর ভিত্তি করে এই পুরস্কার দেওয়া হয়েছে। জাস্টিন বিবার, ব্রুনো মার্স—প্রত্যেকেই দুটি করে পুরস্কার বাগিয়েছেন। থার্টি সেকেন্ডস টু মার্সের ঝুলিতেও পড়েছে দুটি পুরস্কার। এর মধ্যে বিবার সেরা গায়ক ও সেরা পপ গানের পুরস্কার পেয়েছেন। টিএনএন।
﻿
তথ্যচিত্রে জ্যাকসনের চিকির‌্যাসক মারে

তথ্যচিত্রে দেখা যাবে প্রয়াত পপতারকা মাইকেল জ্যাকসনের ব্যক্তিগত চিকির‌্যাসক কনরাড মারেকে। জ্যাকসন হত্যা মামলায় আদালতে সম্প্রতি অভিযুক্ত হয়েছেন তিনি। ৫০ মিনিটের এই তথ্যচিত্রের নাম দেওয়া হয়েছে মাইকেল জ্যাকসন অ্যান্ড দ্য ডক্টর। আজ শুক্রবার যুক্তরাষ্ট্রের এমএসএনবিসি চ্যানেলে প্রচার করা হবে এটি। তথ্যচিত্রে জ্যাকসন ও তাঁর ব্যক্তিগত চিকির‌্যাসকের সম্পর্কের বিষয়ে আলোকপাত করা হয়েছে। মারে অভিযুক্ত হওয়ার আগে এই তথ্যচিত্রের দৃশ্য ধারণ করা হয়। এতে জ্যাকসনের সঙ্গে থাকার সব ঘটনা সবিস্তারে বর্ণনা করেছেন মারে। ওয়েবসাইট।
﻿
মন খারাপ ম্যাডোনার
আনুষ্ঠানিকভাবে বাজারে আসার আগেই ম্যাডোনার নতুন গান চোরাপথে অনলাইনে ছড়িয়ে পড়েছে। গানটি হচ্ছে ‘গিভ মি অল ইয়োর লাভ’। গত মঙ্গলবার থেকে গানটি অনলাইনে পাওয়া যাচ্ছে বলে ফিমেলফার্স্ট সাময়িকী সূত্রে জানা গেছে। এ ব্যাপারে প্রতিক্রিয়া জানাতে গিয়ে ম্যাডোনা বলেন, তাঁর সত্যিকারের ভক্তরা এ কাজ করতে পারেন না। তিনি ভক্তদের অনলাইনে এই গান শোনা থেকে বিরত থাকার অনুরোধ জানান। গানটি পুরোপুরি শেষও হয়নি বলে জানান এই পপতারকা। আগামী বছর ম্যাডোনার ১২তম স্টুডিও অ্যালবাম বের হওয়ার কথা। পিটিআই।
﻿
অ্যামি ওয়াইনহাউসের নতুন অ্যালবাম

ডিসেম্বরে প্রয়াত সংগীত তারকা অ্যামি ওয়াইনহাউসের নতুন অ্যালবাম আসছে বাজারে। এটি হবে তাঁর তৃতীয় অ্যালবাম। এতে বেশ কিছু নতুন গান থাকবে। অ্যামির পৃষ্ঠপোষক সালাম রেমি ও মার্ক রনসন মিলে এই অ্যালবামটি বের করছেন। গানগুলো অ্যামির জীবদ্দশায় বিভিন্ন সময় রেকর্ড করা হয়। এর মধ্যে একেবারে নতুন গান হলো ‘বিটুইন দ্য চিটস’। এক বিবৃতিতে অ্যামির বাবা মিচ ওয়াইনহাউস বলেন, নতুন অ্যালবামের গানগুলো শুনে তাঁর মনটা বড় উদাস হয়ে গিয়েছিল।
এর আগে ২০০৩ সালে ফ্রাঙ্ক নামে অ্যামির প্রথম অ্যালবাম বের হয়। ২০০৬ সালে বের হয় দ্বিতীয় অ্যালবাম ব্যাক টু ব্ল্যাক। বিবিসি।
জট খুলছে জ্যাকসনের মৃত্যুরহস্যের

অবশেষে জট খুলছে মাইকেল জ্যাকসনের মৃত্যুরহস্যের। পুলিশের কাছে চিকিৎসক কনর‌্যাড মারে স্বীকার করেছেন, ঘুমের জন্য চেতনানাশক ওষুধ (প্রোপোফোল) দেওয়ার পর প্রায় দুই মিনিটের জন্য তিনি জ্যাকসনের কাছ থেকে দূরে গিয়েছিলেন। আর ফিরে এসেই দেখেন জ্যাকসনের শ্বাস-প্রশ্বাস বন্ধ! জনপ্রিয় এই শিল্পীর মৃত্যুর দুদিন বাদেই পুলিশের নাটকীয় এক অডিও রেকর্ডিংয়ে এসব কথা জানিয়েছিলেন মারে। তিনি জানিয়েছেন, প্রোপোফোলে আসক্ত হয়ে পড়েছিলেন জ্যাকসন। তাই তিনি অমন বিপজ্জনক ওষুধ সেবনে কোনো বাধা দেননি। ওষুধটিকে ‘মিল্ক’ বলেও নাকি অভিহিত করতেন জ্যাকসন। দুই ঘণ্টার ওই রেকর্ডটি জনসমক্ষে প্রথম চালানো হয়েছে গত শুক্রবার। জ্যাকসনের মৃত্যুর এ বিচারকাজ চলছে লস অ্যাঞ্জেলেসে। রয়টার্স।
﻿
ফের ঝামেলায় লোহান

গত জানুয়ারিতে একটা নেকলেস চুরি করেই জীবন জেরবার করে ফেলেছেন লিন্ডসে লোহান। আড়াই হাজার ডলার দামি সেই নেকলেস চুরির দায়ে ১২০ দিন কারাবাস মেনে নিতে হয়েছিল তাঁকে। গৃহবন্দী হয়ে কাটাতে হয়েছিল ৩৫টি দিন। এ ছাড়া বিচারকেরা রায় দিয়েছিলেন, প্রতি সপ্তাহে থেরাপি সেশনেও অংশ নিতে হবে তাঁকে। কিন্তু লোহান সেই নিয়মও ভেঙেছেন স্বভাব অনুযায়ী। আর তাই ফের বিচারের কাঠগড়ায় উঠতে হচ্ছে তাঁকে। ১৯ অক্টোবর নতুন এই অপরাধের কী শাস্তি জুটছে বরাতে, সেটার অপেক্ষায় আছেন লোহান। প্রেস ট্রাস্ট অব ইন্ডিয়া
﻿
নিলামে ম্যাডোনার পোশাক

১৯৮৭ সালে ‘হুজ দ্যাট গার্ল’ ট্যুরের সময় কালো রঙের বাস্টিয়ার (আঁটসাঁট পোশাক) পরেছিলেন ম্যাডোনা। কদিন আগে পোশাকটি নিলামে বিক্রি হলো ৪৫ হাজার পাউন্ডে। লস অ্যাঞ্জেলেসভিত্তিক ট্রেশি লিঙ্গেরি নামের প্রতিষ্ঠানের তৈরি ওই পোশাকটি পরে বেশ সমালোচিত হয়েছিলেন ম্যাডোনা। এর আগে ওহাইয়োর রক অ্যান্ড রোল হল অব ফেম এবং লস অ্যাঞ্জেলেসের হলিউড মিউজিয়ামে প্রদর্শিত হয়েছিল পোশাকটি। আর সেটি নিলামে তুলেছিল বেভারলি হিলসভিত্তিক নিলামকারী প্রতিষ্ঠান জুলিয়েনস অকশনস। আর নিলামটি হয়েছিল খোদ চীনে! যেখানে এই পোশাক পরে গিয়ে সমালোচকদের কোপানলে পড়েছিলেন ম্যডোনা! বাস্টিয়ারটির সঙ্গে এই তারকার আরও ২৩টি ব্যবহূত জিনিস নিলামে বিক্রি হয়েছে সেদিন। ওয়েবসাইট।
﻿
ঢাকায় দ্বিজেন মুখোপাধ্যায়ের জন্মদিন উদ্যাপন আজ

আজ পশ্চিমবঙ্গের প্রখ্যাত শিল্পী দ্বিজেন মুখোপাধ্যায়ের ৮৪তম জন্মদিন। এবার এই দিনটি তিনি উদ্যাপন করছেন ঢাকায়। জন্মদিন উপলক্ষে ঢাকা থেকে প্রকাশিত হচ্ছে তাঁর দ্বৈতকণ্ঠে গাওয়া গানের অ্যালবাম। আজ জন্মদিন উদ্যাপন ও আমিনা আহমেদের সঙ্গে গাওয়া তাঁর দ্বৈতকণ্ঠের রবীন্দ্রসংগীতের অ্যালবাম চির জীবন বইব গানের ডালার প্রকাশনা অনুষ্ঠানের আয়োজন করেছে রবিরাগ। তিন ঘণ্টার এই অনুষ্ঠানটি আয়োজন করা হয়েছে বাংলাদেশ শিল্পকলা একাডেমীর জাতীয় নাট্যশালায়, সন্ধ্যা সাড়ে ছয়টায়।
রবিরাগের পরিচালক সাদি মহম্মদ বলেন, ‘রবিরাগের দুই যুগ পূর্তি উপলক্ষে আমরা বছর দুয়েক আগে দ্বিজেন মুখোপাধ্যায়কে আমন্ত্রণ জানিয়েছিলাম। তিনি আমাদের সেই উৎসব প্রদীপ জ্বালিয়ে উদ্বোধন করেছিলেন। গান শুনিয়েছিলেন। পরে তিনি আমাদের ভালোবাসার টানে ঢাকা থেকে একটি দ্বৈত গানের অ্যালবাম প্রকাশ করার ব্যাপারে রাজি হন। গত অক্টোবর মাসে আমিনা আহমেদের সঙ্গে তাঁর অ্যালবামটির কাজ শেষ করেছি।’
সাদি মহম্মদ জানান, চির জীবন বইব গানের ডালা ছাড়াও আজ আমিনা আহমেদের দুটি একক অ্যালবামের মোড়ক খোলা হবে। দুটিই রবীন্দ্রসংগীতের—কী মহাসমারোহে ও জানি তুমি মঙ্গলময়। তবে জানি তুমি মঙ্গলময় রবীন্দ্রনাথের ব্রহ্মসংগীত নিয়ে।
আজকের অনুষ্ঠানটি প্রসঙ্গে সাদি মহম্মদ বললেন, ‘বিভিন্ন শিল্পী ও সংগঠন দ্বিজেন মুখোপাধ্যায়কে শুভেচ্ছা জানাবেন। তাঁকে আমরা বরণ করব গান দিয়ে। আজ গান গাওয়ার জন্য কলকাতা থেকে এসেছেন অপলা বসু। দ্বিজেন মুখোপাধ্যায়ও গান করবেন।’
﻿

ঈদের কয়েকটি অ্যালবাম

ঈদে প্রকাশিত হয়েছে বেশ কিছু গানের অ্যালবাম।এরই কয়েকটি নিয়ে আলোচনা করেছেন সংগীতশিল্পী বাপ্পা মজুমদার | তারিখ: ০১-১০-২০১১

সত্যি কথা বলতে, নিজের কাজের পোস্টমর্টেম করতে করতেই আমার দিন কাটে। কোনো দিন কল্পনাও করিনি, অন্যদের কাজ নিয়ে আলোচনার দায়িত্ব আমার ওপর চেপে বসবে। কিন্তু দায়িত্ব যখন নিয়েছি, সেটা সত্ভাবেই করতে চাই। যা লিখছি বা লিখব, তা নিতান্তই আমার ব্যক্তিগত অভিমত, কাউকে আহত করার জন্য নয়।

নির্বাচিতা—প্রিন্স মাহমুদ
দুই বছর বিরতির পর প্রিন্স মাহমুদের আবার ফিরে আসাকে স্বাগত জানাচ্ছি। তিনি বরাবরই কথায়-সুরে ভিন্ন ভিন্ন স্বাদ দিয়ে এসেছেন। অ্যালবামের প্রচ্ছদটি অত্যন্ত সাদামাটা মনে হয়েছে। আরও ভিন্ন কিছু করা যেত। প্রচ্ছদে ফাহমিদা নবীকে প্রথম সারিতে রাখা উচিত ছিল।
গানের কথা এককথায় অসাধারণ। অ্যালবামের গানে ভিন্ন মাত্রার সুর এবং সব গানই ভিন্ন ভিন্ন আঙ্গিকের। এককথায় বৈচিত্র্যময়। ভালো লেগেছে।
সংগীতায়োজন সম্পর্কে খুব ছোট করে বলতে গেলে এককথায় অত্যন্ত পরিমিত কিন্তু পরিপূর্ণ মনে হয়েছে।
গায়কীর ক্ষেত্রে নতুন করে বলার কিছু নেই। প্রত্যেকেই ভালো গেয়েছেন। তবে একেবারেই ব্যক্তিগত অভিমত থেকে জানতে চাইলে আমি বলব, আমার ভালো লেগেছে ফাহমিদা নবী ও এলিটার গাওয়া। ধন্যবাদ জানাই প্রিয়াংকা গোপকে তাঁর চমত্কার গায়কীর জন্য। প্রিয়াংকা অত্যন্ত উঁচুমানের একজন উচ্চাঙ্গসংগীতশিল্পী। তাঁর গানটি সে ধরনের আশপাশের কিছু হলে হয়তো আরও ভালো হতো।
সাউন্ড বিষয়ে গেলে দুটি দিক উল্লেখ করতে চাই। একটি হলো, অতিমাত্রায় পিচ কারেক্টরের ব্যবহার। এই অ্যালবামে যাঁরা গেয়েছেন, তাঁদের প্রায় প্রত্যেকেই ভালো গাইয়ে। পিচ কারেকশনের রেশিও একটু কম হলে ভালো হতো। দ্বিতীয়ত, খুব তাড়াহুড়া করে মিক্স মাস্টার করা হয়েছে বলে মনে হয়েছে। সবশেষে একই গানের এতগুলো ভার্সন দেওয়াটা আমার কাছে একটু বেশিই লেগেছে। প্রয়োজন ছিল না।

আড়ি—মিনার
অত্যন্ত নবীন ছটফটে এক তরুণ। মেধায় সত্যিই ও বিস্ময়কর। মিনারের লেখা গানগুলোর মধ্যে এক অদ্ভুত পরিপক্বতা আছে, যা সত্যিই ওর বয়সকে ছাপিয়ে যায়। অনেক উঁচুমানের লিরিক! প্রচ্ছদটা ভালো লেগেছে। নতুন কনসেপ্ট। হাতটা ফোকাসে কিন্তু মিনার আউট অব ফোকাস।ব্যাপারটা অন্যরকম। ভালো লেগেছে।
সুর ভালো করেছে। ভিন্ন স্বাদ। ভিন্ন অ্যাপ্রোচ। তাহসানকে ধন্যবাদ দিতেই হয় ওর পরিমিত সংগীতায়োজনের জন্য। অত্যধিক ইনস্ট্রুমেন্টের ব্যবহার নেই; কিন্তু অসম্পূর্ণ মনে হয় না। দারুণ তাহসান। সাউন্ড এককথায় দারুণ। অত্যন্ত পরিষ্কার-পরিচ্ছন্ন সাউন্ড। তাহসানের কাছ থেকে কিছু টিপস নিতে হবে। কী বলো তাহসান?
‘আখের গোছার’ গানটা ভালো লেগেছে বেশি। ফোক আর ব্লুজের সংমিশ্রণ। মিনারের সর্বাঙ্গীণ সাফল্য কামনা করি।

স্বপ্নডানা—মিলন মাহমুদ
বর্তমানে বাংলাদেশের সংগীতাঙ্গনে যে কজন ভালো শিল্পী আছেন, মিলন মাহমুদ তাঁদের একজন, সেটা বলাই বাহুল্য। একাধারে ভালো কণ্ঠশিল্পী, সফল গীতিকবি এবং একজন সুরকার।
গানের কথা যথারীতি কাব্যিক ভঙ্গিতে উপস্থাপিত। সুচিন্তিত লেখা, বেশ উঁচুমানের কথা। সুর ও গায়কীতে মিলন মাহমুদ সত্যিই অত্যন্ত উঁচুমানের, সেটা বারবারই আমার লেখায় ফিরে আসছে। এর কারণ তাঁর সুর ও গায়কীতে এর যথার্থ প্রয়োগ।
সংগীতায়োজন যিনি করেছেন, তিনি অত্যন্ত নবীন একজন কম্পোজার আমাদের এই ইন্ডাস্ট্রিতে। বনি অত্যন্ত মেধাবী একজন মিউজিশিয়ান। আমার কিছু পর্যবেক্ষণ আছে, সেটা খোলাখুলি বলতে চাই। যেমন: প্রথম গানটা একটি ‘ইমন’ রাগের ছায়ায় সুর করা, কিন্তু কিছু অপ্রয়োজনীয় কর্ডের ব্যবহার গানটির মূল ধুন থেকে শ্রোতাকে সরিয়ে নিয়ে যায়। বনিকে এটা লক্ষ রাখতে হবে। মিক্স/মাস্টারিংয়ে জুয়েল মোরশেদ খুবই ভালো করেছেন। অত্যন্ত ভালো মানের সাউন্ড করেছেন জু, মাস্টারিংও বেশ ভালো। জু এমনিতেই অত্যন্ত ভালো একজন শব্দ প্রকৌশলী। গ্রেট জব জু। প্রচ্ছদ নিয়ে আমার মনে হয়েছে, রঙের ব্যাপারটা উল্টো হলে ভালো হতো আরও বেশি। শিল্পীকে কালোতে সাদা পটভূমিতে হয়তো আরও ভালো লাগত। মুন ও কর্নিয়া দুজন সহশিল্পী নিয়ে আরও ভাবা উচিত ছিল।

গড়ব বাংলাদেশ—শূন্য
‘শূন্য’ বর্তমানে বাংলাদেশের ব্যান্ড সংগীতের জগতে এক নতুন মাত্রা বলে আমি মনে করি এবং অত্যন্ত মেধাবী কিছু মিউজিশিয়ান রয়েছে এখানে; যা নিঃসন্দেহে আমাদের ব্যান্ড মিউজিকের জন্য সত্যিই আনন্দের। গানের কথা বেশ ভালো। অযথা কঠিন কঠিন শব্দ ব্যবহার করে দুর্বোধ্য করা নয়, বরং বেশ সহজ কথা যা বেশ ইতিবাচক মনে হয়। সুরও সহজভাবে সহজ ভঙ্গিতে করা। সহজে মনে রাখা যায়, গাওয়া যায়—এ রকমই সুরগুলো—যা সত্যিকার অর্থে বেশ কঠিন কাজ। শূন্য তা বেশ ভালোভাবেই করেছে। গাওয়াও আমার কাছে বেশ ভালো লেগেছে। বেশ মেলোডি আছে গায়কের গলায় বলতেই হবে। ভোকাল টোনটা বেশ মনে লাগার মতো। সুন্দর গায়কী। সাউন্ড এককথায় দারুণ। সংগীতায়োজন অত্যন্ত পরিমিত কিন্তু একটি ব্যান্ডের সাউন্ড যেমন হওয়া উচিত, তেমনটাই। সেটা সত্যিই প্রশংসনীয়। বিশেষ করে এনিটার ওয়ার্কগুলো বেশ ভালো লাগার মতো। ফুয়াদ ফিট শূন্য হাতে গানটা বেশ ভালো লেগেছে। লালন সাঁইয়ের গানটার অ্যারেঞ্জমেন্ট ভালো লেগেছে। তবে আরেকটু মাইল্ড হলে হয়তো ভালো হতো আরও বেশি। গিটার সলোটা wah-তে না বাজিয়ে প্লেইন গিটারে বাজলে হয়তো আরও মেলোডিয়াস লাগবে। শূন্যর সাফল্য কামনায়।

ভালোবাসি তোমায়—আরফিন রুমী
অ্যারেঞ্জমেন্ট ভালো। সুরে গায়। সর্বোপরি শুনতে শ্রুতিমধুর মনে হয়। ব্যক্তিগত অ্যালবামের প্রচ্ছদে সহশিল্পীদের উপস্থাপনা ভালো লাগেনি। শুভমিতা অত্যন্ত উঁচুমানের শিল্পী, তাঁকে বিশেষভাবে গুরুত্ব দেওয়া উচিত ছিল। আরফিন রুমির পুরো অ্যালবামটি শুনলে মনে হয়, হাবিব ওয়াহিদের মিউজিক সে অনেক ভালোবাসে।

সিম্পলি কণা—কণা
যেহেতু অ্যালবামের বেশির ভাগ গানই আমার করা, তাই এর মূল্যায়নটা শ্রোতাদের হাতেই ছেড়ে দিলাম। যথারীতি ফুয়াদ আল মুক্তাদির অনেক ভালো করেছে। তবে বিয়েবাড়ি শিরোনামের গানটি নিয়ে আরেকটু ভাবতে পারত। শ্রীলঙ্কান কম্পোজারের কাজও অনেক সুন্দর হয়েছে। তিনি অনেক ভালো কাজ করেন। বাংলাদেশে তাঁকে স্বাগতম। ইরাজের কম্পোজিশনে কণ্ঠশিল্পী কণার গায়কীর ভূমিকা খুব একটা আছে বলে মনে হয় না। সর্বোপরি অ্যালবামে সে অনেক ভালো করেছে। প্রচেষ্টা চমত্কার। সাউন্ড পরিচ্ছন্ন।

অনিদ্রা—তৌসিফ
অনিদ্রা অ্যালবামটিতে তৌসিফের গায়কী ভালো। প্রথম গানের বাঁশির সুরটা বেসুরো মনে হলো। অ্যারেঞ্জমেন্ট এবং সাউন্ড মিক্সিং ভালো।

এফএনএফ—প্রত্যয় খান
প্রত্যয় খান একেবারে খুদে একজন সংগীত পরিচালক। এই খুদে সংগীত পরিচালকের প্রতি আমাদের সবারই রইল শুভেচ্ছা ও আশাবাদ। এই বয়সে সে যা করেছে, তার এই সাহসকে সাধুবাদ জানাই। অ্যালবামের দ্বিতীয় গান ‘সেই বিকেল’-এ ইমরান ও প্রমা বেশ ভালো গেয়েছে। তৃতীয় গান ‘প্রিয়তমা’ শুনলে মনে প্রত্যয়ের গায়কীর সঙ্গে ওর বড় ভাই হূদয়ের বেশ সাদৃশ্য পাওয়া যায়। প্রমিতির গাওয়া ‘রঙিন হাতে’ গানটিতে উচ্চারণের দিকে খেয়াল রাখা উচিত বলে মনে করছি। ‘শীতল মায়া’ গানটি অমিদ ও নওমী বেশ ভালো গেয়েছে। সবশেষে বয়স অনুযায়ী প্রত্যয় ভালো করার চেষ্টা করেছে।

ব্ল্যাক—ব্ল্যাক
অন্যান্য অ্যালবামের সঙ্গে ব্ল্যাকের অ্যালবামের সাউন্ডের একটা বিশেষ পার্থক্য রয়েছে। প্রথমে শুনে মনে হয়েছে মিক্স-মাস্টারিংয়ে আরেকটু যত্ন করা যেতে পারত। সর্বোপরি অ্যালবামটিতে টনির বাজানোটা অনেক চমত্কার। আত্মকেন্দ্রিক গানটা ব্যক্তিগতভাবে আমার ভালো লেগেছে। নীলগিরি গানটি শুনলে ব্ল্যাকের নিয়মিত ধারা থেকে বের হওয়ার একটা প্রয়াস মনে হয়েছে। আমার কাছে কিন্তু বেশ ভালো লেগেছে।

সমর্পণ—ওয়ারফেইজ, হাবিব ও অর্থহীন
‘খাঁচার ভিতর অচিন পাখি’ গানটি ভিন্ন আঙ্গিকে করা হয়েছে। ওয়ারফেইজের এই প্রচেষ্টা ভালো লাগার মতো। মিজানকে সবাই এত দিন হার্ড রক গানের শিল্পী হিসেবেই চিনত। খাঁচার ভিতর অচিন পাখি গানটির মাধ্যমে এবার নতুন এক মিজানকে সবাই চিনতে পেরেছে। ইস্টার্ন মেলোডি গানও যে মিজান ভালো গায়, সেটার স্বাক্ষর সমর্পণ অ্যালবামে পাওয়া গেছে। হাবিবের কণ্ঠে ‘কেন পিরিতি বাড়াইলিরে বন্ধ’ু চমত্কার কিন্তু পরিমিত সংগীতায়োজনের জন্য খুব ভালো লেগেছে। অর্থহীনের গাওয়া ‘মাটিরও পিঞ্জিরা’ গানটি ভিন্ন সংগীতায়োজনের জন্য একটু অন্য রকম লেগেছে।
﻿

শাহরুখের উপহার

বলা হচ্ছে, ‘রা ওয়ান’ শাহরুখ খানের ‘ম্যাগনাম ওপাস’। বলিউডের এ তারকাও হয়তো এই ছবিটিকেই জীবনের সেরা কাজ হিসেবেই মানবেন। তবে রা ওয়ান ছবির ভালো-মন্দ নিয়ে তর্ক চলছে দর্শকদের আড্ডায়। কারও চোখে শাহরুখ সুপার হিরো, কারও কাছে ফ্লপ। তবে কিং খান বরাবরই সঙ্গী-সাথীদের কাছে সুপার হিরো হয়েই থাকতে পছন্দ করেন। আর তাই প্রায়ই শোনা যায়, কাছের অমুক বন্ধুকে বড় এক উপহার দিয়েছেন শাহরুখ। এবারও তার ব্যতিক্রম হচ্ছে না। রা ওয়ান ছবির ব্যবসায়িক সাফল্যের খুশিতে অর্জুন রামপাল, রজনীকান্ত এবং পরিচালক অনুভব সিনহাকে তিনটি ঝাঁ চকচকে বিএমডব্লিউ ৭ সিরিজের গাড়ি উপহার দিচ্ছেন এ তারকা। এ ছাড়া আরও দুজনকেও নাকি একই উপহার দেবেন বলে ঠিক করে রেখেছেন তিনি। কিন্তু সৌভাগ্যবান বাকি দুজনের নাম এখনো জানা যায়নি। বলিউড হাঙ্গামা নিউজ নেটওয়ার্ক।
﻿
এখনই বিয়ে করছি না: কারিনা

কারিনা কাপুরের কোনো ছবি মুক্তি পেলেই দর্শকেরা স্রোতের মতো ছোটে ছবিঘরের দিকে। এতে নির্মাতাদের যেমন রমরমা অবস্থা, কারিনারও দিন কাটছে ফুরফুরে মেজাজে। তিনি নিজেই স্বীকার করেছেন যে জীবনটা এখন বেশ সুখেই কাটছে। এর সঙ্গে তাল মিলিয়ে গুঞ্জনও থেমে নেই। হালে শোনা যাচ্ছে, ২০১২ সালের ফেব্রুয়ারিতে বিয়ে করছেন কারিনা। বর আর কে? জানেদোস্ত সাইফ আলী খান। কিন্তু কারিনা বলছেন অন্য কথা। তিনি বলেন, ‘লোকজন আমার বিয়ের সময় ঠিক করছে, আমার বিয়ের পোশাকের নকশা করছে, এমনকি মধুচন্দ্রিমার পরিকল্পনাও সাজাচ্ছে, অথচ আমিই জানি না! ভারি মজা তো!’ অবশেষে কারিনা সাফ সাফ বলে দিয়েছেন, সাইফের সঙ্গে সম্পর্ক আছে ঠিকই, কিন্তু এ মুহূর্তে তিনি শাদির মধ্যে নেই। টিএনএন।
﻿
অভিনন্দনে খুশি নন অমিতাভ

দাদা হওয়ার আগেই নাতির জন্য ভক্তদের একের পর এক অভিনন্দনে ভেসে যাওয়ার অবস্থা অমিতাভ বচ্চনের। এতে তিনি খুশি না হয়ে বরং বিরক্তই হয়েছেন। নিজের টুইটার পেজে তিনি লিখেছেন, ‘ঐশ্বরিয়ার ছেলে হয়েছে—এমন খবরের ভিত্তিতে একের পর এক বার্তা আসতে থাকে। এমন ভাব যেন ঐশ্বরিয়ার চেয়ে তার মা হওয়ার খবর বেশি জানেন তাঁরা। যত্তসব ভুয়া খবর!’
আসলে হয়েছে কি, আগেই তো একটা জোর গুঞ্জন উঠেছিল, ১১ নভেম্বর মা হচ্ছেন ঐশ্বরিয়া রাই। এ জন্য উন্মুুখ ছিল তাঁর ভক্তরা। তারপর ১০ নভেম্বর যেই না ঐশ্বরিয়া মুম্বাইয়ের সেভেন হিলস হাসপাতালে গেছেন, অমনি সবাই ধরে নেয়, সত্যিই ১১ নভেম্বরই মা হচ্ছেন তিনি।
ঐশ্বরিয়ার মুখপাত্র জানান, ঐশ্বরিয়া এখনো বাড়িতেই আছেন। খবর যা রটেছে, সব গুজব। সেদিন তিনি হাসপাতালে গিয়েছিলেন নিয়মিত পরীক্ষার জন্য। ওয়েবসাইট।
﻿
বিয়ের জন্য দেড় কোটি রুপি বেশি!

ভারতীয় টিভির রিয়েলিটি অনুষ্ঠান ‘স্বয়ম্ভর’-এর পক্ষ থেকে লোভনীয় প্রস্তাব দেওয়া হয়েছে পাকিস্তানের মডেল-অভিনেত্রী ভিনা মালিককে। এতে তিন থেকে সাড়ে চার কোটি রুপি পাওয়ার সুযোগ রয়েছে তাঁর। মুম্বাই মিরর-এ প্রকাশিত খবরে এ তথ্য জানা যায়। নিজে নিজে বর বাছাইয়ের এই অনুষ্ঠানে ভিনা যদি অংশ নেন, তাহলে পাবেন তিন কোটি রুপি। আর যদি পাণিপ্রার্থী কাউকে সত্যি সত্যি বর হিসেবে পছন্দ করেন, তাহলে পাবেন সাড়ে চার কোটি রুপি। অর্থাৎ, বিয়ে করলে বাড়তি দেড় কোটি রুপি আয় হবে তাঁর। তবে ভিনার বক্তব্য জানা যায়নি। ওয়েবসাইট।
﻿
অন্য দীপিকা

২০১২ সালে লন্ডনে অলিম্পিক প্রতিযোগিতা চলাকালে ব্যতিক্রমী ভূমিকায় থাকবেন দীপিকা পাড়ুকোন। তরুণ প্রজন্ম যাতে খেলাধুলার প্রতি উৎসাহিত হয়, এ জন্য প্রচারণা চালাবেন তিনি। দীপিকা বলেন, ‘আমার প্রথম পছন্দ হচ্ছে খেলাধুলার সঙ্গে লেগে থাকা। দেশের মানুষ যাতে খেলাধুলার প্রতি উৎসাহিত হয়, এ ব্যাপারে প্রচারণামূলক কাজে জড়িত হতে পারলে তা আমার জন্য হবে খুশির বিষয়।’
তাঁর বাবা প্রকাশ পাড়ুকোন একজন খ্যাতিমান ব্যাডমিন্টন তারকা। দীপিকা নিজেও ব্যাডমিন্টন ভালো খেলেন। ওয়েবসাইট।
﻿
ঐশ্বরিয়ার জন্য ভিআইপি কক্ষ

এ মাসের দ্বিতীয় সপ্তাহে মা হতে যাচ্ছেন ঐশ্বরিয়া রাই। এ জন্য তাঁর শ্বশুরকুল বচ্চন পরিবারের সদস্যরা বেশ অস্থির। বিশেষ করে, ঐশ্বরিয়ার আরাম-আয়েশের দিকে বিশেষ নজর দিয়েছেন তাঁরা। আন্ধেরির সেভেন হিলস হাসপাতালে একটি ভিআইপি কক্ষ এরই মধ্যে তাঁর জন্য আগাম ভাড়া নেওয়া হয়েছে। ওই হাসপাতালের চিকিৎসক বিনিতা সালভির সঙ্গে নিয়মিত যোগাযোগ রাখছেন ঐশ্বরিয়া। জানা গেছে, কেউ যাতে টের না পায়, এ জন্য খুব ভোরে ওই চিকিৎসকের কাছে যান তিনি। মা হওয়ার সময় ঐশ্বরিয়া যাতে বিশ্বমানের চিকিৎসাসেবা পান, তা নিশ্চিত করতে চেষ্টার ত্রুটি রাখছে না হাসপাতালের লোকজন। ওয়েবসাইট।
﻿
সাইফ-কারিনার বিয়ে নির্ভর করছে ছবি মুক্তির ওপর!
কারিনা কাপুরের সঙ্গে বিয়ের ব্যাপারে এখনো নিশ্চিত করে কিছুই বলছেন না সাইফ আলী খান। তবে চারদিকে জোর গুজব উঠেছে সাইফ-কারিনার বিয়ে নির্ভর করছে মুক্তির প্রতীক্ষায় থাকা ‘এজেন্ট বিনোদ’ ছবির ওপরই। এ ছবিটির জন্যই নাকি তাঁদের বিয়ে থেমে আছে। তা ছাড়া কয়েক দিন আগেই সাইফের বাবা পতৌদির নবাব মনসুর আলী খানের মৃত্যু হয়েছে। কিছুদিন আগে সাইফ অবশ্য আগামী বছরের শুরুর দিকেই কারিনাকে বিয়ের কথা জানিয়েছিলেন। আর তা ফেব্রুয়ারি মাসেই। কারিনা অবশ্য বরাবরই ২০১২ সালেই বিয়ে করার কথা বলে আসছেন। কিন্তু বর্তমানে তাতেও সন্দেহ দেখা দিয়েছে।
সাইফের মা শর্মিলা ঠাকুর জানান, তাঁর ছেলে খুব শিগগিরই বিয়ের পিঁড়িতে বসছেন। তবে সেটা নির্ভর করছে ডিসেম্বরে এজেন্ট বিনোদ ছবির মুক্তি হচ্ছে কি না, তার ওপর। কিন্তু ছবি মুক্তির ব্যাপারটি বিলম্বিত হলে কি সাইফ-কারিনার বিয়ে স্থগিত হয়ে যাবে?
সাইফ আলী খান নিশ্চিত করে বলেন, ‘আমি ও কারিনা আগামী বছরই বিয়ে করব। এ বছরের ডিসেম্বরে এজেন্ট বিনোদ ছবিটি প্রেক্ষাগৃহে মুক্তি পাবে। তারপরই বিয়ে হবে। তবে ছবি মুক্তিতে দেরি হলে সে ক্ষেত্রে বিয়েও পিছিয়ে যাবে।’
সাইফ বলেন, ‘কারিনা নিঃসন্দেহে খুবই চমত্কার ও উপযুক্ত একটি মেয়ে। আমার পরিবারের সবার সঙ্গে তাঁর সুসম্পর্ক রয়েছে। তা ছাড়া আমরা দুজন দুজনের বিভিন্ন বিষয়ে আলাপ-আলোচনা করে সিদ্ধান্ত নিয়ে থাকি। সর্বোপরি আমি কারিনার সঙ্গে সময় কাটাতেও বেশ পছন্দ করি। আমরা এখন বিয়ের দিকেই এগিয়ে যাচ্ছি।’
জানা গেছে, সাইফ-কারিনার বিয়ে পতৌদি পরিবারের রীতি অনুযায়ীই হবে। আর তাতে বর-কনের বন্ধু-বান্ধব ও আত্মীয়স্বজনেরাই অংশ নেবে।
এদিকে দুজনের বিয়ের নানা ধরনের প্রস্তুতি উভয় পরিবারের পক্ষ থেকে নেওয়া হচ্ছে। সম্প্রতি বিয়ের পোশাক তৈরি করতে কারিনা নয়াদিল্লি গেছেন বলেও জানা গেছে। বিয়ের পোশাকের ডিজাইন করবেন হবু শাশুড়ি শর্মিলা ঠাকুরের প্রিয় ডিজাইনার ঋতু কুমার। ভালোবাসার মানুষ কারিনার বিয়েতে উপহার দেওয়ার জন্য সাইফ আলী খান চার-পাঁচ ক্যারেটের একটি হিরের আংটি পছন্দ করেছেন। মুম্বাইয়ের বান্দ্রা এলাকায় একটি জুয়েলারি দোকান থেকে হিরের এই আংটিটি পছন্দ করেন সাইফ।
প্রসঙ্গত, ২০০৭ সালে বলিউডের এই প্রেমিক জুটি একে অপরকে যখন ভালোবাসার কথা জানান তখনো সাইফ একটি চমত্কার হিরের আংটি উপহার দিয়েছিলেন কারিনাকে।
সাইফ আলী খানের মায়ের ইচ্ছে কারিনা ও সাইফের বিয়েটা যেন রাজকীয়ভাবে হয়। টাইমস অব ইন্ডিয়া।
১৫০ কোটি রুপি বাজি!

বলিউড তারকা ঐশ্বরিয়া রাই বচ্চনের কোলে যে নবজাতক আসছে, মুম্বাইয়ে তার জন্মের ঘটনাটি হবে ‘বার্থ অব দ্য ইয়ার’। ধরায় আসার আগেই শিশুটি একের পর এক যেসব ঘটনার জন্ম দিয়ে চলেছে, তা নজিরবিহীন। এর মধ্যে তার জন্মতারিখ নিয়ে ভারতীয় মুদ্রায় ১৫০ কোটি রুপি বাজি ধরা হয়েছে। সে ক্ষেত্রে সবচেয়ে পছন্দনীয় তারিখটি হচ্ছে ১১.১১.১১। এ বছরের শুরুতে বলিউড তারকা অমিতাভ বচ্চন যখন তাঁর টুইটারে পুত্রবধূ ঐশ্বরিয়ার সন্তানসম্ভবা হওয়ার বিষয়টি জানান দেন, তখন থেকে অনাগত শিশুটিকে নিয়ে বাজি শুরু হয়েছে। শিশুটি ছেলে না মেয়ে হবে, এই নিয়ে ছিল প্রথম বাজি। সম্প্রতি গুঞ্জন উঠেছিল, বচ্চন পরিবার চায় তাদের নতুন সদস্য ১১ নভেম্বরই পৃথিবীতে আসুক। ঐশ্বরিয়াও হাসপাতালে সেভাবে প্রস্তুত। কিন্তু পরে অমিতাভ ও অভিষেক উভয়েই এ তথ্যের সত্যতা নাকচ করেন। ওয়েবসাইট।
﻿

অমর হলেন কেট উইন্সলেট

কেট উইন্সলেটের মোমের মূর্তি

অস্কার-বিজয়ী ব্রিটিশ তারকা কেট উইন্সলেট অমর হয়েছেন। তবে জীবিত কায়া হিসেবে নন, মোমের পুতুল হিসেবে। বিশ্বজুড়ে পর্যটকদের আকর্ষণ মাদাম তুসোর জাদুঘরে অন্য বিখ্যাত ব্যক্তিদের সঙ্গে স্থান পেয়েছে উইন্সলেটের এই মোমের মূর্তি। ফিমেলফার্স্ট সাময়িকী সূত্রে এ তথ্য জানা যায়। প্রতিকৃতি নির্মাতারা কয়েক মাস খেটে টাইটানিক ছবির এই তারকার মোমের পুতুলটি গড়ে তোলেন। জাদুঘরের জনসংযোগ ব্যবস্থাপক লিজ এডওয়ার্ডস বলেন, বিশ্বেজুড়ে অগণিত মানুষের আবেদনে সাড়া দিয়ে উইন্সলেটের এই পুতুল তৈরি করা হয়েছে। আইএএনএস।
﻿
ছবির দাম ২২ লাখ টাকা!

সুপার মডেল কেট মসের একটি ছবির দাম হঁাকা হচ্ছে বাংলাদেশি টাকায় ২২ লাখ। কেট মসের সাদা-কালো এ ছবিটি তোলা হয়েছিল আজ থেকে ১৮ বছর আগে। ১৯৯৩ সালে তোলা ছবিটি কেট মসের অন্য ছবিগুলোর চেয়ে একেবারেই আলাদা। সাদা-কালো ফরম্যাটে তোলা ক্যাট মসের নগ্ন এ ছবিটি সে সময় বেশ আলোচিত ছিল। তাই এটির দামটাও আকাশচুম্বী। ছবিটি তুলেছিলেন ফটোগ্রাফার আলবার্ট ওয়াটসন। আগামী সপ্তাহে যুক্তরাজ্যের বনহামস নিলাম ঘরে কেট মসের এ বিখ্যাত ছবিটি নিলামে তোলা হবে। যার দাম প্রত্যাশা করা হচ্ছে প্রায় ২২ লাখ টাকা।
জানা গেছে, সুপার মডেল কেট মসের নগ্ন এ ছবিটি তোলা হয়েছিল জার্মানের ভোগ ম্যাগাজিনে ব্যবহারের জন্য। শুটিংয়ের দ্বিতীয় দিন নগ্ন এ ছবিটির ব্যাপারে কেট মসকে যখন প্রস্তাব দেওয়া হয় তখন সানন্দেই রাজি হন তিনি। আর তখনই ছবিটি ফ্রেমে বন্দী করেন আলবার্ট ওয়াটসন। ছবিটি অবশ্য ওয়াটসন সুপার মডেল কেট মসের জীবনের অন্যতম সেরা ছবি হিসেবে আখ্যায়িত করেছেন।
﻿
মারফির বদলে বিলি

২০১২ সালের অস্কার পুরস্কার প্রদান অনুষ্ঠানে উপস্থাপনার দায়িত্ব পেয়েছেন হলিউড তারকা বিলি ক্রিস্টাল। এই কৌতুক অভিনেতা অপর কৌতুক অভিনেতা এডি মারফির স্থালাভিষিক্ত হলেন। এর আগে তিনি আটবার অস্কার অনুষ্ঠান উপস্থাপনা করেন। তবে ২০০৪ সালের পর এটাই হবে তাঁর প্রথম উপস্থাপনা। বিলি এতে বেশ উচ্ছ্বসিত। নিজের টুইটারে তিনি এ নিয়ে কৌতুককর মন্তব্যও করেছেন। এর আগে অনুষ্ঠানটির প্রযোজক বদল করা হয়। বিশিষ্ট নির্মাতা ব্রেট র‌্যাটনারের জায়গায় নেওয়া হয়েছে অপর গুণী নির্মাতা ব্রায়ান গ্রেজারকে। ব্যাং শোবিজ।
﻿
এডি মারফির পদত্যাগ

আগামী বছর অস্কার পুরস্কার প্রদান অনুষ্ঠানে উপস্থাপক হওয়ার কথা ছিল এডি মারফির। কিন্তু তা আর হচ্ছে না। ওই ভূমিকা থেকে নিজেকে গুটিয়ে নিয়েছেন মারফি। ২০১২ সালের ফেব্রুয়ারিতে ওই অনুষ্ঠান হওয়ার কথা। অনুষ্ঠানটি প্রযোজনা করার কথা ছিল মারফির ঘনিষ্ঠ বন্ধু চলচ্চিত্র নির্মাতা ব্রেট র‌্যাটনারের। তিনিই মারফিকে উপস্থাপনার দায়িত্ব দিয়েছিলেন। কিন্তু সম্প্রতি এক সাক্ষাৎকারে র‌্যাটনার এমন এক ‘অবমাননাকর’ মন্তব্য করেন, যা অস্কার কর্তৃপক্ষের মনঃপূত হয়নি। এতে তাঁকে প্রযোজনার দায়িত্ব থেকে সরিয়ে দেওয়া হয়। এ কারণেই মারফি নাকি উপস্থাপনার কাজটি ছেড়ে দেন। বিবিসি।
﻿
লোহানের আবার কারাদণ্ড, বিবারের পিতৃত্বের দাবি অস্বীকার

নিয়ম অমান্য করার কারণে আবারও ৩০ দিনের কারাগারে থাকার নির্দেশ দেওয়া হয়েছে লিন্ডসে লোহানকে। যুক্তরাষ্ট্রের লস-অ্যাঞ্জেলেসের একটি আদালত অভিনেত্রী লিন্ডসে লোহানের বিরুদ্ধে এ ধরনের শাস্তির নির্দেশ দিয়েছেন। এর পর যদি আবারও নিয়ম অমান্য করা হয়, তাহলে লোহানের শাস্তি আরও বেড়ে যাবে আদালত আগাম সতর্ক করে দেন আদালত। সে ক্ষেত্রে লোহানকে ২৭০ দিন জেল খাটতে হতে পারে। এদিকে লোহানকে আগামী নভেম্বর আত্মসমর্পণ করার নির্দেশ দেওয়া হয়েছে।
জাস্টিন বিবারের বিরুদ্ধে সম্প্রতি যুক্তরাষ্ট্রের ক্যালিফোর্নিয়া অঙ্গরাজ্যে মারিয়া ইয়েটার নামে ২০ বছর বয়সী এক তরুণী তাঁর সন্তানের পিতৃত্বের দাবি করেছেন। তিনি বলেন, জাস্টিন বিবার তাঁর তিন মাস বয়সী কন্যার বাবা। তবে ২০ বছর বয়সী ইয়েটার তাঁর সন্তানের বাবা হিসেবে দাবি করলেও সেটি পুরোপুরি অস্বীকার করেছেন বিবার। ইয়েটার দাবি করেন, ১৬ বছর বয়সে লস অ্যাঞ্জেলেসের একটি কনসার্টের সময় বিবারের সঙ্গে তাঁর যৌন সম্পর্ক তৈরি হয়। এদিকে এ ব্যাপারটি সম্পর্কে বিবার স্রেফ গুজব হিসেবে বলতে চাইছেন। এমনকি এটিকে অতটা গুরুত্বের সঙ্গে না দেখার জন্যও তিনি সবাইকে আহ্বান জানিয়েছেন।
অন্য একটি সূত্রে জানা গেছে, মারিয়া ইয়েটার ক্যালিফোর্নিয়ার একটি আদালতে সন্তানের পিতৃত্বের দাবিতে মামলাও করেছেন। আদালতের নথিতে তিনি পিতৃত্বের দাবির বিষয়টি প্রমাণের জন্য গায়ক জাস্টিন বিবারের ডাক্তারি পরীক্ষার দাবিও জানিয়েছেন।
অন্যদিকে বিবার অভিযোগটি অস্বীকার করে বলেন, ‘মামলার বিষয়টি আমি এখনো জানি না। এটা খুবই দুঃখজনক। কেউ হয়তো প্রতিহিংসা পরায়ণ হয়ে এ ধরনের কাজ করেছে।’
﻿
জেমস বন্ডের নতুন ছবি ‘স্কাইফল’

জেমস বন্ড সিরিজের নতুন ছবির নাম ঠিক হয়েছে। ২৩ নম্বর ছবিটির নাম দেওয়া হয়েছে স্কাইফল। নতুন ০০৭ অ্যাডভেঞ্চারে আবারও নাম-ভূমিকায় থাকছেন ড্যানিয়েল ক্রেগ। এবার নিয়ে তৃতীয় বারের মতো জেমস বন্ড সাজতে যাচ্ছেন তিনি। শীর্ষ নারী চরিত্রে থাকছেন ফরাসি অভিনেত্রী বেরেনাইস মারলোহে ও নাওমি হ্যারিস। ছবিটি পরিচালনা করছেন স্যাম মেন্ডেস। ১৯৯৯ সালে আমেরিকান বিউটি ছবির জন্য অস্কার জয় করেন তিনি। মেন্ডেস জানান, এবার এই ব্রিটিশ গুপ্তচরকে লন্ডন, চীন, তুরস্ক ও স্কটল্যান্ডে ঘুরে বেড়াতে দেখা যাবে। ডেম জুডি ডেঞ্চকে আবার বন্ডের বস এম চরিত্রে দেখা যাবে। ছবিটি যুক্তরাজ্যে মুক্তি পাবে ২০১২ সালের ২৬ অক্টোবর। ওয়েবসাইট।
﻿
ব্যারিমোরের পার্টিতে পুলিশ

গত ৩১ অক্টোবর ছিল হ্যালোইন উত্সব। দুনিয়ার অনেকেই বছরের এই দিনটি পালন করেন বিভিন্ন আনন্দ-উত্সবের মধ্য দিয়ে। সেই দলে ছিলেন হলিউড তারকা ড্রিউ ব্যারিমোরও। একটি পার্টি দিয়েছিলেন হলিউড হিলের নিজ বাড়িতে। বন্ধুবান্ধব অনেকেই জড়ো হয়েছিলেন সেখানে। নাচ-গান-ফুর্তির কমতি ছিল না মোটেও। কিন্তু ঝামেলা বাধল পাড়া-প্রতিবেশীদের কারণে। আশপাশের বাড়ির লোকেরা পুলিশকে খবর দিলেন, ব্যারিমোরের বাড়ি থেকে অসহ্য শব্দ আসছে! ব্যস, ঘটনাস্থলে হাজির পুলিশ। জেরার মুখে পড়লেন বাড়ির মালিক। তবে পুলিশের সব কথা মেনে নেওয়ার পর আর বিশেষ কোনো ঝামেলায় পড়েননি ব্যারিমোর। ওয়েবসাইট।
﻿
কিম কারদাশিয়ানের বিচ্ছেদের আবেদন

এ যেন এক রূপকথার কাহিনি। বিয়ের ৭২ দিন পার হতে না হতে বিচ্ছেদের আয়োজন। গত সোমবার এ ঘটনার জন্ম দিয়েছেন যুক্তরাষ্ট্রের রিয়েলিটি টিভি তারকা কিম কারদাশিয়ান। ওই দিন লস অ্যাঞ্জেলেসের ঊর্ধ্বতন আদালতে স্বামী বাস্কেটবল তারকা ক্রিস হামফ্রিজের বিরুদ্ধে বিবাহ-বিচ্ছেদের আবেদন করেন তিনি। বনিবনা না হওয়াই এই সিদ্ধান্ত নেওয়ার কারণ বলে তিনি উল্লেখ করেন। টিভি অনুষ্ঠান ‘কিপিং আপ উইথ দ্য কারদাশিয়ানস’-এর মাধ্যমে দর্শকনন্দিত হয়েছেন এই তারকা। এক বিবৃতিতে কারদাশিয়ান বলেন, ‘সুচিন্তিত বিবেচনার পর বিয়ের পাট চুকানোর সিদ্ধান্ত নিয়েছি। আশা করি সবাই বুঝতে পারবেন যে এটা কোনো সহজ সিদ্ধান্ত নয়। তবে আমরা বন্ধু থেকে যাব।’ রয়টার্স।
﻿

স্টার সিনেপ্লেক্সে ‘ট্রান্সফরমার্স’ সিরিজের তৃতীয় ছবি

চাঁদে ‘অ্যাপোলো ১১’-এর যাত্রীরা একটি ট্রান্সফরমারের সন্ধান পেয়েছিল। কিন্তু তথ্যটা গোপন রাখা হয়। কারণ, লুকানো সেই ট্রান্সফরমারে আছে বিশ্বব্রহ্মাণ্ডের গোপন অনেক রহস্য। এই রহস্য যে উদ্ঘাটন করবে, পৃথিবী তার হাতের মুঠোয় চলে আসবে। শুরু হয় যুদ্ধ। এই যুদ্ধে যুক্তরাষ্ট্রের সেনাবাহিনীকে সহায়তা করে অটোবটস। শেষ পর্যন্ত কার জয় হবে, কে জানবে সেই গোপন রহস্য? উত্তর পাওয়া যাবে ট্রান্সফরমার্স সিরিজের তৃতীয় ছবি ডার্ক অব দ্য মুন-এ। এবার ঈদে ঢাকার দর্শকদের জন্য ছবিটি নিয়ে এসেছে স্টার সিনেপ্লেক্স। ৪ নভেম্বর থেকে স্টার সিনেপ্লেক্সে চলবে হলিউডের ব্লকবাস্টার এই ছবিটি। যুক্তরাষ্ট্রসহ বিশ্বের বিভিন্ন দেশে ছবিটি প্রথম মুক্তি পায় এ বছর ২৯ জুন। ছবির প্রযোজক স্টিভেন স্পিলবার্গ আর পরিচালক মাইকেল বে। অভিনয় করেছেন শিয়া ল্যাবাফ, জন মালকোভিচ, জন টরটিউরো প্রমুখ। সাড়ে ১৯ কোটি ডলার ব্যয়ে নির্মিত ছবিটি এরই মধ্যে আয় করেছে ১.১৯ বিলিয়ন ডলার।
﻿
‘পদধ্বনি’র ১০০০ পর্ব

চুয়াডাঙ্গা সাহিত্য পরিষদের সাপ্তাহিক আসর ‘পদধ্বনি’র ১০০০তম পর্ব উপলক্ষে পরিষদ চত্বরে গতকাল শুক্রবার দিনব্যাপী নানা কর্মসূচি পালন করা হয়েছে। বেলা ১১টায় রবীন্দ্রসংগীত সম্মিলন পরিষদের শিল্পীদের গাওয়া ‘আগুনের পরশমণি ছোঁয়াও প্রাণে’ গানের সঙ্গে মোমবাতি প্রজ্বালন করে উত্সবের উদ্বোধন করেন সাংসদ সোলায়মান হক জোয়ার্দ্দার।
পরিষদের সভাপতি কবি বনোয়ারী লাল বাগলার সভাপতিত্বে উদ্বোধন অনুষ্ঠানের বিশেষ অতিথি জেলা প্রশাসক ভোলানাথ দে চুয়াডাঙ্গা সাহিত্য পরিষদ থেকে প্রকাশিত স্মরণিকার মোড়ক উন্মোচন করেন।
﻿
শতাব্দীর কামরুল

পটুয়া কামরুল হাসানের ৯০তম জন্মদিন আগামী ২ ডিসেম্বর। এ উপলক্ষে ‘শতাব্দীর কামরুল’ নামে শিল্পীর চিত্রকর্ম নিয়ে বিশেষ প্রদর্শনীসহ বিভিন্ন কার্যক্রমের উদ্যোগ নিয়েছে শতাব্দীর কামরুল উদ্যাপন কমিটি।
এ উপলক্ষে আগামী ২ ডিসেম্বর জাতীয় জাদুঘরের নলিনীকান্ত ভট্টশালী প্রদর্শনী কক্ষ ও গুলশানের ইজুমি গ্যালারিতে শুরু হবে তাঁর শিল্পকর্ম ও জাতীয় জীবনে বিভিন্ন সময়ে রাখা তাঁর অবদানের তথ্য-উপাত্ত। প্রদর্শনী চলবে ১০ ডিসেম্বর পর্যন্ত। বিজ্ঞপ্তি।
﻿
ডুমুরিয়ায় সাহিত্য উত্সব

খুলনার ডুমুরিয়া উপজেলার বান্দা কলেজিয়েট স্কুল মাঠে গতকাল শুক্রবার সকালে রংধনু সাহিত্য-সংস্কৃতি পরিষদ আয়োজিত সাহিত্য উত্সব অনুষ্ঠিত হয়েছে। উত্সবে অধ্যাপক রমেশ চন্দ্র মণ্ডলের সভাপতিত্বে প্রধান অতিথির বক্তব্য দেন মৃণাল কান্তি রায়চৌধুরী। আলোচনা করেন অসিতবরণ ঘোষ, শেখররঞ্জন ঘোষ, শক্তিদাস বালা, শিবশম্ভু মিস্ত্রি ও শশাংক শেখর ঢালী।
অনুষ্ঠানে সাতক্ষীরার বিশ্বজিত্ ঘোষকে রংধনু সাহিত্য পুরস্কার-১১ প্রদান করা হয়। আলোচনার পর শিল্পী পূর্ণচন্দ্র মণ্ডলের একক সংগীতসন্ধ্যা অনুষ্ঠিত হয়।
﻿
বিয়ের ছবির প্রদর্শনী

দৃক গ্যালারিতে প্রীত রেজার ‘ওয়েডিং ডায়েরি’ প্রদর্শনীর ছবি তুলছেন একজন বিদেশি দর্শক

বিয়েবাড়ি মানেই আনন্দ-উচ্ছ্বাসে ভরপুর পরিবেশ। বর-কনেকে নিয়ে হই-হুল্লোড়, খানাপিনায় জমকালো উত্সব। সেই সব মুহূর্ত ক্যামেরায় ধরে রাখতে উত্সাহ-আগ্রহেরও কমতি থাকে না।
বিয়ের ছবি নিয়ে প্রদর্শনীর আয়োজন করেছেন আলোকচিত্রী প্রীত রেজা। গতকাল শুক্রবার থেকে ধানমন্ডির দৃক গ্যালারিতে শুরু হয়েছে এই প্রদর্শনী। শিরোনাম ‘ওয়েডিং ডায়েরি’। প্রদর্শনীর উদ্বোধন করেন জাদুশিল্পী দম্পতি জুয়েল আইচ ও বিপাশা আইচ।
নব্বইয়ের দশকের গোড়ার দিকে ‘ওয়েডিং ফটোজার্নালিজম’ বিষয়টি প্রচলনের পরপর আলোকচিত্রজগতে বেশ আলোড়ন তৈরি করেছিল। উত্তর আমেরিকার কয়েকজন ওয়েডিং ফটোগ্রাফার ফটোসাংবাদিকতার ধরনে বিয়ের ছবি তোলার কাজ শুরু করেন। ওয়েডিং ফটোগ্রাফি বলতে বিয়ের হই-হুল্লোড়, সব কর্মযজ্ঞ থামিয়ে ক্যামেরার দিকে তাকিয়ে ছবি তোলা নয়। বরং এক সচেতন পর্যবেক্ষক হয়ে আলোকচিত্রী চলে যান নেপথ্যে। দিন শেষে সবার অলক্ষ্যে তুলে আনেন ঘটনাবহুল দিনটির সত্যিকারের মিথস্ক্রিয়াগুলো। বিয়ের দিনের আসল স্মৃতি তো তা-ই।
আলোকচিত্রী প্রীত রেজা সেই কাজটিই করেছেন। ওয়েডিং ডায়েরিতে রয়েছে বর-কনের দুজনের হাত এক হয়েছে এমন দৃশ্য, বরের টোপরের ছবি, উজ্জ্বল রঙিন বাতির নিচে কনের ঝকমকে চেহারা, ঘোড়ায় চড়ে বর আসছে, আয়নায় কনের ছবির প্রতিফলন—বিয়েবাড়ির এমন আরও কত নান্দনিক ছবি! আলোকচিত্রী প্রীত রেজা বিয়ের আনন্দময় আয়োজনের সঙ্গে নিজের কল্পনাশক্তিকে হালকাভাবে মিশিয়ে প্রামাণ্যচিত্রের আঙ্গিকে ভালো লাগার আবেশ ছড়ানো পরিবেশটি তুলে ধরেছেন।
গতকাল গ্যালারিতে প্রবেশের আগেই ব্যান্ডদল জনপ্রিয় সব গানের তালে স্বাগত জানায় অতিথিদের। ঠিক যেন বিয়েবাড়িতে বরের আগমন। গ্যালারিতে প্রবেশ করতেই চেখে পড়ল সাজানো ময়ূর। এরপর নজরে এল বিভিন্ন বিয়ের স্মৃতিময় আলোকচিত্র আর ভিডিওচিত্র। বিয়ের মঞ্চও স্থান পেয়েছে প্রদর্শনীতে। পুতুলের গায়ে শেরোয়ানি আর লাল বেনারসি জড়িয়ে সাজানো হয়েছে বর-কনে। তাদের সামনে বিয়ের অনুষ্ঠানের নানা সরঞ্জাম। এসব দেখতে কানে ভেসে এল সানাইয়ের সুমধুর সুর। সাজানো ছিল গায়ে হলুদের মঞ্চও। ২০ নভেম্বর প্রদর্শনীর শেষ দিন
﻿
কমলগঞ্জে মহারাসলীলা উত্সব

গত বৃহস্পতিবার কমলগঞ্জের ঐতিহাসিক মাধবপুর জোড়ামণ্ডপে বিষ্ণুপ্রিয়া ও আদমপুর সেনা ঠাকুরের প্রধান মণ্ডপ মুখরিত হয়ে ওঠে মৈথৈ মণিপুরিদের মহারাসলীলা উত্সবে। বিকেল তিনটা থেকে সন্ধ্যা পর্যন্ত মণিপুরি ছোট ছেলেমেয়েরা রাখালনৃত্য পরিবেশন করে। সন্ধ্যা থেকে রাধা ও গোপী সেজে শুরু হয় মণিপুরি যুবক-যুবতীদের রাসনৃত্য। সারা রাত চলে এ রাসনৃত্য। মণিপুরি মহারাসলীলা উত্সব উপলক্ষে মণিপুরি ছাড়াও নানা ধর্মবর্ণের লোকের মহোত্সব চলে।
মণিপুরি সম্প্রদায়ের মহারাস বলতে প্রেমরসকে বোঝানো হয়। বস্তুত ‘রস’ শব্দ থেকেই ‘রাস’ শব্দটির উত্পত্তি। রস আস্বাদনের জন্য রাধাকৃষ্ণের লীলানুকরণে নৃত্যগীতের মাধ্যমে যে উত্সব উদ্যাপন করা হয়, তাই রাসোত্সব। নৃত্য, সংগীতে মণিপুরিদের প্রাচীন লোকনৃত্য ‘লাই হারাওবা’ থেকেই রাসনৃত্যের সৃষ্টি।
প্রায় এক মাস আগে থেকেই চলছিল রাসোত্সবের প্রস্তুতি। মণিপুরি সম্প্রদায়ের বাড়ি বাড়ি কুমারী-কিশোরদের রাসলীলায় অংশগ্রহণ করার জন্য নৃত্য ও সংগীতের তালিম নেওয়ার ধুম পড়ে যায়।
﻿

‘রানওয়ে’ মুগ্ধ করেছে কলকাতাবাসীকে
প্রদীপ জ্বালিয়ে চলচ্চিত্র উত্সবের উদ্বোধন

কলকাতার আন্তর্জাতিক চলচ্চিত্র উত্সবের অঙ্গ সিনে সেন্ট্রাল আয়োজিত আরেক চলচ্চিত্র উত্সব। সেই উত্সবের উদ্বোধন হয়েছে গতকাল শুক্রবার সন্ধ্যায় কলকাতার মেট্রো প্রেক্ষাগৃহে।
পশ্চিমবঙ্গের রাজ্যপাল এম কে নারায়ণন এ চলচ্চিত্র উত্সবের উদ্বোধন করেন। উদ্বোধনী অনুষ্ঠানে প্রধান অতিথি ছিলেন প্রবীণ চলচ্চিত্রকার মৃণাল সেন। আরও উপস্থিত ছিলেন প্রখ্যাত অভিনেতা সৌমিত্র চট্টোপাধ্যায়, রঞ্জিত মল্লিক প্রমুখ। এ উত্সবে আজীবন সম্মাননা দেওয়া হয় প্রবীণ অভিনেত্রী সাবিত্রী চট্টোপাধ্যায়কে। উদ্বোধনী অনুষ্ঠানে সভাপতিত্ব করেন সিনে সেন্ট্রালের সভাপতি ও সাবেক রাজ্যপাল শ্যামল সেন। উদ্বোধনী অনুষ্ঠানে উপস্থিত ছিলেন তারেক মাসুদের সহধর্মিণী ক্যাথরিন মাসুদ।
সিনে সেন্ট্রাল আয়োজিত এ চলচ্চিত্র উত্সবে এবার দেখানো হচ্ছে দেশ-বিদেশের ৭৫টি ছবি। এর মধ্যে বাংলাদেশের রয়েছে দুটি ছবি। উদ্বোধনী ছবি হিসেবে দেখানো হয় বাংলাদেশের সদ্য প্রয়াত প্রখ্যাত পরিচালক তারেক মাসুদের শেষ ছবি রানওয়ে। উদ্বোধনী ছবি রানওয়ে দেখতে প্রচুর দর্শক-সমাগম হয় মেট্রো প্রেক্ষাগৃহে। ছবিটি দর্শকদের মুগ্ধ করে। এ ছাড়া উত্সবে দেখানো হবে বাংলাদেশের চিত্রপরিচালক আবু সাঈয়িদের অপেক্ষা ছবিটিও। এটি দেখানো হবে কাল ১৩ নভেম্বর।
অন্যদিকে কলকাতার আন্তর্জাতিক চলচ্চিত্র উত্সবে এবার যোগ দিয়েছে বাংলাদেশের তিনটি ছবি। ছবি তিনটি হলো—নাসির উদ্দীন ইউসুফ পরিচালিত গেরিলা, নূরুল আলম আতিক পরিচালিত ডুবসাঁতার ও রুবাইয়াত হোসেন পরিচালিত মেহেরজান। গতকাল শুক্রবার নন্দন প্রেক্ষাগৃহে প্রদর্শিত হয় গেরিলা ছবিটি। সেটি দেখেও দর্শকেরা মুগ্ধ হয়।
﻿

হুমায়ূন আহমেদের জন্মদিনে বইমেলা
    নৃত্যশিল্পীরা পুষ্প বর্ষণ করে দ্বিজেন মুখোপাধ্যায়কে জন্মদিনের শুভেচ্ছা জানান
    হুমায়ূন আহমেদ

জননন্দিত কথাসাহিত্যিক হুমায়ূন আহমেদের ৬৩তম জন্মদিন আজ রোববার। দুরারোগ্য ব্যাধি ক্যানসারে আক্রান্ত হয়ে বর্তমানে তিনি নিউইয়র্কে চিকিৎসাধীন। তবে তাঁর ভক্ত ও অনুরাগীরা নানা আয়োজনের মধ্য দিয়ে দেশ ও দেশের বাইরে দিনটি উদ্যাপন করবেন।
হুমায়ূন আহমেদের জন্মদিন উপলক্ষে রাজধানীর শাহবাগে কেন্দ্রীয় গণগ্রন্থাগার চত্বরে হুমায়ূন আহমেদের বইয়ের প্রকাশকেরা মিলে তাঁর বইগুলো নিয়ে সপ্তাহব্যাপী বইমেলার আয়োজন করেছেন। আজ বেলা সাড়ে তিনটায় লেখক জননী আয়েশা ফয়েজ মেলার উদ্বোধন করবেন। এ সময় অন্যপ্রকাশ থেকে প্রকাশিত হুমায়ূন আহমেদের আত্মজীবনীমূলক নতুন গ্রন্থ রঙপেন্সিল-এর মোড়ক উন্মোচন করা হবে। এই বইমেলা ১৯ নভেম্বর পর্যন্ত প্রতিদিন সকাল সাড়ে ১০টা থেকে রাত আটটা পর্যন্ত চলবে।
একই সঙ্গে নিউইয়র্কের মুক্তধারা প্রাঙ্গণে আরেকটি বইমেলার আয়োজন করা হয়েছে। এর উদ্বোধন করবেন গোলাম মুর্শিদ।
হুমায়ূন আহমেদের জন্ম ১৯৪৮ সালে। বাংলা সাহিত্যে বিশেষ অবদান রাখায় তিনি ১৯৯৪ সালে একুশে পদক ও ১৯৮১ সালে বাংলা একাডেমী পুরস্কার পেয়েছেন। সাহিত্যকর্মের পাশাপাশি তিনি টেলিভিশনের জন্য নাটক ও চলচ্চিত্র নির্মাণ করেও ব্যাপক খ্যাতি অর্জন করেছেন। আগুনের পরশমণি চলচ্চিত্রের জন্য পেয়েছেন জাতীয় চলচ্চিত্র পুরস্কার।
ফুলেল ভালোবাসায় সিক্ত দ্বিজেন
চারদিকে ফুলের সমারোহ। মাঝে বসে আছেন প্রখ্যাত সংগীতশিল্পী দ্বিজেন মুখোপাধ্যায়। তাঁকে ঘিরে শিল্পীদের নৃত্য ও গীত। এভাবেই রবীন্দ্রসংগীতের সংগঠন ‘রবিরাগ’ শনিবার সন্ধ্যায় আয়োজন করেছিল দ্বিজেন মুখোপাধ্যায়ের জন্মদিন পালনের উৎসব। সেখানে শুভানুধ্যায়ীদের অকৃত্রিম ভালোবাসায় সিক্ত হলেন সবার প্রিয় ‘দ্বিজেন দা’।
দুই বাংলার জনপ্রিয় রবীন্দ্রসংগীতশিল্পী দ্বিজেন মুখোপাধ্যায়ের ৮৪তম জন্মদিন ছিল শনিবার। এ উপলক্ষে শুক্রবার রাতেই তিনি চলে আসেন বাংলাদেশে। গতকাল সন্ধ্যায় ঘটা করে তাঁর জন্মদিনের অনুষ্ঠান উদ্যাপন করা হলো।
জন্মদিনে তাঁর একটি অ্যালবামের মোড়ক উন্মোচিত হলো। শিল্পী আমিনা আহমেদের সঙ্গে দ্বৈত গানের এই অ্যালবামের নাম ‘চিরদিন বইব গানের ডালা’। এটি আধুনিক গানের অ্যালবাম। এর পাশাপাশি ব্রাহ্মসংগীত নিয়ে আমিনা আহমেদের একক অ্যালবাম ‘জানি তুমি মঙ্গলময়’ আর রবীন্দ্রসংগীতের অ্যালবাম ‘কী মহাসমারোহ’রও মোড়ক উন্মোচিত হয় শনিবার।
অনুষ্ঠানের দ্বিতীয় পর্বে ছিল দ্বিজেন মুখোপাধ্যায় ও আমিনা আহমেদের দ্বৈতকণ্ঠে সংগীত পরিবেশনা। এ ছাড়া রবিরাগের সভাপতি সাদী মুহম্মদের নেতৃত্বে সংগঠনের শিল্পীরা সংগীত পরিবেশন করেন। আরও ছিল শামীম আরা নীপার পরিচালনায় ‘নৃত্যাঞ্চল’-এর শিল্পীদের নৃত্য পরিবেশনা।
ছড়ায় ছড়ায় একটি দিন
‘ঐ দেখা যায় তালগাছ, ঐ আমাদের গাঁ’, ‘আয় আয় চাঁদ মামা টিপ দিয়ে যা’, ‘নোটন নোটন পায়রাগুলি’—এমন অনেক ছড়াই বাংলা সাহিত্যের কালজয়ী সৃষ্টি। অনেকেই স্মৃতিকাতর হয়ে পড়েন এই ছড়াগুলো শুনে। এসব পাঠ করে ছোটবেলা থেকেই ছড়ার প্রতি এক ভালোবাসার জন্ম প্রত্যেকেরই। সেই ভালোবাসা যে শেষ হয়নি, তার প্রমাণ মিলল শনিবার। সুফিয়া কামাল কেন্দ্রীয় গ্রন্থাগারে এ দিন সকালে বসেছিল ‘জাতীয় ছড়া উৎসব’। জাতীয় ছড়া উৎসব উদ্যাপন পরিষদ আয়োজিত এ উৎসবের উদ্বোধন করেন সাংবাদিক-ছড়াকার ফয়েজ আহমদ।
ভারত-বাংলাদেশ চলচ্চিত্র বিনিময়ের দাবি
কলকাতা প্রতিনিধি জানান, ভারত-বাংলাদেশের মধ্যে চলচ্চিত্র বিনিময় ও যৌথভাবে চলচ্চিত্র নির্মাণের দাবি করেছেন বাংলাদেশের প্রখ্যাত চলচ্চিত্রকার নাসির উদ্দীন ইউসুফ। গতকাল শনিবার দুপুরে কলকাতার সাংস্কৃতিক কেন্দ্র নন্দনের মিডিয়া সেন্টারে আয়োজিত এক সংবাদ সম্মেলনে তিনি এ দাবি তোলেন। সংবাদ সম্মেলনে নাসির উদ্দীন ইউসুফের সহধর্মিণী শিমূল ইউসুফ, গেরিলা চলচ্চিত্রের নির্বাহী প্রযোজক এশা ইউসুফ এবং গেরিলা ছবির অভিনেত্রী ঋতু সাত্তার উপস্থিত ছিলেন।
কলকাতায় আযোজিত আন্তর্জাতিক চলচ্চিত্র উৎসবে যোগ দিতে তাঁরা কলকাতায় এসেছেন। ইতিমধ্যে গেরিলা ছবির দুটি প্রদর্শনী হয়েছে শুক্রবার ও শনিবার। দুটি প্রদর্শনীতেই প্রচুর সাড়া মিলেছে। কলকাতার দর্শকেরা মুগ্ধ হয়ে দেখেছেন ছবিটি।
﻿
হুমায়ূন আহমেদের জন্মদিনে ‘রঙপেন্সিল’
বেলুন উড়িয়ে হুমায়ূন আহমেদের একক বইমেলার উদ্বোধন করেন তাঁর মা আয়েশা ফয়েজ
গতকাল রোববার ছিল জননন্দিত লেখক হুমায়ূন আহমেদের ৬৩তম জন্মদিন। তিনি দেশে নেই, সে কথা সবারই জানা। তবে জন্মদিনে তাঁর নতুন বই গেল পাঠকের হাতে। আত্মজৈবনিক বই রঙপেন্সিল-এর মোড়ক উন্মোচন করে লেখকজননী আয়েশা ফয়েজ সবার কাছে দোয়া চাইলেন ছেলের রোগমুক্তির জন্য।
ক্যানসারে আক্রান্ত হুমায়ূন আহমেদ এখন দেশ থেকে বহুদূর নিউইয়র্কে চিকিৎসা নিচ্ছেন। তাঁর সুস্থ হয়ে দেশে ফেরার প্রতীক্ষায় অগণিত ভক্ত, অনুরাগী। তিনি দেশে না থাকলেও প্রকাশকেরা জন্মদিন উপলক্ষে তাঁর একক বইমেলার আয়োজন করেছেন সুফিয়া কামাল কেন্দ্রীয় গণগ্রন্থাগারে। এ উপলক্ষে প্রকাশিত হয়েছে রঙপেন্সিল।
গতকাল বিকেলে শাহবাগের কেন্দ্রীয় গণগ্রন্থাগার চত্বরে ৬৩টি বেলুনের গুচ্ছ উড়িয়ে লেখকের মা আয়েশা ফয়েজ বইমেলার উদ্বোধন করেন। পরে তিনি নতুন বইটির মোড়ক উন্মোচন করেন।
উদ্বোধনী অনুষ্ঠানে লেখকের মা বলেন, ‘প্রতিবছরই তার জন্মদিন সাড়ম্বরে পালিত হলেও এবার সে আমাদের মাঝে নেই। আজকে দূরে অবস্থান করছে। তবে তার অনুপস্থিতিতেও সবার এই শ্রদ্ধা ও ভালোবাসা দেখে আমার মনটা ভরে গেছে। আশা করি, সে আগামী বছর আমাদের সঙ্গেই জন্মদিন উদ্যাপন করবে।’ এ সময় তিনি হুমায়ূন আহমেদের রোগমুক্তির জন্য সবার দোয়া কামনা করেন।
উদ্বোধনী অনুষ্ঠানে ছিল হুমায়ূন আহমেদকে জন্মদিনের শুভেচ্ছা জানানোর পালা। কাছের মানুষেরা তাঁর সঙ্গে সময় কাটানোর স্মৃতিচারণা করেন। অনুষ্ঠানে অংশ নেন রাশেদা কে চৌধুরী, সালেহ চৌধুরী, মতিউর রহমান, নওয়াজেশ আলী খান, আসমা আব্বাসী, ইমদাদুল হক মিলন, ফরিদ আহমেদ, মকসুদ জামিল, কাজী আরিফ, এস আই টুটুল, মুহিত কামাল, নাসরিন জাহান প্রমুখ। এ সময় সালেহ চৌধুরী জন্মদিনের উপহার হিসেবে বেঙ্গালুরু থেকে আনা চন্দন কাঠের মালা তুলে দেন অন্যপ্রকাশের স্বত্বাধিকারী মাজহারুল ইসলামের হাতে।
হুমায়ূন আহমেদের ছোট ভাই আহসান হাবীব বলেন, ‘প্রত্যেক জন্মদিনে ভাই থাকেন, এই জন্মদিনে নেই। এ জন্য মনটা খারাপ। তবে সবার এই আগমনে মনখারাপ লাগাটা কমে এসেছে। আমি মনে করি, মানুষের এই ভালোবাসা তাকে আবারও আমাদের মাঝে ফিরিয়ে আনবে।’
স্মৃতিচারণা শেষে শুরু হয় সাংস্কৃতিক অনুষ্ঠান। গান, কবিতা ও আবৃত্তিতে মুখরিত হয়ে ওঠে গণগ্রন্থাগার প্রাঙ্গণ; ছিল পথনাটকও। চন্দ্রকলা থিয়েটার পরিবেশন করে আজব বাক্স নাটকটি। পরিবেশনা শেষে দলের কর্মীদের হাতে নতুন প্রকাশিত রঙপেন্সিল বইটি তুলে দেন প্রথম আলোর সম্পাদক মতিউর রহমান।
অনুষ্ঠানে স্বরচিত কবিতা পড়েন কবি রফিক আজাদ, মুহম্মদ নূরুল হুদা, আরিফ মহিউদ্দীন প্রমুখ। ছড়া পাঠ করেন আলম তালুকদার ও ওবায়দুল গনি। অণুগল্প পড়ে শোনান জাহিদুল হক, ঝর্ণা রহমান ও হামিদ কায়সার। কবিতা আবৃত্তি করেন ভাস্বর বন্দ্যোপাধ্যায় ও দিমা নেফারতিতি।
সাত দিনব্যাপী এ বইমেলা ১৯ নভেম্বর পর্যন্ত প্রতিদিন সকাল সাড়ে ১০টা থেকে রাত আটটা পর্যন্ত চলবে। উদ্বোধনী দিনের মতো প্রতি সন্ধ্যায় মেলামঞ্চে রয়েছে অণুগল্প পাঠ, স্বরচিত কবিতা পাঠ, আবৃত্তি ও পথনাটক
﻿
এবার ফুটবলের সঙ্গে ইবরার টিপু

সংগীত পরিচালক ও কণ্ঠশিল্পী ইবরার টিপু এবার ফুটবল নিয়ে গান করলেন। জাতীয় স্কুল ফুটবল প্রতিযোগিতার সূচনা সংগীতটি তৈরি করেছেন তিনি। সুর ও সংগীতায়োজনের পাশাপাশি গানটিতে কণ্ঠও দিয়েছেন বর্তমান সময়ের এই জনপ্রিয় সংগীতশিল্পী ও পরিচালক। গানটি লিখেছেন শহীদুল্লাহ ফরায়জী। গানের কথা হচ্ছে, ‘লেখাপড়া করে চলরে চল, খেলার মাঠে খেলতে চল, প্রিয় খেলা ফুটবল।’
সর্বশেষ বিশ্বকাপ ক্রিকেটের উদ্বোধনী অনুষ্ঠানে বাংলাদেশের হয়ে স্বাগত সংগীতটি তৈরি করেন তিনি। ‘ও পৃথিবী, এবার এসে বাংলাদেশ নাও চিনে’—গানটি অসম্ভব জনপ্রিয়তা অর্জন করে। এতে কণ্ঠও দেন তিনি। এর আগেও ক্রিকেট নিয়ে কণ্ঠশিল্পী আসিফ আকবরের গাওয়া ‘বেশ বেশ বেশ, সাবাস বাংলাদেশ’ গানটিরও সুর ও সংগীতায়োজন করেন তিনি।
ক্রিকেটের পর এবার ফুটবলের জন্য গান তৈরি করে উচ্ছ্বসিত ইবরার টিপু বলেন, ‘ক্রিকেটের পর এবার ফুটবলের গান করলাম। এ ধরনের গান তৈরির মধ্যে অন্য রকম একটা আনন্দ আছে। আগের দুটি গানের মতো এটিও সবাই পছন্দ করবেন বলে আমার বিশ্বাস।’
জানা গেছে, জাতীয় স্কুল ফুটবল প্রতিযোগিতার এ সূচনা সংগীতটির পৃষ্ঠপোষকতা করছে এটিএন বাংলা। খেলার মাঠে ও টিভি চ্যানেলে গানটি প্রচারিত হবে।
﻿
বাবার জন্মদিনে সন্তানদের উপহার

প্রখ্যাত সংগীতশিল্পী বশীর আহমেদের জন্মদিন ১৮ নভেম্বর। এবার বাবার জন্মদিনে উপহার দেওয়ার জন্য তাঁরই গান নিয়ে অ্যালবাম করেছেন দুই সন্তান হোমায়রা বশীর ও রাজা বশীর। তাঁরা গানগুলো গেয়েছেন নতুন সংগীতায়োজনে। এখানে তাঁরা গেয়েছেন বশীর আহমেদ ও তাঁর স্ত্রী মীনা বশীরের গাওয়া ষাট ও সত্তরের দশকের জনপ্রিয় ১০টি গান। এর মধ্যে ছয়টি একক ও চারটি দ্বৈত কণ্ঠের। রয়েছে একটি গানের আনপ্লাগড ভার্সনও। অ্যালবামের নাম ওগো প্রিয়তমা।
এই অ্যালবামের গানগুলো হচ্ছে ‘ওগো প্রিয়তমা’, ‘অনেক সাধের ময়না’, ‘ডেকো না আমারে তুমি’, ‘আমাকে পোড়াতে যদি’, ‘আমি তোমার নাম নেব’, ‘যারে যাবি যদি যা’, ‘ঘুম শুধু ছিল’, ‘খুঁজে খুঁজে জনম গেল’, ‘কাঁকন কার বাজে রুমঝুম’, ‘আমাকে যদি গো এত বাসো ভালো’। সংগীতায়োজন করেছেন রাজা বশীর।
হোমায়রা বশীর বলেন, ‘বাবার গান নিয়ে অ্যালবাম করার ইচ্ছাটা আমাদের অনেক দিন থেকেই ছিল। এবার বাবার জন্মদিনে তাঁরই গাওয়া গানগুলো নতুন সংগীতায়োজনে উপহার দিতে পারছি ভেবে খুব আনন্দ হচ্ছে।’
রাজা বশীর বলেন, ‘পারিবারিকভাবে সবাই চেয়েছিলেন, আমরা যেন বাবার গানগুলো নতুন করে করি। বিষয়টা আমাদের জন্য অনেক একটু চ্যালেঞ্জিং ছিল। স্বকীয়তা বজায় রেখে সব গান এ সময়ের মতো করে তৈরির চেষ্টা করেছি।’
হোমায়রা বশীর ও রাজা বশীর এর আগে একই বৃন্তে নামের মৌলিক গানের একটি অ্যালবাম করেছিলেন। এ ছাড়া তাঁরা কয়েকটি মিশ্র অ্যালবামেও কণ্ঠ দিয়েছেন
﻿
সুইস-বাংলা মৈত্রী ও সংগীত উৎসব

২০১২ সালে বাংলাদেশ ও সুইজারল্যান্ডের কূটনৈতিক সম্পর্কের ৪০ বছর পূর্ণ হবে। এ উপলক্ষে ঢাকার সুইস দূতাবাসের পক্ষ থেকে বিভিন্ন অনুষ্ঠান আয়োজনের উদ্যোগ নেওয়া হয়েছে। সুইস দূতাবাসের গবেষণা ও যোগাযোগ কর্মকর্তা খালেদ ইকবাল চৌধুরী জানান, বিভিন্ন অনুষ্ঠানের অংশ হিসেবে ১৭ নভেম্বর ধানমন্ডির রবীন্দ্রসরোবরে আয়োজন করা হয়েছে ‘সুইস-বাংলা মৈত্রী ও সংগীত উৎসব ২০১১’। বিকেল চারটা থেকে সন্ধ্যা সাড়ে সাতটা পর্যন্ত এই অনুষ্ঠান চলবে। এতে জনপ্রিয় পপ সুইস-ব্যান্ড স্টার্ক-এর শিল্পীরা গাইবেন। তরুণ সাত বন্ধু মিলে এই ব্যান্ড গড়েছেন। গত কয়েক বছরে সুইজারল্যান্ডে দুই শতাধিক অনুষ্ঠান করেছে ব্যান্ডটি। এ ছাড়া ইউরোপ ও এশিয়ার বিভিন্ন দেশে অনুষ্ঠান করে ব্যান্ডটির সদস্যরা সুনাম কুড়িয়েছেন। মূলত মৈত্রীর বারতা নিয়ে আসবেন তাঁরা। তাঁদের সঙ্গে থাকবে বাংলাদেশের লোকসংগীত ভিত্তিক রক ব্যান্ড লালন ও ফিউশন ব্যান্ড ওল্ড স্কুল। অনুষ্ঠান উদ্বোধন করবেন বাংলাদেশে নিযুক্ত সুইস রাষ্ট্রদূত। এর আগে ১৫ নভেম্বর ধানমন্ডির গ্যেটে ইনস্টিটিউটে লালনের সঙ্গে যৌথ অনুষ্ঠানের মাধ্যমে স্টার্কের বাংলাদেশ সফর শুরু হবে।
﻿
আবিদ স্মরণে ‘তুমি রবে নীরবে’
এ বছরের জুলাই মাসে সমুদ্রসৈকত কক্সবাজারের পানিতে ডুবে মারা যান তরুণ সংগীতশিল্পী আবিদ শাহিরয়ার। অকালে তাঁকে হারানোর শোক এখনো বয়ে বেড়াচ্ছেন স্বজন ও শুভাকাঙ্ক্ষীরা। এবার আবিদের স্মরণে একটি বিশেষ অনুষ্ঠানের আয়োজন করেছে এনটিভি ও ইউনিলিভার। অনুষ্ঠানের নাম ‘তুমি রবে নীরবে’।
অনুষ্ঠানে আবিদকে নিয়ে স্মৃতিচারণার পাশাপাশি গান পরিবেশন করবেন ফাহমিদা নবী, ক্লোজআপ ওয়ানখ্যাত সাব্বির, মেহরাব ও রন্টি দাস। শিল্পীরা প্রত্যেকেই আবিদকে স্মরণ করে তাঁর গাওয়া একটি করে গান পরিবেশন করবেন বলে জানা গেছে। এ ছাড়া অন্য গানগুলোও উত্সর্গ করা হবে আবিদকে। অনুষ্ঠানটি উপস্থাপনা করবেন দেবাশীষ বিশ্বাস। পরিচালনা করবেন জোনায়েদ বিন জিয়া।
জানা গেছে, সদ্যপ্রয়াত এই শিল্পীর প্রতি ভালোবাসা জানানোর জন্যই বিশেষ অনুষ্ঠানমালার আয়োজন করা হয়েছে।
তুমি রবে নীরবে অনুষ্ঠানটি সরাসরি দেখানো হবে এনটিভিতে কাল রোববার রাত সাড়ে ১১টায়।
প্রসঙ্গত, এবারের ঈদে অগ্নিবীণার ব্যানারে বাজারে এসেছে আবিদের দ্বিতীয় রবীন্দ্রসংগীতের অ্যালবাম ‘নব আনন্দে জাগো’।
﻿
ওস্তাদ সৈয়দ জাকির হোসেন আর নেই

বার্ধক্যজনিত রোগে আক্রান্ত হয়ে ওস্তাদ সৈয়দ জাকির হোসেন আজ শনিবার ভোর ৬টায় তাঁর ধানমন্ডির বাড়িতে মারা গেছেন (ইন্নালিল্লাহে...রাজিউন)। দীর্ঘদিন ধরে তিনি বিভিন্ন রোগে ভুগছিলেন। গত ১ সেপ্টেম্বর তিনি মস্তিস্কে রক্ষক্ষরণের কারণে পক্ষাঘাতগ্রস্ত হন। এর পর থেকে তাঁর স্মৃতিশক্তি আর কাজ করেনি। আজ শনিবার নামাজে জানাজা শেষে বাদ জোহর বকশীবাজারের হোসেনি দালান কবরস্থানে তাঁকে সমাহিত করা হয়।
১৯২৯ সালে ওস্তাদ সৈয়দ জাকির হোসেনের জন্ম। বেড়ে উঠেছেন ভারতের পশ্চিমবঙ্গের মুর্শিদাবাদের বহরমপুরে। মায়ের দিক থেকে তিনি ছিলেন নবাব সিরাজউদ্দৌলার বংশধর। রাগপ্রধান গানের একজন গুণী ওস্তাদ তিনি। সৈয়দ জাকির হোসেন। ঠুমরি ও দাদরা গান চর্চা করছেন সংগীতজীবনের শুরু থেকেই। আর সংগীত শিক্ষার হাতেখড়ি নিজের পরিবারেই।
ওস্তাদ সৈয়দ জাকির হোসেনের চার মেয়ে, তিন ছেলে। বড় ছেলে মারা গেছেন। ছেলেদের একজন শিল্পকলা একাডেমীতে ও অন্যজন সংগীত মহাবিদ্যালয়ে আছেন।
আগামী শুক্রবার তাঁর কুলখানি হবে ধানমন্ডিতে ছেলের বাড়িতে ও হোসনি দালানে।
﻿
বন্যার ‘শুধুই রবীন্দ্রনাথ’

রবীন্দ্রনাথের গান শুধু শোনা নয়, অনুভবের বিষয়। সময় অনুভবের সঙ্গে যুক্ত করেছে দেখাকেও। অনুষ্ঠানের আকর্ষণ বৃদ্ধির জন্য সুন্দর সুন্দর স্থানে গানের অতি সুন্দর চিত্রায়ণও কী ভালোলাগার বিষয় নয়?
প্রাচীন সিংহল দ্বীপ বা এখনকার শ্রীলঙ্কা সঙ্গে বিশ্বভারতীর সম্পর্ক অনেক দিনের, ইন্দোনেশিয়ার বালি দ্বীপে উবুদ রাজার আমন্ত্রণে অতিথি হয়েছিলেন রবীন্দ্রনাথ। আর বাংলাদেশের শিলাইদহের কুঠিবাড়ি তো রবীন্দ্রনাথের অতি প্রিয়। সবই অনেকের শোনা কথা, পড়েছেন অনেকে, দেখেছেন অল্প মানুষ।
রেজওয়ানা চৌধুরী বন্যার কণ্ঠে রবীন্দ্রসংগীত শ্রোতাকে নিয়ে যায় স্বপ্নময় অসীম আনন্দলোকে, তার সঙ্গে কবিগুরুর স্মৃতিবিজড়িত স্থানগুলোতে এর চিত্রায়ণ শ্রোতা দর্শকের মনে জাগায় অন্য রকম শিহরণ।
আফজাল হোসেনের পরিকল্পনা, গ্রন্থনা ও পরিচালনায় ইন্দোনেশিয়া, শ্রীলঙ্কা ও বাংলাদেশে চিত্রায়িত রেজওয়ানা চৌধুরী বন্যার তিনটি সংগীতানুষ্ঠান নিয়ে এমনই একটি ডিভিডি প্রকাশ করেছে ইমপ্রেস অডিও ভিশন। যার নাম ‘শুধুই রবীন্দ্রনাথ’।
﻿

ঢাকায় আসবেন বব ডিলান

১৯৭১ সালে যুক্তরাষ্ট্রের নিউইয়র্ক সিটির ম্যাডিসন স্কয়ার গার্ডেনে ‘কনসার্ট ফর বাংলাদেশ’ আয়োজনে অংশ নিয়েছিলেন বব ডিলান। যুক্তরাষ্ট্রের এই আন্তর্জাতিক খ্যাতিসম্পন্ন সংগীতশিল্পী, গীতিকার, সুরকার, কবি ও চিত্রশিল্পী বব ডিলানকে বাংলাদেশে আসার আমন্ত্রণ জানিয়েছে দেশ টিভি। জানা গেছে, এরই মধ্যে ম্যানেজারের মাধ্যমে বব ডিলানের সঙ্গে যোগাযোগ হয়েছে। তিনি বাংলাদেশে আসার ব্যাপারে প্রাথমিকভাবে সম্মতি জানিয়েছেন।
দেশ টিভির একজন ঊর্ধ্বতন কর্মকর্তা জানিয়েছেন, বব ডিলানের বাংলাদেশে আসার তারিখটি এখনো চূড়ান্ত হয়নি। প্রাথমিক সব আলোচনা চূড়ান্ত হয়েছে। আগামী বছর মার্চ মাসে বব ডিলানকে বাংলাদেশে আসার ব্যাপারে অনুরোধ জানানো হয়। কিন্তু ওই সময় তিনি ব্যস্ত থাকবেন। তবে আগামী বছরই অন্য কোনো সময় তাঁর আসার ব্যাপারটি চূড়ান্ত করা হবে। তার আগে বাংলাদেশ সরকার, বিভিন্ন মন্ত্রণালয় এবং আইন প্রয়োগকারী প্রতিষ্ঠান থেকেও অনুমতি নেওয়ার ব্যাপার আছে।
এদিকে বব ডিলানের সঙ্গে প্রাথমিক আলোচনা চূড়ান্ত হওয়ার ব্যাপারটি নিশ্চিত করে দেশ টিভির ব্যবস্থাপনা পরিচালক আসাদুজ্জামান নূর বলেন, ‘আমরা চাই, সবাই যেন বব ডিলানকে দেখার সুযোগ পায়। তাঁকে নিয়ে বঙ্গবন্ধু জাতীয় স্টেডিয়ামে কনসার্ট আয়োজনের পরিকল্পনা করছি। কনসার্টটি যেন টিভির মাধ্যমে সারা দেশের দর্শক দেখতে পায়, সেই ব্যবস্থাও করা হবে। সবকিছুই বব ডিলানের সঙ্গে আলোচনা করেই চূড়ান্ত করা হবে।’
﻿

‘মহাকাল’ এসেছে

মহাকালের শুরুটা হয়েছিল আট বছর আগে। এবার এল তাদের প্রথম অ্যালবাম, নাম মহাকাল। শুক্রবার অ্যালবামটি বাজারে এনেছে জি-সিরিজ। অ্যালবামের গানগুলো লিখেছেন সন্ধি, ঊর্মি নূর বিনতে গিয়াস, ইমন, লিজেন রেজা, নাহিদ আমিন, আরমান ও রাতুল। একটি গানের সংগীত করেছেন ফুয়াদ আল মুক্তাদির। বাকি গানের সুর ও সংগীতায়োজন করেছেন মহাকাল ব্যান্ডের সদস্যরা।
মহাকাল ব্যান্ডের অন্যতম সদস্য স্বাগতা বলেন, ‘এটি আমাদের প্রথম একক অ্যালবাম, তাই প্রত্যাশাও বেশি। অ্যালবামের বেশির ভাগ গানই অল্টারনেটিভ রক ঘরানার। আমরা চেষ্টা করেছি কথা, সুর ও সংগীতে বৈচিত্র্য আনতে।’
স্বাগতা, সন্ধি, রিয়াদ ও নাহিন মিলে ২০০৩ সালে গড়ে তোলেন ব্যান্ড মহাকাল। এরপর মিক্সড অ্যালবাম স্বপ্নচূড়া ১, স্বপ্নচূড়া ২, রক ২০২ ও রক-৪০৪-এ মহাকালের একটি করে গান প্রকাশিত হয়েছে।
মহাকাল ব্যান্ডের বর্তমান লাইনআপ হলো সন্ধি (ভোকাল ও গিটার), স্বাগতা (ভোকাল), রিয়াদ (ড্রামস), নাহিন (কিবোর্ড), তূর্য (বেইজ) ও রাতুল (গিটার)।
﻿

ক থো প ক থ ন
আমি মা হতে যাচ্ছি

বৈশাখী টিভিতে আজ রাতে প্রচারিত হবে ধারাবাহিক নাটক ইকারুসের ডানা। নাটকটি রচনা ও পরিচালনা এবং এতে অভিনয় করেছেন হূদি হক। যৌথ পরিচালক হিসেবে আছেন কামরুজ্জামান। কথা হলো হূদি হকের সঙ্গে।
শুনলাম, ঈদের একদিন পরই ‘ইকারুসের ডানা’ নাটকের শুটিং শুরু করেছেন।
হ্যাঁ, এ মাসেই নাটকের শুটিংয়ের অংশটি শেষ করতে চাচ্ছি। কারণ ডিসেম্বর থেকে আগামী কয়েকটা মাস নাটকে একেবারেই সময় দিতে পারব না। আমি মা হতে যাচ্ছি। ডাক্তার তো সময় দিয়েছেন ২৫ ডিসেম্বর। তার আগেও ডেলিভারি হওয়ার সম্ভাবনা আছে। কারণ এরই মধ্যে জানতে পেরেছি, আমি যমজ সন্তানের মা হতে যাচ্ছি। তাই অস্ত্রোপচার করতে হতে পারে। এসব কারণেই আগে থেকে সব কাজ গুছিয়ে ফেলছি।
আপনাদের জন্য রইল শুভকামনা।
ধন্যবাদ।
আচ্ছা, ‘ইকারুসের ডানা’ নাটকের আর কয়টি পর্ব প্রচারিত হবে?
আজ প্রচারিত হবে ৭৫তম পর্ব। বৈশাখী টিভির সঙ্গে কথা হয়েছিল, নাটকটির ১০০ পর্ব প্রচারিত হবে। কিন্তু শুধু শুধু টেনে বড় করতে চাই না। গল্প যেখানে শেষ হবে, সেখানেই নাটকটি শেষ করব। নাটকের মূল ভাবনা হলো—সবাই তো আকাশ ছুঁতে চায়। কেউ পারে, কেউ পারে না। আবার কেউ লুটিয়ে পড়ে। নাটকে তার একটা মিশেল সমাপ্তি ঘটবে।
মঞ্চে কিন্তু অনেক দিন আপনাকে দেখা যাচ্ছে না। কেন বলুন তো?
যখন জানতে পারলাম, আমি মা হতে যাচ্ছি, তখন থেকে একটু বেছে বেছে কাজ করছি। খুব বেশি হুড়োহুড়ি যাতে করতে না হয় সেদিকে খেয়াল রাখছি। শেষ কাজ করেছি নাগরিক নাট্যাঙ্গনের প্রাগৈতিহাসিক ও পুশিক্যাট নাটকে। আমাদের একটা প্রযোজনা প্রতিষ্ঠান আছে, নাম টিকেট। আমরা তার একটি অঙ্গসংগঠন গড়েছি, নাম ‘লাকি ইনাম অ্যাক্টিং একাডেমী’। ছোটদের জন্য অভিনয় শেখার প্রতিষ্ঠান। এরই মধ্যে প্রথম ব্যাচের সমাপ্তি হয়েছে। এই ব্যাচের ১৫ জন শিক্ষার্থীকে নিয়ে আমরা মঞ্চে এনেছি হবুচন্দ্র গবুচন্দ নাটক। সামনে নাটকটির নিয়মিত প্রদর্শনী করার ইচ্ছা আছে
﻿

গায়ে কালো রং মেখেছি

মাছরাঙা টিভিতে আজ রাতে প্রচারিত হবে ধারাবাহিক নাটক কালো ছায়া। পরিচালনা করেছেন সকাল আহমেদ। এই ধারাবাহিকে অভিনয় করছেন বিন্দু। কথা হলো তাঁর সঙ্গে।
ঈদ তো শেষ। নাটকে কাজের কী খবর? কবে থেকে শুরু করছেন?
এবার ভেবেছিলাম, কয়েকটা দিন বিশ্রাম নেব। অনেক তো কাজ করেছি। পারলাম না। ঈদের পর বুধবার থেকে কাজ শুরু করেছি। হূদি হকের ধারাবাহিক ইকারুসের ডানা। বৈশাখী টিভিতে ধারাবাহিকটি নিয়মিত প্রচারিত হচ্ছে। এখন টিভিতে যে ধারাবাহিকগুলো যাচ্ছে, ঈদের পর থেকে এগুলোর কাজ শুরু হয়েছে। আজ (শনিবার) করছি সকাল আহমেদের কালোছায়া ধারাবাহিকের কাজ।
‘কালোছায়া’ ধারাবাহিকে আপনার গায়ের রং পাল্টে গেছে।
একেবারে কালো বললে যা বোঝায়, তেমনি। যেদিন এই ধারাবাহিকের কাজ থাকে, সেদিন সকালে এসেই হাতে, মুখে, গলায় কালো রং মাখতে শুরু করি। মেকআপটা নিতে অনেক সময় লাগে। অন্য দিন রাতে কাজ শেষ করে মেকআপ নিয়েই বাসায় চলে যাই। যেদিন কালোছায়ার কাজ থাকে, সেদিন পারি না। মেকআপ তুলে বাসায় যাই।
এই মেকআপে বাইরে সবাই আপনাকে চিনতে পারে?
ভেবেছিলাম চিনতে পারবে না। কিন্তু চিনতে পেরেছে। সেদিন নাটকের শুটিং হচ্ছিল একটি স্কুলের সামনে। ক্যামেরা ছিল একটু দূরে, দোকানের ভেতর। আমার মাথায় ঘোমটা ছিল। তার পরও আশপাশের সবাই আমাকে দেখে এগিয়ে আসে। নানা কথা জিজ্ঞেস করে।
এবার বলুন, ঈদের সময়টা কেমন কাটালেন?
বাবা-মা যে কী, তা খুব বুঝতে পেরেছি। কারণ, তাঁরা দুজনেই এবার হজে গেছেন। এর আগে কখনো এক-দুই দিনের জন্যও আমাদের একা রেখে তাঁরা বাইরে যাননি। তাও আবার ঈদের সময়। বুঝতেই পারছেন, সেই গরু কেনা থেকে শুরু করে কোরবানি দেওয়া, পরের কাজগুলো শেষ করা, গোছানো—সব আমাকেই দেখাশোনা করতে হয়েছে। গরুটা কয়েক দিন আগেই ঝিনাইদহ থেকে আনার ব্যবস্থা করেছিলাম।
মাছরাঙা টিভিতে ‘পথের দাবী’ ধারাবাহিকটি প্রচারিত হচ্ছে।
শরৎচন্দ্র চট্টোপাধ্যায়ের খুব জনপ্রিয় উপন্যাস অবলম্বনে ধারাবাহিকটি তৈরি হচ্ছে। এখানে আমার চরিত্রের নাম ‘ভারতী দেবী’। উপন্যাসে ‘দুর্গা’কে খুব বেশি প্রাধান্য দেওয়া হয়েছে, তবে নাটকে ‘ভারতী দেবী’ চরিত্রটিকেও যথেষ্ট গুরুত্ব দেওয়া হয়েছে।
﻿
হাটে গিয়ে কোরবানির জন্য গরু কিনেছি
এবার ঈদে সারিকা অভিনীত নাটক, টেলিছবি ও নতুন বিজ্ঞাপনচিত্র প্রচারিত হয়েছে বিভিন্ন টিভি চ্যানেলে। ঈদের পর ঈদের নাটক, বিজ্ঞাপনচিত্র ও বেড়ানো নিয়ে কথা হলো সারিকার সঙ্গে।
কোরবানির ঈদের দিনটা কেমন কাটালেন?
তার আগে বলি, এবার কিন্তু আমি হাটে গিয়ে কোরবানির জন্য গরু কিনেছি। আর এই কাজটা এবারই প্রথম করেছি। ঈদের আগের দিন বিকেল পর্যন্ত শুটিং নিয়ে ব্যস্ত ছিলাম। সন্ধ্যায় নিরবকে সঙ্গে নিয়ে ঈদের কেনাকাটা করতে বের হই। দিনের বেলা বাসার সবার কাছ থেকে গরুর হাটের কথা শুনে আমরা রাতে হাটে যাওয়ার সিদ্ধান্ত নিই। সব কাজ শেষ করে রাত ১২টার দিকে আমি, নিরব আর দুজন বন্ধু মিলে বনানী গুরুর হাটে যাই। তখন কিন্তু হাটে গরু আসছিল। ঘণ্টা দেড়েকের মধ্যেই গরু কিনে ফেলেছি।
আপনি নিজে কবে থেকে কোরবানি দিচ্ছেন?
গত বছরই প্রথম নিজে একা গরু কোরবানি দিয়েছি। এ বছরও দিলাম।
এবার ঈদের দিনের কথা বলুন।
সকালে কোরবানি নিয়েই বাসার সবার সঙ্গে ব্যস্ত ছিলাম। দুপুরে আমি আর নিরব গিয়েছিলাম আরটিভিতে। সরাসরি একটা আড্ডার অনুষ্ঠান ছিল। এরপর রাতে কিছুক্ষণের জন্য বন্ধুদের সঙ্গে ঘুরতে বেরিয়েছি। তবে গত কয়েক দিনে টিভিতে ঈদের অনেক অনুষ্ঠান দেখেছি।
কোন নাটকগুলো ভালো লেগেছে?
আমি যে কাজগুলো করেছি, এর মধ্যে জাহিদ হাসানের সেকেন্ড হ্যান্ড এবং চয়নিকা চৌধুরীর ভালোবাসায় সব হয় নাটক দুটি দেখে ভালো লেগেছে। তবে অন্যদের কাজও দেখেছি।
বাংলালিংকের নতুন বিজ্ঞাপনচিত্রে দেখলাম বৃষ্টিতে খুব ভিজেছেন।
বাংলালিংকের ‘দেশ ৭’ নামে নতুন একটি বিজ্ঞাপনচিত্র ঈদ উপলক্ষে প্রচার শুরু হয়েছে। এখানে কাজ করতে গিয়ে সাত দিন আমাদের ভিজতে হয়েছে। সকাল সাড়ে সাতটায় কাজ শুরু হতো, আর চলত সন্ধ্যা পর্যন্ত। কিছুক্ষণ পরপর বৃষ্টিতে ভিজতে হয়েছে, আর পুরো সময় আমাদের ভেজা কাপড়ে থাকতে হয়েছে। আমার একটুতেই ঠান্ডা লাগার সমস্যা আছে। শুটিংয়ের পর ভেবেছিলাম, এবার নিশ্চয়ই বড় কোনো ঝামেলা হবে। কিন্তু হয়নি।
﻿
গরুর হাটে যাওয়ার খুব ইচ্ছে হয়

এবার ঈদের ছয়টি ছবির মধ্যে চারটিতেই অভিনয় করেছেন শাকিব খান। ছবিগুলো হলো আদরের জামাই, প্রিয়া আমার জান, কিং খান ও বস নাম্বার ওয়ান। ঈদের ছবি ছাড়াও অন্য বিষয় নিয়ে কথা হলো শাকিব খানের সঙ্গে।

কী করছেন?
কাজ তো একটাই, শুটিং আর ডাবিং। ঈদের বাকি দুই দিন; কিন্তু কোনো ছুটি নেই। মানুষ দেখি কাজকর্ম শেষ করে কেউ বাড়ি যাচ্ছে, কেউ কোরবানির জন্য গরু কিনতে হাটে যাচ্ছে। আমার তো আর সেই সুযোগ নেই। উল্টো আছে টেনশন।
কিসের টেনশন?
প্রথমত ঈদে চারটি ছবি মুক্তি পাচ্ছে। আনন্দের পাশাপাশি টেনশন তো থাকবেই। প্রযোজক, পরিচালক এবং আমার প্রত্যাশামতো ছবিগুলো সাফল্য পায় কি না সেটা নিয়ে একটা ভাবনা তো কাজ করে। তার ওপর আবার এই ঈদেও দেশের বাইরে যেতে হচ্ছে। কাতারে প্রবাসীদের সঙ্গে ঈদ করব। সেখান থেকে ফিরে আবার শুটিংয়ের কাজে চলে যাব ব্যাংককে।
কবে আসছেন?
ছয়-সাত দিন পরই চলে আসার কথা। এসেই সিনেমা হলে যাব। মানুষের সঙ্গে কথা বলব। সিনেমাগুলো তাদের কাছে কেমন লাগছে, তা জানব।
চারটি ছবির মধ্যে কোন ছবিটি আপনার কাছে বেশি পছন্দের?
আমি এ বিষয়ে কোনো একটি ছবির নাম বলব না। আমার কাছে এর উত্তর হলো, চারটি ছবির মধ্যে দর্শক যে ছবিটি বেশি বেশি দেখবেন এবং যে ছবিটি সবচেয়ে বেশি সাফল্য পাবে, সেই ছবিটিই আমার কাছে প্রিয় ছবি হবে। আর একটি উত্তর হচ্ছে, এই চারটি ছবি এমনভাবে বানানো হয়েছে, কোনটি ছেড়ে কোনটির কথা বলব। প্রতিটি ছবিই আসলে ঈদ-উপযোগী।
অনেকেই বলছেন, ঈদের চারটি ছবি আপনার ক্যারিয়ারের জন্য বড় রকমের পরীক্ষা।
শুধু ঈদের ছবি কেন, প্রতিটি ছবিই যখন সিনেমা হলে মুক্তি পায়, তখন সেই ছবিগুলো দিয়ে আমি কিন্তু পরীক্ষা দিই। আমাকে সেখানে পাস করে আসতে হয়। যদি ফেল করতাম তাহলে কিন্তু এক ঈদে আমার চারটি ছবি মুক্তি পেত না। আমাকে ঈদের দুই দিন আগেও কাজ করতে হতো না।
কোরবানির গরু কিনেছেন?
গরুর হাটে যাওয়ার খুব ইচ্ছে হয়। কিন্তু সময় নেই, আবার বিড়ম্বনার ভয়ে যাই না। তবে আব্বা নিজে গরুর হাট থেকে গরু কিনেছেন।
﻿
জানুয়ারিতে নতুন ধারাবাহিক শুরু করব
এবার ঈদে বিটিভিসহ বিভিন্ন বেসরকারি চ্যানেলে জাহিদ হাসান অভিনীত নাটক ও টেলিছবি প্রচারিত হবে। এ ছাড়া ঈদে জাহিদ হাসান অভিনীত চলচ্চিত্র প্রজাপতি মুক্তি পাচ্ছে প্রেক্ষাগৃহে। কথা হলো তাঁর সঙ্গে।
রোজার ঈদে টিভিতে আপনার খুব কম কাজই দেখেছি। এবার কোরবানির ঈদের জন্য কেমন কাজ করেছেন?
গত ঈদে পরিবারের সবাইকে নিয়ে ওমরাহ পালনের জন্য সৌদি আরবে গিয়েছিলাম। তাই অভিনয় থেকে একেবারেই দূরে ছিলাম। এবার ঈদে দুটি ছয় পর্বের ধারাবাহিকে কাজ করেছি—আরটিভিতে সালাহউদ্দিন লাভলুর লার্নেড ম্যান ও বাংলাভিশনে সাগর জাহানের আরমান ভাই দ্য জেন্টলম্যান। এ ছাড়া অন্য নাটকগুলো হলো বাতিঘর, জার্নি বাই পলিটিক্স, স্কুল অব পলিটিক্স, বেনিফিট অব ডাউট, হরতন রুহিতন ও পাহাড়ি গোলাপ। আরেকটা কথা, এবার প্রায় বছর দশেক পর সালাহউদ্দিল লাভলুর পরিচালনায় কাজ করলাম।
পরিচালনার কথা বলুন।
এবার ঈদে আমি চারটি নাটক পরিচালনা করেছি—এনটিভিতে যাবে সেকেন্ড হ্যান্ড, এটিএন বাংলায় ব্রেকিং নিউজ, বাংলাভিশনে মোটরসাইকেল ও বৈশাখীতে গল্প নয় সত্যি। তিনটি নাটকে অভিনয় করেছেন নওশীন এবং অন্যটিতে সারিকা। এ ছাড়া অন্য কাজগুলোতে আমার সঙ্গে আছেন ছন্দা, মোনালিসা, তিশা, মীম ও অহনা।
এবার আপনার অভিনীত ‘প্রজাপতি’ চলচ্চিত্রটি মুক্তি পাচ্ছে।
প্রজাপতি চলচ্চিত্রের শুটিং করেছিলাম বছর দুয়েক আগে। প্রচণ্ড গরম ছিল। শুটিংয়ে সময় সবাইকে বেশ কষ্ট করতে হয়েছে। ছবিতে আরও অভিনয় করেছেন মৌসুমী ও মোশাররফ করিম। এটি রাজের প্রথম ছবি। শুটিংয়ে তাঁর আন্তরিকতার কমতি ছিল না। শুটিংয়ের পর পুরো ছবিটি আমি এখনো দেখতে পারিনি। তবে মনে হচ্ছে, ভালো মানের একটি ছবি হবে প্রজাপতি।
নিজের পরিচালনায় নতুন ধারাবাহিকের শুটিং কবে শুরু করছেন?
হাতের রেখা কথা বলে ধারাবাহিকের প্রচার শেষ হয়েছে। এরই মধ্যে কয়েকটি চিত্রনাট্য পেয়েছি। সেখান থেকে শফিকুর রহমান এবং আশরাফুল চঞ্চলের দুটি চিত্রনাট্য চূড়ান্ত করেছি। আশা করছি, জানুয়ারি থেকেই নতুন ধারাবাহিকের শুটিং করব।
﻿
এক দিনে প্রায় ৫০টি পান খেয়েছি
এটিএন বাংলায় আজ রাতে দেখানো হবে ধারাবাহিক নাটক উত্তরাধিকার। লিখেছেন তৌহিন হাসান, পরিচালনা করেছেন কায়সার আহমেদ। নাটকটিতে অভিনয় করছেন মীম। কথা হলো তাঁর সঙ্গে।
দেশের বাইরে নাকি গিয়েছিলেন?
হ্যাঁ, কলকাতায়। তিব্বত স্নোর একটি বিজ্ঞাপনচিত্রের শুটিং করতে। পাঁচ দিন ছিলাম।
ঈদের কাজের খবর কী?
আমি এবার একটু বেছে বেছে কাজ করেছি। যে কয়টি করেছি, সব কটিই ভালো হয়েছে। আমার পান খাওয়ার কোনো অভিজ্ঞতা নেই। কিন্তু হিমু আকরামের মকবুল এন্টারপ্রাইজ নাটকে কাজ করতে গিয়ে এক দিনে প্রায় ৫০টি পান খেয়েছি। নাটকটি একুশে টিভিতে যাবে। মাছরাঙায় যাবে অঞ্জন আইচের সনাতন বাবু ও তার স্বপ্নের প্রজাপতিগুলো নাটক। এখানে আমি অভিনয় করেছি অশরীরী চরিত্রে। সালাহউদ্দিন লাভলুর লাইট হাউজ যাবে চ্যানেল আইয়ে। এখানে আমি জাহিদ ভাইয়ের (জাহিদ হাসান) স্ত্রী। এই নাটকে কাজ করতে গিয়ে আমাকে কালো মেকআপ নিতে হয়েছে। সব মিলিয়ে ১০টি নাটক যাবে।
শুনেছি, বিটিভিতেও আপনার অভিনীত নাটক দেখা যাবে।
ঈদের পরদিন যাবে। নাম স্বপ্নময়ী। পরিচালক দীন মোহাম্মদ। গল্পটা খুব সুন্দর। মেয়েটা স্বপ্নে তার কল্পনার জগতে ভেসে বেড়ায়। শুধু শেষ দৃশ্যটি বাস্তবের।
ঈদে আর কোনো অনুষ্ঠান করছেন?
বিটিভিতে নাচের একটি অনুষ্ঠান করেছি, ‘ঈদ আনন্দ’। বিভিন্ন চ্যানেলে আড্ডার অনুষ্ঠান করেছি। এ ছাড়া বাংলাভিশনে একটি সরাসরি আড্ডার অনুষ্ঠানে অংশ নেব।
এখন টিভিতে আপনার অভিনীত যে ধারাবাহিকগুলো প্রচারিত হচ্ছে, সেগুলো নিয়ে বলুন।
আজ দেখানো হবে উত্তরাধিকার। কাল বুধবার চ্যানেল আইয়ে দেখানো হবে সকাল সন্ধ্যা রাত। এখানে আমার বাবা-মা আলাদা থাকছেন। আমি লুকিয়ে মার সঙ্গে দেখা করি। তাকে বোঝানোর চেষ্টা করি। এই ধারাবাহিকে কাজ করে অনেক মজা পাচ্ছি। কারণ, সব কিছু খুব গোছানো। মনেই হয় না শুটিং করছি। এ ছাড়া এটিএন বাংলায় যাচ্ছে মতিঝিল কমার্শিয়াল এরিয়া এবং আরটিভিতে অলসপুর। সেদিন রাজেন্দ্রপুরে শুটিংয়ের ফাঁকে আশপাশের কয়েকজনের সঙ্গে কথা হলো। তাঁরা সবাই অলসপুর ধারাবাহিকে আমার অভিনয়ের কথা বললেন। শুনে ভালো লেগেছে।
﻿
এখন নাটকের জন্য ডাবিং করতে হচ্ছে
আরটিভিতে শুরু হলো ধারাবাহিক নাটক সবুজ গ্রামে নীল ডিশ এন্টেনা। এটি লিখেছেন ও পরিচালনা করেছেন সুমন আনোয়ার। নাটকটিতে অভিনয় করছেন রওনক

হাসান। কথা হলো তাঁর সঙ্গে।
‘সবুজ গ্রামে নীল ডিশ এন্টেনা’ তো শুরু হলো। টিভিতে দেখেছেন?
না, দেখতে পারিনি। তখন অন্য একটা নাটকের শুটিংয়ে ব্যস্ত ছিলাম। তবে ডাবিংয়ের সময় প্যানেলে দেখেছি।
নাটকের জন্য ডাবিং করতে হলো?
এখন নাটকের জন্য ডাবিং করতে হচ্ছে। এটা খুব বড় সমস্যা হয়ে দাঁড়িয়েছে। নাটকের শুটিংয়ের সময় শব্দ ধারণের কাজটি ঠিকমতো করা হয় না। এ কাজের জন্য

যাঁদের দায়িত্ব দেওয়া হয়, তাঁদের বেশির ভাগই থাকেন নতুন। অভিজ্ঞতার অভাব। আরেকজন কানে হেডফোন লাগিয়ে বসে আছেন ঠিকই, শব্দ শুনতে পাচ্ছেন, ‘ওকে’ বলে

দিচ্ছেন। কিন্তু ওই শব্দগুলো আদৌ টিভিতে দেওয়া যাবে কি না, তা বুঝতে পারেন না। বাধ্য হয়েই পরিচালককে ডাবিংয়ের জন্য অনুরোধ করতে হয়।
সুমন আনোয়ারের সঙ্গে আপনি তো আগেও কাজ করেছেন।
হ্যাঁ, খুব ভালো কিছু কাজ করেছি। এই যেমন—৭৩ নাম্বার, শুনছেন, খাঁচার ভেতর চারটা গোলাপ ফুল, মিথ্যা তুমি প্রেম, নীল নির্জনে, দূর পাহাড়ের বাতাসেরা। পুবাইলে

এখন করছি ঈদের একটা টেলিছবি, নাম লেখক ও লোকমান। চ্যানেল আইতে এটি দেখানো হবে। এই টেলিছবির কাজ করতে গিয়ে কয়েক দিন আগে সুমন আনোয়ার হঠাৎ

অসুস্থ হয়ে পড়েন। তাঁকে স্কয়ার হাসপাতালে ভর্তি করা হয়েছে।
এবার ঈদের জন্য আর কী কাজ করছেন?
আমার কাছে খুব আকর্ষণীয় মনে হয়েছে সালাহউদ্দিন লাভলুর স্কুল অব পলিটিকস নাটকটি। এটি লিখেছেন মাসুম রেজা। বাংলাভিশনে যাবে। দুটি মাত্র চরিত্র—জাহিদ ভাই

(জাহিদ হাসান) আর আমি। এবারই প্রথম তাঁর সঙ্গে কাজ করেছি। দেশ টিভির জন্য করেছি ২০ বছর পর নাটক। একেবারেই নতুন পরিচালকের কাজ—শ্রাবণী

ফেরদৌসী। কিন্তু কাজটি ভালো হয়েছে।
﻿
ছবির গানগুলো নিয়ে এবার অ্যালবাম করেছি
ঈদ উপলক্ষে এসেছে আরফিন রুমীর নতুন গানের অ্যালবাম। তবে একক নয়, মিশ্র। অ্যালবামের সব কটি গানের সুর ও সংগীত পরিচালনা করেছেন তিনি। গানও গেয়েছেন। অ্যালবামটির নাম নীলাঞ্জনা। বাজারে এনেছে সিডি চয়েস। গতকাল মঙ্গলবার সন্ধ্যায় রাজধানীর একটি কমিউনিটি সেন্টারে অ্যালবামটির প্রকাশনা অনুষ্ঠান আয়োজন করা হয়। কথা হলো আরফিন রুমীর সঙ্গে।
আপনি তো এর আগেও মিশ্র অ্যালবাম তৈরি করেছেন।
হ্যাঁ, তবে নীলাঞ্জনা আমার সুর ও সংগীত পরিচালনায় প্রথম পূর্ণাঙ্গ মিশ্র অ্যালবাম। গত বছর রোজার ঈদের আগে বেরিয়েছিল না বলা ভালোবাসা। ওখানে আমি ছয়টি গানের সুর ও সংগীত পরিচালনা করেছিলাম। ওই ছয়টি গানের মধ্যে আমার গাওয়া ‘না বলা ভালোবাসা’, কাজী শুভর গাওয়া নতুন সংগীতায়োজনে রাধারমণের গান ‘আমারে আসিবার কথা কইয়া’ এবং আইয়ুব শাহরিয়ারের লোকগান ‘এত দুঃখ’ কিন্তু দারুণ জনপ্রিয় হয়েছিল। আমার আলাদা অবস্থান তৈরিতে ওই অ্যালবামটি বড় ভূমিকা রেখেছিল।
‘নীলাঞ্জনা’ অ্যালবামটি নিয়ে বলুন।
এখানে গান করেছেন ন্যান্সি, মিলা, পড়শি, খেয়া, শহীদ, কাজী শুভ ও আইয়ুব শাহরিয়ার। আমি নিজেও তিনটি দ্বৈত ও একটি একক গান গেয়েছি। দ্বৈত কণ্ঠের গানগুলো গেয়েছি পড়শি, মিলা আর খেয়ার সঙ্গে। এবার অ্যালবামে আমি বিভিন্ন সময়ের চলচ্চিত্রের গানের একটু ছোঁয়া রাখার চেষ্টা করেছি। পাশাপাশি শ্রোতারা উৎসবের একটা আমেজও পাবেন।
শুনেছিলাম, আপনারা একটি চলচ্চিত্র তৈরির পরিকল্পনা করছেন। ওটার কী খবর?
ছবির নাম ধানমন্ডি ৮ নাম্বার। এই ছবির জন্যই ছয়টি গান তৈরি করেছিলাম। পরে নানা কারণে ছবিটি আর করা হয়নি। ওটা আর হবেও না। মজার ব্যাপার হলো, ওই ছবির গানগুলো নিয়ে এবার অ্যালবাম করেছি। ওই ছয়টির সঙ্গে আরও কয়েকটি গান করেছি।
নিজের নতুন একক অ্যালবামের কথা কিছু ভেবেছেন?
না, এখন তো চলচ্চিত্রের কাজই বেশি করছি। কয়েক দিন আগে করেছি রেদওয়ান রনির চোরাবালি ছবির একটি গান। আগামী বছর আইয়ুব শাহরিয়ার ও কাজী শুভর অ্যালবামের কাজ করব। এ ছাড়া অন্যান্য কাজও থাকবে।
﻿
১৫ দিন কোনো কাজ করব না

এটিএন বাংলায় আজ রাতে প্রচারিত হবে ধারাবাহিক নাটক চাঁদ ফুল অমাবস্যা। নাটকটি লিখেছেন ফারিয়া হোসেন এবং পরিচালনা করেছেন আরিফ খান। এতে অভিনয় করছেন সজল। কথা হলো তাঁর সঙ্গে।
আপনি তো ধারাবাহিক নাটকে তেমন অভিনয় করেন না। ‘চাঁদ ফুল অমাবস্যা’ নাটকে কবে অভিনয় করলেন?
বছর দেড়েক আগে। এখন টিভিতে আমার অভিনীত দুটি ধারাবাহিক নাটক প্রচারিত হচ্ছে—চাঁদ ফুল অমাবস্যা ও ইকারুসের ডানা। বৈশাখী টিভিতে প্রচারিত হচ্ছে ইকারুসের ডানা। এখানে আমি অভিনয় করেছি শম্পা রেজার সঙ্গে। একসময় তার সঙ্গে আমার মনস্তাত্ত্বিক সম্পর্ক গড়ে ওঠে। এখানে আমার চরিত্রটি কিন্তু একেবারেই নেতিবাচক। আর চাঁদ ফুল অমাবস্যাতে অনেক আগে কাজ করেছি, এখন বেশি কিছু মনে পড়ছে না।
রোজার ঈদে আপনার অভিনীত অর্ধশত নাটক ও টেলিছবি প্রচারিত হয়েছে। এবার কয়টি প্রচারিত হবে?
সংখ্যাটা বলতে পারছি না। শুনেছি, শুধু ঈদের দিনই আমার অভিনীত ১০টি নাটক ও টেলিছবি বিভিন্ন চ্যানেলে যাবে। এখন তো অনেক চ্যানেল, তাই কাজের পরিমাণটাও একটু বেশি। আর আমি যেহেতু এক ঘণ্টার কাজই বেশি করি, তার বেশির ভাগই ঈদে প্রচারিত হয়। তাই সংখ্যাটা চোখে পড়ে।
এবার ঈদের জন্য যে কাজগুলো করেছেন, সেগুলো নিয়ে কিছু বলুন।
এবার চরিত্রের পাশাপাশি গল্পকে প্রাধান্য দিয়েছি। চরিত্রগুলো যাতে একই রকম মনে না হয়, সেদিকেও খেয়াল রেখেছি। অনেকগুলো ভালো কাজ করেছি। এই মুহূর্তে খুব মনে পড়ছে দীপঙ্কর দীপনের ভালোবাসি প্রতিদিন, ফেরদৌস হাসানের লক্ষ্মীছাড়া, এজাজ মুন্নার মীরা, আনিসুল হকের লেখা প্রেমের নাম বেদনা ও ইতি তোমার রানু, নুজহাত আলভি আহমেদের ব্ল্যাক ও ছায়া, মোহন খানের ভালোবাসার সীমানা, সুস্ময় সুমনের মাধবীলতা।
ঈদের ছুটিতে এবার কোথাও বেড়াতে যাবেন?
এ রকম কোনো পরিকল্পনা নেই। তবে ঈদের পর টানা ১৫ দিন কোনো কাজ করব না। একটু বিশ্রাম নেওয়া খুব জরুরি হয়ে পড়েছে। কয়েক মাস ধরে তো বিশ্রামের জন্য এতটুকু সময় পাচ্ছি না। তাই পরিচালকদের সঙ্গে কথা বলেই এ সিদ্ধান্ত নিয়েছি।
﻿
বাংলাদেশ থিয়েটারের নাট্যোৎসব

প্রতিবছরের মতো এবারও নাট্যোৎসবের আয়োজন করেছে বাংলাদেশ থিয়েটার। তবে এরই মধ্যে দলের ২৫ বছর পূর্ণ হওয়ায় এবারের উৎসব পাচ্ছে আলাদা মাত্রা। উৎসবের নাম দেওয়া হয়েছে ‘রজত জয়ন্তী নাট্যোৎসব’। বাংলাদেশ শিল্পকলা একাডেমী প্রাঙ্গণে উৎসব উদ্বোধন হবে ২৫ নভেম্বর সকাল ১০টায়। উদ্বোধন শেষে নাট্যকর্মীদের অংশগ্রহণে হবে আনন্দ শোভাযাত্রা। থাকবে দিনব্যাপী নাট্যকর্মীদের মিলনমেলা।
জানা গেছে, এবারের উৎসবে নাটক মঞ্চায়ন করবে আরণ্যক নাট্যদল, ঢাকা থিয়েটার, লোক নাট্যদল, নাগরিক নাট্য সম্প্রদায়, নাট্যকেন্দ্র, থিয়েটার এবং বাংলাদেশ থিয়েটার। প্রথম দিন বাংলাদেশ শিল্পকলা একাডেমীর জাতীয় নাট্যশালার এক্সপেরিমেন্টাল হলে মঞ্চস্থ হবে বাংলাদেশ থিয়েটারের সী মোরগ নাটক। প্রতিদিন নাটকের প্রদর্শনী ছাড়াও থাকবে সাংস্কৃতিক আয়োজন। জাতীয় নাট্যশালার সম্মুখ ভাগে পরিবেশিত হবে লালনের গান এবং নাট্যকর্মীদের পরিবেশনায় নাটকের গান। এ ছাড়া বিভিন্ন নাট্যদল প্রদর্শন করবে নাটকের দৃশ্যবিশেষ।
উৎসবের আয়োজক বাংলাদেশ থিয়েটারের প্রধান শাহ্ আলম বলেন, ‘প্রতিবছরই আমরা এই উৎসব আয়োজন করছি। এবার উদ্বোধনী দিনে জাতীয় নাট্যশালার প্রধান মিলনায়তনটি বরাদ্দ না পাওয়ায় কিছুটা দুঃখভারাক্রান্ত। এক্সপেরিমেন্টাল হলেই উদ্বোধনী দিনের নাটক মঞ্চায়ন করছি। আশা করি, সব মিলিয়ে উৎসবটি দর্শক উপভোগ করতে পারবেন।’
﻿
আবার মঞ্চে ‘পায়ের আওয়াজ পাওয়া যায়’
পায়ের আওয়াজ পাওয়া যায় নাটকটি থিয়েটার মঞ্চে আনে ১৯৭৬ সালে। এটি ছিল থিয়েটারের ষষ্ঠ প্রযোজনা। দারুণ দর্শকনন্দিত এই নাটকটির ১১০তম প্রদর্শনী হয় ২০০১ সালে। এরপর মঞ্চে আর দেখা যায়নি নাটকটি।
১০ বছর পর আবার নতুন করে নাটকটি মঞ্চে আনার উদ্যোগ নিয়েছে থিয়েটার।
থিয়েটারের অন্যতম পরিচালক রামেন্দু মজুমদার বলেন, ‘ঢাকায় অফিসার্স ক্লাবের আমন্ত্রণে নাটকটির নতুন করে প্রদর্শনী হবে ৯ ডিসেম্বর। নাটকটির নাট্যকার, নির্দেশক ও অভিনয়শিল্পী আবদুল্লাহ আল-মামুন প্রয়াত হয়েছেন। এ ছাড়া পুরোনোদের মধ্যে কয়েকজনকে পাওয়া যাবে না। এই চরিত্রগুলোতে নতুন অভিনয়শিল্পীদের যুক্ত করা হচ্ছে। সামনে আমরা নাটকটির নিয়মিত প্রদর্শনী করব।’
রামেন্দু মজুমদার আরও বলেন, ‘আবদুল্লাহ আল-মামুনের স্মৃতির প্রতি শ্রদ্ধা জানিয়েই আমরা নতুন আর পুরোনো শিল্পীদের নিয়ে নাটকটি নতুন করে মঞ্চে আনছি। ঈদের পরই নাটকটির মহড়া শুরু হবে।’
﻿
বাংলাদেশ বেতারে স্বপ্নদলের ‘ডাকঘর’
রবীন্দ্রনাথ ঠাকুরের সার্ধশততম জন্মবর্ষ উপলক্ষে বাংলাদেশ বেতারে প্রচারিত হবে স্বপ্নদলের নাটক ডাকঘর। জানা গেছে, আজ বুধবার রাত ১০টায় বাংলাদেশ বেতারের ‘ঢাকা-ক (৬৯৩ কিলোহার্টজ)’ কেন্দ্র থেকে শ্রুতিনাট্য হিসেবে প্রচার করা হবে নাটকটি। নির্দেশনা দিয়েছেন জাহিদ রিপন। তিনি বলেন, ‘রবীন্দ্রনাথের নাট্যদর্শন অনুসরণের মাধ্যমে গবেষণাগার নাট্যরীতিতে তৈরি করা হয়েছে ডাকঘর নাটকটি।’
জাহিদ রিপন আরও জানান, সম্প্রতি বাংলাদেশ টেলিভিশনে ‘মঞ্চনাটক’ অনুষ্ঠানে দেখানো হয় নাটকটি।
﻿
এশীয় নাটকের নতুন সংস্থা
এশিয়ার থিয়েটারের উন্নতির জন্য ‘এশিয়ান থিয়েটার অ্যালায়েন্স’ নামে একটি নতুন সংস্থা গঠন করা হয়েছে। ১০ থেকে ১৩ অক্টোবর চীনের চোংকিংয়ে প্রথম এশিয়ান থিয়েটার প্রফেশনালস কংগ্রেস অনুষ্ঠিত হয়। এই কংগ্রেস আয়োজনের জন্য উদ্যোগ নেয় বেইজিংয়ের ন্যাশনাল থিয়েটার অব চায়না। আর এর পৃষ্ঠপোষক ছিল চীন সরকারের সংস্কৃতি মন্ত্রণালয়। সেখানে নতুন এই সংস্থা গঠন করার ব্যাপারে এশিয়ার ১৮টি দেশের প্রতিনিধি সিদ্ধান্ত নেন।
কংগ্রেসের উদ্বোধন করেন চীনের সংস্কৃতি উপমন্ত্রী ওয়াং ওয়েনঝাং, বিশ্ব আইটিআইয়ের সভাপতি রামেন্দু মজুমদার, চোংকিংয়ের ডেপুটি মেয়র তান জিউই, চীন সরকারের এক্সটারনাল কালচারাল রিলেশনস ব্যুরোর উপপরিচালক ঝাং এইপিং এবং ন্যাশনাল থিয়েটার অব চায়নার সভাপতি ঝাও ঝিয়াং।
রামেন্দু মজুমদার ‘বিশ্বায়ন ও নাটক’ বিষয়ের ওপর মূল বক্তব্য উপস্থাপন করেন। কংগ্রেসে নতুন সংস্থার গঠনতন্ত্র ও ভবিষ্যৎ কর্মপন্থা প্রণয়ন করা হয়। অ্যালায়েন্সের সভাপতি ও মহাসচিব হিসেবে যথাক্রমে ঝাও ঝিয়াং ও চ্যান হুয়ে টেংকে নির্বাচন করা হয়। প্রতিষ্ঠাতা সদস্যদের মধ্যে রয়েছেন ঝাও ঝিয়াং (চীন), রামেন্দু মজুমদার (বাংলাদেশ), সোহন জিন চায়েক (কোরিয়া), লি হাং (ভিয়েতনাম) প্রমুখ। নির্বাহী পরিষদে অন্য ১০ জনকে গোপন ভোটের মাধ্যমে নির্বাচন করা হয়। নির্বাহী পরিষদে আছেন বাংলাদেশের দেবপ্রসাদ দেবনাথ।
﻿
মঞ্চে শওকত ওসমানের ‘আমলার মামলা’
আমলার মামলা নাটক মঞ্চে এনেছে ঢাকা থিয়েটার মঞ্চ। শওকত ওসমানের নাটক আমলার মামলা অবলম্বনে মঞ্চরূপ ও নির্দেশনা দিয়েছেন গোলাম সারোয়ার। নাটকের মূল বিষয়বস্তু ঠিক রেখে সত্তরের দশকের যুদ্ধোত্তর বাংলাদেশের প্রেক্ষাপট নিয়ে তৈরি হয়েছে আমলার মামলা।
নাটকের প্রধান চরিত্র আখুনজির আমলাতান্ত্রিক ব্যবহারে তার পারিবারিক জীবনে তৈরি হওয়া নানা হাস্যরসাত্মক দ্বন্দ্ব নিয়ে গল্পের শুরু।
গোলাম সারোয়ার বলেন, ‘শওকত ওসমান ১৯৪৯ সালে আমলার মামলা নাটকটি লিখেছেন। কিন্তু এরপর ঘটনাপ্রবাহে অনেক পরিবর্তন এসেছে। সে বিষয়গুলো যুক্ত করা হয়েছে নাটকে। আমরা তাঁর ভাবনাকে মুক্তিযুদ্ধোত্তর বাংলাদেশের প্রেক্ষাপটের সঙ্গে সম্পৃক্ত করে নতুন মাত্রা যোগ করার চেষ্টা করেছি।’ গোলাম সারোয়ার আরও বলেন, ‘এবার একদম নতুনদের নিয়ে কাজ করেছি।’
আজ সোমবার বাংলাদেশ শিল্পকলা একাডেমীর এক্সপেরিমেন্টাল থিয়েটার হলে নাটকটির কারিগরি প্রদর্শনী হবে। একই মিলনায়তনে নাটকটির উদ্বোধনী প্রদর্শনী হবে ২ নভেম্বর।
﻿
দেশের মঞ্চে ‘দ্য ডিসটেন্ট নিয়ার’
রবীন্দ্রনাথ ঠাকুর এবং উইলিয়াম শেক্সপিয়রের মধ্যে সম্পর্ককে ঘিরে তৈরি হয়েছে নাটক দ্য ডিসটেন্ট নিয়ার। আর এই দুই বিশ্বকবির চরিত্রে একক অভিনয় করেছেন মামুনুর রশীদ। নাটকটির উদ্বোধনী প্রদর্শনী হয়েছে স্কটল্যান্ডের এডিনবরা ফ্রিনজ থিয়েটার উৎসবে। গত ২২ থেকে ২৮ আগস্ট অনুষ্ঠিত হয় এই উৎসব। এখানে প্রতিদিনই মঞ্চস্থ হয়েছে নাটকটি। এ ছাড়া নাটকটির বিশেষ প্রদর্শনী হয়েছে লন্ডনের ব্র্যাডি আর্ট সেন্টার এবং অক্সফোর্ড বিশ্ববিদ্যালয়ে। এবার ঢাকার দর্শকেরা উপভোগ করবেন নাটকটি। আর পুরো নাটকটি ইংরেজি ভাষায়। বাংলাদেশ শিল্পকলা একাডেমীর এক্সপেরিমেন্টাল থিয়েটার হলে দ্য ডিসটেন্ট নিয়ার নাটকের প্রদর্শনী হবে আজ রোববার সন্ধ্যা সাতটায়।
দেশের বাইরে দ্য ডিসটেন্ট নিয়ার নাটকের প্রদর্শনীর অভিজ্ঞতা নিয়ে মামুনুর রশীদ বলেন, ‘লাখ লাখ দর্শকের সমাগম হয় এডিনবরা উৎসবে। সারা বিশ্বের নাট্যকর্মী এবং নাট্যামোদীদের এ রকম মিলনমেলায় অংশগ্রহণ করা আমাদের ভাগ্যে নিতান্তই কম জোটে। বিশ্বের নানা নাট্যভাবনা এবং প্রয়োগ আমাকে আকৃষ্ট করেছে। এ ছাড়া বিদেশি ও বাঙালিদের স্বতঃস্ফূর্ত সাড়া এবং আতিথেয়তায় মুগ্ধ হয়েছি।’
নাটকটি লিখেছেন শহীদুল মামুন এবং নির্দেশনা দিয়েছেন ফয়েজ জহির।
﻿
পদাতিকের ‘রবিসন্ধ্যা’
পদাতিক নাট্য সংসদ আয়োজন করেছে ‘রবিসন্ধ্যা’। বাংলাদেশে শিল্পকলা একাডেমীর জাতীয় নাট্যশালার মূল মিলনায়তনে অনুষ্ঠান শুরু হবে আজ শনিবার সন্ধ্যা সাড়ে ছয়টায়। অনুষ্ঠানে রবীন্দ্রনাথের গান ও আবৃত্তি পরিবেশন করবে পাপিয়া সারোয়ার, লায়লা আফরোজ, নার্গিস চৌধুরী ও ফাহিম হোসেন চৌধুরী।
শেষে মঞ্চস্থ হবে রবীন্দ্রনাথের গল্প অবলম্বনে নাটক সে। নির্দেশনা দিয়েছেন দেবাশীষ ঘোষ।
আগামী ৯ ডিসেম্বর ভারতের ত্রিপুরার মহাকরণ বিনোদন সংস্থার নাট্যোৎসবে সে নাটকটির দুটি প্রদর্শনী হবে।
﻿
লোক নাট্যদলের ‘তিন দশক পূর্তি নাট্যোৎসব’
লোক নাট্যদলের ৩০ বছর পূর্তি উপলক্ষে নাট্যোৎসব আয়োজন করা হয়েছে। আট দিনের এই উৎসব শুরু হবে ১৯ নভেম্বর। পুরো উৎসব অনুষ্ঠিত হবে বাংলাদেশ শিল্পকলা একাডেমীর জাতীয় নাট্যশালায়। লোক নাট্যদলের (বনানী) সাংগঠনিক সম্পাদক এবং উৎসব কমিটির সদস্য সচিব আবদুল্লাহ আল হারুন জানান, উৎসবে আয়োজক সংগঠনটি মঞ্চস্থ করবে নাটক কঞ্জুস, সোনাই মাধব, বৈকুণ্ঠের খাতা ও বশীকরণ। উৎসবে আরও অংশ নিচ্ছে ভারতের কলকাতা থেকে নান্দীপট ও ত্রিপুরার বর্ণালী।
হারুন আরও জানান, উৎসবকে আরও বেশি আকর্ষণীয় করতে থাকছে নানা আয়োজন। উৎসব প্রাঙ্গণে প্রতিদিন বিকেল পাঁচটা থেকে ঘণ্টা দেড়েক হবে নাচ, আবৃত্তি আর নাটকের গান।
এদিকে উৎসব সফল করার জন্য আলী ইস্কান্দার আহমেদকে আহ্বায়ক ও আবদুল্লাহ আল হারুনকে সদস্যসচিব করে উৎসব উদ্যাপন কমিটি গঠন করা হয়েছে।
﻿
লন্ডনে ‘লালজমিন’
উত্তর লন্ডনের সাউথ গেট এলাকার চেজ সাইটে সোমবার সন্ধ্যায় মঞ্চস্থ হলো শূন্যন থিয়েটারের নাটক লালজমিন। ইংল্যান্ডের চিকেনশেড থিয়েটার কোম্পানি নাটকটি প্রদর্শনীর আমন্ত্রণ জানায়।
মুক্তিযুদ্ধভিত্তিক এই নাটকে একক অভিনয় করেন মোমেনা চৌধুরী।
লালজমিন নাটকের নির্দেশক সুদীপ চক্রবর্তী গতকাল মঙ্গলবার দুপুরে মুঠোফোনে জানান, চিকেনশেড থিয়েটার কোম্পানি ‘দ্বন্দ্ববিষয়ক নাট্য মৌসুম’ উপলক্ষে নাটকটি প্রদর্শনীর আয়োজন করে। লালজমিন নাটকের প্রদর্শনীতে পুরো মিলনায়তন ছিল কানায় কানায় পূর্ণ। এলাকাটি বাঙালি-অধ্যুষিত না হলেও অনেক বাঙালি দর্শক দূর-দূরান্ত থেকে এসেছিলেন নাটকটি দেখতে।
১ অক্টোবর লালজমিন নাটকটি নিয়ে লন্ডন যান মোমেনা চৌধুরী, সুদীপ চক্রবর্তী ও শব্দনির্দেশক জুলফিকার খান। লালজমিন নাটকটি লিখেছেন মান্নান হীরা।


মেজাজ খাট্টা শাহরুখের
রা ওয়ান-এর আকাশছোঁয়া সাফল্যে বেশ ফুরফুরে মেজাজে ছিলেন শাহরুখ খান। মাঝখানে হুট করে এক আইনি নোটিশ এসে মেজাজ করে দিল খাট্টা। ঝামেলার মূলে সাড়া জাগানো ডন ছবির পরবর্তী পর্ব ডন ২। অমিতাভ বচ্চন অভিনীত ডন ফাটাফাটি ব্যবসা করার পর শাহরুখ অভিনীত পুনর্নির্মিত ডন মুক্তি পায়। মূল ছবির নির্মাতা প্রতিষ্ঠান নরিম্যান ফিল্মসের অনুমতি নিয়েই এক্সেল এন্টারটেইনমেন্ট পরের ছবিটি তৈরি করে। এখন নরিম্যান দাবি করছে, দ্বিতীয় পর্ব নির্মাণে তারা অনুমতি দেয়নি। এ ব্যাপারে আপত্তি জানিয়ে ওই প্রতিষ্ঠানসহ সংশ্লিষ্ট অন্য যাঁদের কাছে নরিম্যান আইনি নোটিশ পাঠিয়েছে, এর মধ্যে ডন ২-এর ‘ডন’ শাহরুখও আছেন।
ছবিটি ডিসেম্বরে বড়দিন উপলক্ষে মুক্তি পাওয়ার কথা। জি-নিউজ।
﻿
এখনই বিয়ে করছি না: কারিনা
কারিনা কাপুরের কোনো ছবি মুক্তি পেলেই দর্শকেরা স্রোতের মতো ছোটে ছবিঘরের দিকে। এতে নির্মাতাদের যেমন রমরমা অবস্থা, কারিনারও দিন কাটছে ফুরফুরে মেজাজে। তিনি নিজেই স্বীকার করেছেন যে জীবনটা এখন বেশ সুখেই কাটছে। এর সঙ্গে তাল মিলিয়ে গুঞ্জনও থেমে নেই। হালে শোনা যাচ্ছে, ২০১২ সালের ফেব্রুয়ারিতে বিয়ে করছেন কারিনা। বর আর কে? জানেদোস্ত সাইফ আলী খান। কিন্তু কারিনা বলছেন অন্য কথা। তিনি বলেন, ‘লোকজন আমার বিয়ের সময় ঠিক করছে, আমার বিয়ের পোশাকের নকশা করছে, এমনকি মধুচন্দ্রিমার পরিকল্পনাও সাজাচ্ছে, অথচ আমিই জানি না! ভারি মজা তো!’ অবশেষে কারিনা সাফ সাফ বলে দিয়েছেন, সাইফের সঙ্গে সম্পর্ক আছে ঠিকই, কিন্তু এ মুহূর্তে তিনি শাদির মধ্যে নেই। টিএনএন।
﻿
এসেছে ‘বেবি বি’
অভিষেক বচ্চন ও ঐশ্বরিয়া রাই বচ্চন

অপেক্ষা আর সব জল্পনা-কল্পনার অবসান হয়েছে। বলিউডের জনপ্রিয় অভিনেত্রী ঐশ্বরিয়া রাই বচ্চন গতকাল বুধবার সকালে একটি ফুটফুটে মেয়ের মা হয়েছেন। ঐশ্বরিয়ার শ্বশুর অমিতাভ বচ্চন উৎফুল্ল হয়ে টুইটারে লিখেছেন: ‘আমি একটি ফুটফুটে কন্যাসন্তানের দাদা হয়েছি।’ দাদা হতে পেরে উচ্ছ্বসিত অমিতাভ টুইটারে সবাইকে ধন্যবাদ জানান।
টুইটারে লেখা অমিতাভ বচ্চনের এ বার্তার বরাত দিয়ে দ্য টাইমস অব ইন্ডিয়া এ খবর প্রকাশ করেছে।
এর আগে সোমবার অমিতাভ বচ্চন টুইটারে লিখেছেন: ‘আর মাত্র একটি দিনের অপেক্ষা।’
দ্য টাইমস অব ইন্ডিয়ার প্রতিবেদনে বলা হয়, হাসপাতালে ঐশ্বরিয়ার সঙ্গে আছেন স্বামী অভিষেক বচ্চন, ঐশ্বরিয়ার বাবা কৃষ্ণরাজ ও মা বৃন্দা। এ ছাড়া শ্বশুর অমিতাভ বচ্চনও পুত্রবধূর পাশে আছেন।
এদিকে, এরই মধ্যে বলিউডে ঐশ্বরিয়া ও অভিষেকের কন্যাসন্তানকে ‘বেবি বি’ নামে ডাকা শুরু হয়েছে।
ঐশ্বরিয়ার ডেলিভারি উপলক্ষে গোটা সেভেন হিল হাসপাতাল নিরাপত্তার চাদরে মুড়ে রাখা হয়েছে। হাসপাতালের একটি পুরো তলা বচ্চন পরিবার বুক করেন। জানা গেছে, সেভেন হিলস হাসপাতালের সবচেয়ে উঁচুতলার একটি স্যুটে ঐশ্বরিয়া থাকবেন।
ঐশ্বরিয়ার সন্তান হওয়া নিয়ে বচ্চন পরিবারে কয়েক দিন ধরেই খুশির হাওয়া বইছে। গতকাল গোটা পরিবার আনন্দে মেতে ওঠে।
এদিকে, ঐশ্বরিয়ার সন্তান নিয়ে অনেক দিন ধরেই বিশ্বের বিভিন্ন সংবাদমাধ্যমের আগ্রহ লক্ষ করা যাচ্ছে। অনেকেই ধারণা করেন, ১১-১১-১১ তারিখেই ঐশ্বরিয়ার সন্তান হবে। এর আগে গুজব ছড়িয়ে পড়ে, যমজ সন্তানের মা হচ্ছেন ঐশ্বরিয়া। কিন্তু ঐশ্বরিয়া একটি সন্তান জন্ম দিয়েছেন।
বিভিন্ন সংবাদমাধ্যম সূত্রে জানা গেছে, গত সোমবার সকালের দিকে হাসপাতালে যান ঐশ্বরিয়া। তবে নিয়মিত পরীক্ষা শেষে বাসায় ফিরে যান। যেকোনো ধরনের ঝুঁকি এড়াতে চিকিৎসকের পরামর্শে গত মঙ্গলবার রাতে ঐশ্বরিয়াকে মুম্বাইয়ের মারোলের সেভেন হিলস হাসপাতালে ভর্তি করা হয়।
﻿
সঞ্জয় দত্তের প্রতি সদয় গোয়েন্দারা!
সঞ্জয় দত্তের অপরাধ তুলে ধরার বদলে তাঁর প্রতি সদয় আচরণ করছেন ভারতের গোয়েন্দা কর্মকর্তারা। যশপাল সিং নামের একজন আইনজীবী এ অভিযোগ তুলেছেন। তিনি টাইগার মেমন বলে পরিচিত এক দুর্বৃত্তের ছোট ভাই ইয়াকুব মেমনের আইনজীবী। ১৯৯৩ সালে মুম্বাইয়ে ধারাবাহিক বোমা হামলার অভিযুক্ত ইয়াকুবের বিরুদ্ধে মৃত্যুদণ্ডাদেশ দেওয়া হয়। হামলার পরিকল্পনাকারী টাইগার মেমন এখন ফেরারি। একই হামলায় সঞ্জয়ও আদালতে অভিযুক্ত হন।
যশপাল বলেন, ইয়াকুবের বিরুদ্ধে আনা অভিযোগের ব্যাপারে যেসব তথ্যপ্রমাণ রয়েছে, সঞ্জয়ের বিরুদ্ধেও একই তথ্যপ্রমাণ রয়েছে। এর পরও টাডা মামলায় সঞ্জয় বেকসুর খালাস পাওয়ার পর কেন্দ্রীয় তদন্ত সংস্থার (সিবিআই) কর্মকর্তারা রায়ের বিরুদ্ধে আপিল করেননি। ওয়েবসাইট।
﻿
শিলার পরে চিকনি চামেলি
‘শিলা কি জাওয়ানি’তে ঝলকানি দেখিয়ে ঝড় তুলেছেন অসংখ্য ভক্তের বুকে। এবার তিনি আসছেন আরেক ঝড় নিয়ে। এই ঝড়ের নাম ‘চিকনি চামেলি’! হ্যাঁ, ক্যাটরিনা কাইফ ফের আরেকটা আইটেম গানে নাচতে আসছেন। ছবির নাম অগ্নিপথ। করন জোহর প্রযোজিত এই ছবির পরিচালক করন মালহোত্রা। ১৯৯০ সালে নির্মিত অগ্নিপথ ছবির আধুনিক সংস্করণ এটি। ছবিতে ক্যাটরিনার ব্যাপারে টুইটারে করন বলেন, ‘অগ্নিপথ ছবিতে ক্যাটরিনা একটা পূর্ণাঙ্গ আইটেম গান করবেন। এর নাম চিকনি চামেলি। সপ্তাহ খানেকের মধ্যেই গানটির শুটিং শেষ করব আমরা।’
অগ্নিপথ ছবিতে অভিনয় করছেন হূতিক রোশন ও প্রিয়াঙ্কা চোপড়া। তাঁদের সঙ্গে আছেন সঞ্জয় দত্ত, ঋষি কাপুরও। টিএনএন।
﻿
সুস্থ আছে ‘বেবি বি’
সুস্থ আছে বচ্চন পরিবারের নতুন সদস্য বেবি বি। ভালো আছেন তার মা ঐশ্বরিয়া রাই বচ্চনও। এ ব্যাপারে শিশুটির বাবা অভিষেক বচ্চন তাঁর টুইটারে ভক্ত ও শুভানুধ্যায়ীদের উদ্দেশে লিখেছেন, ‘শুভাশিস ও প্রার্থনার জন্য আপনাদের সবাইকে ধন্যবাদ। ঐশ্বরিয়া ও শিশু উভয়েই দ্রুত আরও ভালোর দিকে এগোচ্ছে।’
নবজাতক মেয়েকে নিয়ে ঐশ্বরিয়া এখন মুম্বাইয়ের সেভেন হিলস হাসপাতালে আছেন। বচ্চন পরিবারের সদস্যদের বাইরে ওই হাসপাতালে মা ও মেয়েকে প্রথম যাঁরা দেখার সৌভাগ্য অর্জন করেন, তাঁরা হলেন অভিষেকের বাল্যবন্ধু গোল্ডি বহেল ও তাঁর স্ত্রী সোনালি। এনডিটিভি।
﻿
কলকাতা উৎসবে ‘গেরিলা’র জয়
নাসির উদ্দীন ইউসুফের হাতে পুরস্কার তুলে দিচ্ছেন সন্দীপ রায়। গেরিলা ছবির দৃশ্যে জয়া আহসান

১৭তম কলকাতা আন্তর্জাতিক চলচ্চিত্র উৎসবে এবার নেটপ্যাক (নেটওয়ার্ক ফর দ্য প্রমোশন অব এশিয়ান সিনেমা) পুরস্কার পেয়েছে বাংলাদেশের চলচ্চিত্র গেরিলা। বাংলাদেশের মুক্তিযুদ্ধের ওপর নির্মিত ছবিটি পরিচালনা করেছেন নাসির উদ্দীন ইউসুফ। গতকাল বৃহস্পতিবার উৎসবের শেষ দিন সন্ধ্যায় কলকাতার সংস্কৃতি কেন্দ্র নন্দনে নাসির উদ্দীন ইউসুফের হাতে এই পুরস্কার তুলে দেন চলচ্চিত্র পরিচালক সন্দীপ রায়।
এবারই প্রথম কলকাতা উৎসবে যোগ হয়েছে এই নেটপ্যাক পুরস্কার। এই পুরস্কারের জন্য দেখানো হয়েছিল এশিয়ার বিভিন্ন দেশের ১২টি চলচ্চিত্র। প্রতিযোগিতা বিভাগে একমাত্র পুরস্কারটি পেয়ে ছবির পরিচালক নাসির উদ্দীন ইউসুফ ছিলেন অভিভূত। তিনি প্রথম আলোকে বলেন, ‘এটাই গেরিলার প্রথম পুরস্কার। যাঁরা বাংলাদেশের স্বাধীনতার জন্য যুদ্ধ করেছেন, জীবন দিয়েছেন, বীরাঙ্গনা হয়েছেন—এই অর্জন সেই বীরদের উদ্দেশে উৎসর্গ করছি। মুক্তিযুদ্ধভিত্তিক কোনো কাজ যদি পুরস্কৃত হয়, তাহলে স্বাভাবিকভাবেই অনেক আনন্দ হয়। একজন মুক্তিযোদ্ধা হিসেবে আমিও আজ সে রকমই আনন্দিত।’
তিনি ছবির অন্যতম অভিনয়শিল্পী জয়া আহসানের কথা উল্লেখ করে বলেন, ‘জয়া তাঁর অসাধারণ অভিনয় দিয়ে ছবিটিকে ভিন্নমাত্রা এনে দিয়েছে।’
জয়া আহসান মুঠোফোনে বলেন, ‘এটা আসলে আমাদের পুরো গেরিলা দলের সাফল্য। বাচ্চু ভাই (নাসির উদ্দীন ইউসুফ) ছিলেন আমাদের দলের কাণ্ডারী। আমরা সবাই তাঁকে অনুসরণ করেছি। বিদেশি অনেক ছবির সঙ্গে প্রতিদ্বন্দ্বিতা করে গেরিলার এই অর্জন আমাদের চলচ্চিত্রের বিজয়।’
সমাপনী অনুষ্ঠানে উপস্থিত ছিলেন পশ্চিমবঙ্গের মুখ্যমন্ত্রী মমতা ব্যানার্জি। গেরিলা পুরস্কার পাওয়ার পর তিনি বলেন, ‘বাংলাদেশের মুক্তিযুদ্ধের সেসব দৃশ্য এখনো চোখে ভাসে।’ নেতাজি ইনডোর স্টেডিয়ামে উৎসব শুরু হয়েছিল ১০ নভেম্বর। ৫০টি দেশের ১৫৩টি ছবি দেখানো হয় এতে। গেরিলা প্রযোজনা করেছে ইমপ্রেস টেলিফিল্ম ও আড়িয়াল ক্রিয়েটিভ স্পেস।
ইমপ্রেস টেলিফিল্মের ব্যবস্থাপনা পরিচালক ফরিদুর রেজা সাগর বলেন, ‘বিজয়ের মাসের প্রাক্কালে গেরিলার এই পুরস্কারপ্রাপ্তি বিজয়ের আনন্দকে বাড়িয়ে দিয়েছে অনেক গুণ।’
﻿

ভারতে মুক্তি পাবে ‘মেহেরজান’
শিগগির ভারতে মুক্তি পেতে যাচ্ছে মেহেরজান। বাংলাদেশের মুক্তিযুদ্ধের পটভূমিতে তৈরি এই ছবিতে অভিনয় করেছেন ভারতের প্রখ্যাত দুজন অভিনয়শিল্পী জয়া বচ্চন এবং ভিক্টর ব্যানার্জি। ভারতে মেহেরজান মুক্তি দেওয়ার ব্যাপারে ছবিটির পরিচালক রুবাইয়াত হোসেন বললেন, ‘ভারতে আমরা পরিবেশক খুঁজছি। এ ছাড়া ভারত এবং বাংলাদেশের বাজারে ছবিটির ডিভিডিও ছাড়তে চাইছি আমরা।’ এদিকে সংবাদ সংস্থা প্রেস ট্রাস্ট অব ইন্ডিয়া জানিয়েছে, রুবাইয়াত এরই মধ্যে অ্যান্টিক্লক নামের এক প্রতিষ্ঠানের কাছে ছবিটি বিক্রি করে দিয়েছেন। পিটিআই।
﻿
চলচ্চিত্রে আরেক মৌসুমী
চলচ্চিত্রে অভিনয় করবেন ‘লাক্স-চ্যানেল আই সুপারস্টার প্রতিযোগিতা ২০১০’-এর রানারআপ মৌসুমী হামিদ। ছবির নাম না মানুষ। এটি পরিচালনা করবেন অনিমেষ আইচ।
মৌসুমী বলেন, ‘চলচ্চিত্রে অভিনয় করব—এমন স্বপ্ন নিয়ে মিডিয়ায় কাজ শুরু করি। এখন সেই স্বপ্ন পূরণ হচ্ছে। ছবিতে অভিনয়ের প্রস্তুতির জন্য এখন কোনো নাটক কিংবা টেলিছবির কাজ করছি না। এখন আমার সবকিছুই চলচ্চিত্রকে ঘিরে। না মানুষ হবে আমার প্রথম চলচ্চিত্র। তাই ভালো অভিনয়ের জন্য প্রস্তুতিটাও সেভাবেই নিচ্ছি।’
ছবির পরিচালক অনিমেষ আইচ আগেই জানিয়েছেন, ১০ ডিসেম্বর ছবির শুটিং শুরু হবে। এখন চলছে ছবির নিয়মিত মহড়া। এখানে মৌসুমীসহ ছবির অন্য অভিনয়শিল্পীরা অংশ নিচ্ছেন।
﻿
আবার নাটকে তাহসান-মিথিলা
তিন বছর পর আবার টিভি নাটকে জুটি হয়ে অভিনয় করছেন তাহসান-মিথিলা দম্পতি। নাটকের নাম হিট উইকেট। রচনা ইশতিয়াক আহমেদ। যৌথভাবে নাটকটি পরিচালনা করবেন ইশতিয়াক আহমেদ ও মোহাম্মদ ইস্রাফিল।
নাটকের কাহিনিতে দেখা যাবে, একটি মহল্লায় বাড়ি ভাড়া নেন তাহসান। তারপর মহল্লার কিছু লোকের কারণে নানা বিড়ম্বনার শিকার হন তিনি। এঁদের মধ্যে মিথিলা অন্যতম। তিনি নানাভাবে তাহসানকে বিরক্ত করতে থাকেন। ঘটনা শেষ পর্যন্ত সালিসে গড়ায়। এভাবে বিভিন্ন ঘটনার মধ্য দিয়ে হিট উইকেট নাটকের গল্প এগোতো থাকে। এসব ঘটনার একপর্যায়ে দুজনের মধ্যে প্রেমের সম্পর্ক তৈরি হয়।
মিথিলা বলেন, ‘বছর তিনেক আগে অবশ্য আমি আর তাহসান “মধুরেন সমাপেয়” নাটকে অভিনয় করেছিলাম। এরপর আর আমরা নাটকে জুটি হয়ে অভিনয় করিনি। নাটকের গল্পটি পড়ে ভালো লেগেছে। তাই অভিনয় করতে রাজি হলাম।’
জানা গেছে, দু-এক দিনের মধ্যেই নাটকটির শুটিং শুরু হবে।
﻿
এবার ধারাবাহিকে হাসিন
‘ভিট-চ্যানেল আই টপ মডেল’ প্রতিযোগিতায় বিজয়ী হাসিন এবার ধারাবাহিক নাটকে অভিনয় করলেন। নাম নো ম্যানস ল্যান্ড। রচনা ও পরিচালনা করেছেন রাজিবুল ইসলাম। ৫২ পর্বের নাটকটিতে অভিনয়ের জন্য সম্প্রতি ব্যাংককের পাতায়ায় যান হাসিন। সেখান থেকে ফিরে তিনি বলেন, ‘এবারই প্রথম ধারাবাহিকে অভিনয় করেছি। ভেবেছিলাম, শুটিংয়ের ফাঁকে ঘুরে বেড়াব। কিন্তু সেটা আর হয়নি।’
হাসিন আরও বলেন, ‘নাটকে আমি রাইসুল ইসলাম আসাদের মেয়ের চরিত্রে অভিনয় করেছি। তিনি একজন গোয়েন্দা কর্মকর্তা। অভিনয়টা যে কী, তা এবার কাজ করতে গিয়ে ভালোই বুঝতে পেরেছি। অনেক কিছু শিখেছি।’
ভিট-চ্যানেল আই টপ মডেল খেতাব জেতার পর হাসিন প্রথম টিভি নাটকে অভিনয় করেন নোবেলের বিপরীতে। এক ঘণ্টার ওই নাটকটির নাম আমাদের ছোট নদী। পরিচালনা করেন তাহের শিপন।
﻿
ঢাকা উৎসবে ‘নোবেল চোর’
২০০৪ সালের মার্চ মাসে শান্তিনিকেতনের রবীন্দ্র ভবন থেকে কবিগুরু রবীন্দ্রনাথ ঠাকুরের নোবেল পদক চুরি হয়। এই ঘটনা নিয়ে তৈরি হয়েছে চলচ্চিত্র নোবেল চোর। এবার ছবিটি ঢাকা আন্তর্জাতিক চলচ্চিত্র উৎসবে প্রদর্শিত হবে। নয় দিনের এই উৎসব শুরু হচ্ছে ১২ জানুয়ারি।
ছবির নির্বাহী প্রযোজক এবং অভিনেতা অরিন্দম শীল প্রথম আলোকে বলেন, ঢাকা আন্তর্জাতিক চলচ্চিত্র উৎসবে নোবেল চোর ছবিটিকে আমন্ত্রণ জানানো হয়েছে। এরই মধ্যে গত অক্টোবর মাসে নোবেল চোর ছবিটি ৫৫তম বিএফআই লন্ডন চলচ্চিত্র উৎসব এবং কোরিয়ার ১৬তম বুসান আন্তর্জাতিক চলচ্চিত্র উৎসবে দেখানো হয়েছে। সামনে ভারতে মুম্বাই আন্তর্জাতিক চলচ্চিত্র উৎসবেও অংশ নিচ্ছে নোবেল চোর।
ছবিতে অভিনয় করেছেন মিঠুন চক্রবর্তীসহ আরও অনেকে। ছবিটি পরিচালনা করেছেন সুমন ঘোষ।
﻿

নিজের পায়ে দাঁড়াতে শিখেছি: লোপেজ
সংগীত তারকা জেনিফার লোপেজ বলেছেন, নিজের ব্যর্থতা খতিয়ে দেখা এবং এ নিয়ে অনুশোচনায় ভোগার চেয়ে নিজের এযাবত্কালের অর্জনকে প্রশংসা করতে শিখেছেন তিনি। লোপেজ বলেন, ‘আমি মনে করি, গত দু-এক বছরে নিজের পায়ে দাঁড়াতে শিখেছি। এ জন্য নিজেকে আমি বাহবা দিই। কী করিনি বা কী করলে আরেকটু ভালো হতো—এ নিয়ে সর্বদা অনুশোচনায় ভোগার চেয়ে বরং নিজেকে একটু ভালোবাসতে শিখেছি।’
সাত বছর সংসার করার পর স্বামী মার্ক অ্যান্টনির সঙ্গে ছাড়াছাড়ি হয়ে গেছে ৪২ বছর বয়সী এই তারকার। তিনি বলেছেন, যখন কঠিন সময় এসে দাঁড়ায়, তখন সান্নিধ্যে আসা আত্মপ্রত্যয়ী নারীর কাছ থেকে অনুপ্রেরণা নেন। ওয়েবসাইট।
﻿
খল চরিত্রেই ঝোঁক বেশি থেরনের
খল চরিত্রে অভিনয়েই ঝোঁক বেশি হলিউড তারকা শার্লিজ থেরনের। এ কথা তিনি নিজেই স্বীকার করেছেন। পরবর্তী ছবিতে তিনি এক কুটিল রানির চরিত্রে অভিনয় করবেন। বিখ্যাত রূপকথা ‘স্নো হোয়াইট অ্যান্ড দ্য হান্টসম্যান’-এর কাহিনি অবলম্বনে ছবিটি নির্মাণ করা হবে। থেরন বলেন, ‘আমাদের মধ্যে সহজাত ভাবেই কিছু মন্দ দিক রয়েছে। মাঝেমধ্যে তা তুলে ধরতে পারি।’
নািস স্বৈরশাসক হিটলারের চরিত্রে অভিনয়ের প্রস্তাবে আগ্রহী হবেন কি না—এ প্রশ্নের জবাবে থেরন বলেন, ‘আমাদের মধ্যে নিশ্চিতভাবে এমন কিছু আছে, যা অন্যকে ভয় দেখাতে পারে। এ জন্য জুতসই পরিস্থিতির প্রয়োজন। হিটলার যে একজন মানুষ, এটুকু বলার সাহস রাখতে হবে। আর মানুষ হিসেবে ভাবলে আমরা সবাই তাঁর মতো। এর মানে বলছি না যে তিনি যা করেছেন তা ঠিক। তবে এ কথা মানতেই হবে যে তিনি মানুষের গর্ভেই জন্মেছেন।’ ওয়েবসাইট।
﻿
রুপার্টের কষ্ট
নিজের শৈশবের বড় একটি অংশ জুড়ে আছে হগওয়ার্টস স্কুল অব উইচক্র্যাফট অ্যান্ড উইজাড্রি, হারমিওনি ও হ্যারি পটার। ১৩ বছর বয়স থেকে কাল্পনিক এ চরিত্র এবং পরিবেশে বড় হয়ে উঠেছেন তিনি। নাম তাঁর রন ওয়েজলি। আসল নাম রুপার্ট গ্রিন্ট। ২৩ বছর বয়সী এ অভিনয়শিল্পী এখনো রন ওয়েজলি থেকে বের হয়ে আসতে পারছেন না! তাই তাঁর ভীষণ কষ্ট হচ্ছে হ্যারি পটারকে বিদায় বলতে। ১২ নভেম্বর হ্যারি পটার সিরিজের শেষ পর্বের (হ্যারি পটার অ্যান্ড দ্য ডেথলি হ্যালোজ পার্ট টু) ডিভিডি অবমুক্ত করা হয়। সেই উপলক্ষে হগওয়ার্টের সবাই জড়ো হয়েছিলেন এক পুনর্মিলনীতে, ইউনিভার্সাল স্টুডিওতে। সেখানে রুপার্ট বললেন, ‘ভীষণভাবে মিস করব হ্যারি পটারকে। আমরা সবাই একটা পরিবারের সদস্যের মতো হয়ে গিয়েছিলাম। এখন সবাইকে বিদায় জানাতে কষ্ট হচ্ছে।’ এএনআই।
﻿
জ্যাকসনের জীবন নিয়ে চলচ্চিত্র
মাইকেল জ্যাকসনের জীবন অবলম্বনে একটি চলচ্চিত্র নির্মাণের আলোচনা চলছে। এতে ২০০৯ সালে তাঁর মৃত্যুর আগের ঘটনাবলি স্থান পাবে। জ্যাকসনের সম্পত্তি দেখভালের দায়িত্বে থাকা নির্বাহী জন ব্রাঙ্কা জানান, জ্যাকসনের জীবন নিয়ে এই চলচ্চিত্র নির্মাণের জন্য গোস্টবাস্টার ছবির পরিচালক ইভান রিটম্যান ও আপ ইন দ্য এয়ার ছবির প্রযোজক টম পোলকের সঙ্গে আলোচনা চলেছে। জানা গেছে, টম পোলক ছবি তৈরি নিয়ে আলোচনার বিষয়টি নিশ্চিত করেছেন। আর এই আলোচনা প্রাথমিক পর্যায়ে রয়েছে। আইএএনএস
﻿
ঐতিহাসিক চরিত্রে ডায়ানে ক্রুগার
ট্রয় ছবিতে ‘হেলেন’ চরিত্রে অভিনয় করেছিলেন ডায়ানে ক্রুগার। এবার তিনি অভিনয় করছেন ফেয়ারওয়েল, মাই কুইন চলচ্চিত্রে অষ্টাদশ শতকের ফরাসি রানি মারি আঁতোয়ানেতের ভূমিকায়। ছবিটির পরিচালক বেনোয়া জাকু।
ডায়ানে ক্রুগার ছেলেবেলা কাটিয়েছেন ফরাসি ও জার্মান-অধ্যুষিত এলাকায়। সেই অভিজ্ঞতা নাকি এবার তাঁর কাজে লাগবে। কারণ, ফরাসি এই রানির সঙ্গে জার্মান-ফরাসি সম্পর্কের ওপর ভিত্তি করেই তৈরি হয়েছে ছবির গল্প।
ক্রুগারের মতে, ‘ছেলেবেলায় এই রানির সঙ্গে পরিচয় হয় ইতিহাসের বইয়ে। এবার তাঁরই চরিত্রে অভিনয়ের সুযোগ আসলেই রোমাঞ্চকর।’
এখন ক্রুগারের যে বয়স, এই বয়সে রানি মারি আঁতোয়ানেৎ মারা যান। রানির মৃত্যুর সময়ের ওই দৃশ্যগুলো চলচ্চিত্রে ফুটিয়ে তোলার জন্য নানা ধরনের প্রস্তুতি নিতে হয়েছে ক্রুগারকে। আইএসটি।
﻿
যমজ সন্তানের জন্য প্রতীক্ষা
অক্টোবরের গোড়ার দিকে মা হওয়ার ঘোষণা দেন সেলিনা জেটলি। তিনি এখন যমজ সন্তানের জন্য অপেক্ষা করছেন।
আগামী বছর এপ্রিল মাসে সেলিনার যমজ সন্তানেরা পৃথিবীর আলোর মুখ দেখবে। সামাজিক যোগাযোগের সাইট টুইটারে সেলিনা নিজেই ভক্তদের এই বার্তা দেন।
গত জুলাই মাসে দুবাইভিত্তিক হোটেল ব্যবসায়ী পিটার হাগকে বিয়ে করেন সেলিনা। অস্ট্রিয়ার শত বছরের পুরোনো এক আশ্রমে তাঁদের এই বিয়ের অনুষ্ঠানের আয়োজন করা হয়। পিটিআই।


'ধূমপায়ীরা প্রেমে অদক্ষ'
ধূমপায়ীরা প্রেমের সময় দক্ষ বা সামর্থ্যবান হিসেবে পরিচয় দিতে পারেন না। কেননা এই নেতিবাচক অভ্যাসের কারণে ব্যক্তির প্রজনন বা যৌনসক্ষমতা হ্রাস পেতে পারে। তবে যারা সাফল্যের সাথে ধূমপানের অভ্যাসটি ত্যাগ করতে পেরেছেন তারা তাদের সক্ষমতা ফিরে পেতে পারেন।

সম্প্রতি ব্রিটিশ ইউরোলজি ইন্টারন্যাশনাল সাময়িকীতে প্রকাশিত মার্কিন গবেষকদের এক গবেষণার ফলাফলে এ বিষয়ে বিস্তারিত তুলে ধরা হয়েছে।

গবেষণায় দেখা গেছে, যে সব ধূমপায়ী মনে করেন তাদের যৌনস্বাস্থ্য খুব ভালো অবস্থায় আছে তাদের অজান্তেই হয়তো তাদের যৌন সক্ষমতা হ্রাস পেতে শুরু করেছে।

যারা সফলভাবে ধূমপান ছেড়ে দিতে পেরেছেন তাদের যৌনস্বাস্থ্যের উন্নতি হয়, গবেষণাগারে পরীক্ষায় এটি প্রমাণিত হয়েছে। তবে যারা ধূমপান ছেড়ে দিয়েও আবার পুরানো অভ্যাসে ফিরে গেছেন তাদের কোন আশা নেই।

ভিএ বস্টন হেলথ কেয়ার সিস্টেমের ক্রিস্টোফার হার্থি ও টেক্সাস বিশ্ববিদ্যালয়ের সিন্ডি মেস্টন ৬৫ জন ব্যক্তিকে নিয়ে যৌনস্বাস্থ্যের ওপর ধূমপানের প্রভাব বিষয়ে গবেষণাটি পরিচালনা করেন। গবেষণার আওতায় থাকা ৬৫ জনই ধূমপায়ী। তাদের নিয়ে আট সপ্তাহের একটি ধূমপান ত্যাগের কর্মসূচির আয়োজন করেন গবেষকরা।

এদের মধ্যে ২০জন কমপক্ষে এক সপ্তাহ ধূমপান থেকে বিরত থাকে। বাকি ৪৫ জন ধূমপান চালিয়ে যান।

যারা ধূমপান থেকে বিরত ছিলেন তারা লক্ষ্য করেন তাদের যৌনসক্ষমতা আগের তুলনায় বেড়েছে। আর যারা ধূমপান ছাড়েন নি তাদের এ ধরনের কোনো অভিজ্ঞতা হয় নি।

পূর্ববর্তী গবেষণাগুলোয় দেখা যায়, অধূমপায়ী যৌনক্ষমতাহীন পুরুষের তুলনায় ধূমপায়ী যৌনক্ষমতাহীন পুরুষের সংখ্যা দ্বিগুন। ধূমপানের ফলে সৃষ্ট ক্যান্সার ও হৃদরোগের কারণেও যৌনসক্ষমতা হ্রাস পেতে পারে।

গবেষক হার্থির মতে, ধূমপান ত্যাগ সবসময়ই লাভজনক। 
'শুভেচ্ছা দূত' রবিঠাকুর
জন্মের সার্ধশত বার্ষিকীতে আধুনিক ভারতের 'শুভেচ্ছা দূত' হয়ে সুইজারল্যান্ডে 'প্রতিষ্ঠা' পেয়েছেন বিশ্বকবি রবীন্দ্রনাথ ঠাকুর।

ইউরোপের এ দেশটির লুসান বিশ্ববিদ্যালয়ে মঙ্গলবার উন্মোচিত হয়েছে রবিঠাকুরের একটি মূর্তি। ভারতের রাষ্ট্রপতি প্রতিভা পাতিল ব্রোঞ্জের এ মূর্তিটি উন্মোচন করেন বলে জি নিউজ জানায়।

নোবেলজয়ী রবিঠাকুরের বহুমুখী প্রতিভার বর্ণনায় প্রতিভা পাতিল বলেন, "তিনি ছিলেন একাধারে কবি, লেখক, শিল্পী, শিক্ষাবিদ, দার্শনিক। শুধু এতেই শেষ নয়, আধুনিক ভারতের শুভেচ্ছা দূত হিসেবে তার মতো যোগ্য কেউ নন।"

ভারতের স্বাধীনতা সংগ্রামে রবিসাহিত্যের অনুপ্রেরণার কথাও তুলে ধরেন প্রতিভা। বক্তৃতায় রবীন্দ্রনাথের সুইজারল্যান্ড সফরের কথাও তুলে ধরেন ভারতের রাষ্ট্রপতি।

বাংলাদেশের পাশাপাশি ভারতের জাতীয় সঙ্গীতের রচয়িতা রবিঠাকুর। তিনি দেশটির জাতীয় কবিও।

বাংলা সাহিত্যকে রবীন্দ্রনাথ দিয়ে গেছেন এক নতুন মাত্রা। তার রচিত সঙ্গীত, কবিতা ও গদ্য জড়িয়ে আছে বাঙালির সত্ত্বায়।

বাংলাদেশের স্বাধীনতার দীর্ঘ সংগ্রামসহ বিভিন্ন সঙ্কটে রবীন্দ্রনাথের গান ও কবিতা বাঙালিকে যুগিয়েছে সাহস, তার চেতনাকে করেছে শাণিত।

১৯১৩ সালে গীতাঞ্জলী কাব্যের জন্য নোবেল পুরস্কার পেয়ে সারা বিশ্বে বাংলা ভাষার মর্যাদা বাড়িয়ে দিয়েছিলেন রবীন্দ্রনাথ। বাংলা ভাষায় এটিই এখনো সাহিত্যে একমাত্র নোবেল পুরস্কার।

মহর্ষি দেবেন্দ্রনাথ ঠাকুর ও সারদা দেবীর চতুর্দশ সন্তান রবীন্দ্রনাথ ঠাকুরের জন্ম বাংলা ১২৬৮ সালের ২৫ বৈশাখ (৭ মে, ১৮৬১ খৃস্টাব্দ)। ১৩৪৮ সালের ২২ শ্রাবণ (৭ অগাস্ট, ১৯৪১ খৃস্টাব্দ) তার মৃত্যু হয়। 


পদার্থবিদ্যায় নোবেল তিন সুপারনোভা গবেষকের
সুপারনোভা নিয়ে গবেষণা করতে গিয়ে যুক্তরাষ্ট্রের তিন গবেষক দেখতে পান- আমাদের এই মহাবিশ্ব কেবল স¤প্রসারিতই হচ্ছে না, এর গতি ক্রমশ বাড়ছে। সেই গবেষণার জন্য চলতি বছর পদার্থবিদ্যায় নোবেল পুরস্কার পাচ্ছেন তারা।

নোবেল কমিটি মঙ্গলবার এই পুরস্কারের জন্য সল পার্লমুটার ও অ্যাডাম জি রিজ এবং ব্রায়ান পি শ্মিদের নাম ঘোষণা করে।

৫২ বছর বয়সী পার্লমুটার ক্যালিফোর্নিয়া বিশ্ববিদ্যালয়ের সুপারনোভা কসমোলজি প্রজেক্টের প্রধান। ৪৪ বছর বয়সী শ্মিদ অস্ট্রেলিয়ার ন্যাশনাল ইউনিভার্সিটির হাই-জেড সুপারনোভা সার্চ টিমের নেতৃত্ব দিচ্ছেন। আর ৪২ বছর বয়সী রিজ কাজ করছেন বাল্টিমোরের জনস হপকিন্স বিশ্ববিদ্যালয় এবং স্পেস টেলিস্কোপ সায়েন্স ইনিস্টিটিউটের সুপারনোভা গবেষণা দলে।

১৪ বিলিয়ন বছর আগে এক মহাবিস্ফোরণের মধ্য দিয়ে এই বিশ্বধরার সৃষ্টি হয়েছিল- এমন ধারণা বিজ্ঞানীরা পেয়েছিলেন ১৯২০ এর দশকেই। তারা সেই মহাবিস্ফোরণের নাম দেন 'বিগ ব্যাং'। বিগ ব্যাংয়ের পর থেকেই যে মহাবিশ্ব স¤প্রসারিত হচ্ছে, সে ইংগিতও তারা পেয়েছিলেন। তবে সেই স¤প্রসারণের গতি যে ক্রমশ বাড়ছে- সেটাই দেখিয়েছেন এই তিন সুপারনোভা গবেষক।

চলতি বছরের মনোনয়নের ঘোষণায় রয়্যাল সুইডিশ অ্যাকাডেমি অব সায়েন্সেস লিখেছে, "কেউ বলেন, শেষ পর্যন্ত একটি জলন্ত অগ্নিপিণ্ডে পরিণত হবে এই মহাবিশ্ব। আবার কারো মতে, বিশ্বের শেষ পরিণতি হবে বরফ শীতল। এ বছর পদার্থবিদ্যায় নোবেল বিজয়ী তিন গবেষকের দেওয়া তথ্য সঠিক হলে- আমাদের ক্ষেত্রে দ্বিতীয়টিই ঘটবে।

"বেশ কয়েকটি নক্ষত্রের ধ্বংস মুহূর্ত পর্যবেক্ষণ করে এই তথ্য পেয়েছেন গবেষকরা। পৃথিবী থেকে তারা দেখতে পেয়েছেন, সেই সব নক্ষত্রের আলো উজ্জ্বলতর হওয়ার বদলে ধীরে ধীরে মিলিয়ে যাচ্ছে।"

তাৎক্ষণিক প্রতিক্রিয়ায় শ্মিদ রয়টার্সকে বলেন, "আমরা যে তথ্য পেয়েছি তা খুবই অদ্ভুত। বলতে বাঁধা নেই, আমরা একটু ভয়ও পেয়েছি।"

রয়্যাল সুইডিশ অ্যাকাডেমি অব সায়েন্সেসের বিবৃতিতে জানানো হয়, চলতি বছরের পুরস্কারের অর্থমূল্য বাবদ এক কোটি সুইডিস ক্রোনারের অর্ধেক পাবেন পার্লমুটার। এছাড়া শ্মিদ ও রিজ বাকি ৫০ লাখ ক্রোনার ভাগ করে নেবেন।

এর আগে সোমবার চিকিৎসা বিজ্ঞানে চলতি বছরের নোবেল বিজয়ী হিসেবে যুক্তরাষ্ট্র, ফ্রান্স ও কানাডার তিন বিজ্ঞানী নাম ঘোষণা করা হয়। এদের মধ্যে কানাডিয়ান বিজ্ঞানী রল্ফ স্টেইনম্যানের নাম ঘোষণার পর জানা যায় দুদিন আগেই তিনি মারা গেছেন।

বুধবার রসায়নে নোবেল পুরস্কার বিজয়ীদের নাম ঘোষণা করবে নোবেল কমিটি। শুক্রবার শান্তিতে, ১০ অক্টোবর অর্থনীতিতে এবং অক্টোবরের প্রথম দিকে সাহিত্যে নোবেল বিজয়ীর নাম ঘোষণা হবে।

আগামী ১০ ডিসেম্বর স্টকহোমে আনুষ্ঠানিকভাবে বিজয়ীদের হাতে পুরস্কার তুলে দেওয়া হবে। 
প্রয়াত স্টেইনম্যানের নোবেল পুরস্কার বহাল
নোবেল পুরস্কারের ইতিহাসে নজিরবিহীন ঘটনা ঘটেছে। নিয়ম অনুযায়ী মৃত কারো নাম নোবেল পুরস্কারের জন্য বিবেচনা করা হয় না। কিন্তু প্রথমবারের মতো একজন মৃত বিজ্ঞানীর নামে এই পুরস্কার ঘোষিত হয়েছে এবং তা বহাল রয়েছে।

সোমবার চলতি বছরের চিকিৎসা বিজ্ঞানে নোবেল পুরস্কারের জন্য ৩ জনের নাম ঘোষণার পরই জানা গেল, এই ৩ বিজ্ঞানীর একজন আর জীবিত নেই। তবে নোবেল ফাউন্ডেশন দাবি করেছে, তাদের অজ্ঞাতেই এমনটি ঘটেছে।

এ বছর চিকিৎসাবিজ্ঞানে পুরস্কার বিজয়ী হিসেবে, যুক্তরাষ্ট্র, ফ্রান্স ও কানাডার ৩ বিজ্ঞানী নাম ঘোষণা করে নোবেল ফাউন্ডেশন। এদের মধ্যে কানাডিয়ান বিজ্ঞানী রল্ফ স্টেইনম্যানের নাম ঘোষণার পর জানা যায় তিনি দু'দিন আগেই মারা গেছেন।

ফলে স্টেইনম্যানের পুরস্কারপ্রাপ্তি নিয়ে বিভ্রান্তি দেখা দেয় বলে বিবিসি জানায়।

প্রফেসর স্টেইনম্যান যেখানে কাজ করতেন সেই রকফেলার বিশ্ববিদ্যালয় তাদের ওয়েবসাইটে জানায়, বিজ্ঞানী রল্ফ স্টেইনম্যান ৩০ সেপ্টেম্বর, শুক্রবার ৬৮ বছর বয়সে অগ্ন্যাশয়ের ক্যান্সারজনিত কারণে মারা গেছেন।

ঘটনাটি জানার পর এক বিবৃতিতে নোবেল ফাউন্ডেশন জানায়, প্রফেসর স্টেইনম্যানের মৃত্যুর খবর তাদের জানা ছিল না এবং তিনি বেঁচে আছেন এরকম 'শুভ বিশ্বাস' থেকেই বিজয়ী হিসেবে তার নাম ঘোষণা করা হয়েছে।

"যে ঘটনা ঘটেছে তা নজিরবিহীন। নোবেল পুরস্কারের ইতিহাসে এ রকম কোন ঘটনা এর আগে ঘটে নি। নিয়ম অনুযায়ী মৃত কোন ব্যক্তিকে পুরস্কার প্রদান করা যায় না। তবে ফাউন্ডেশনের নিয়ম অনুযায়ী নাম ঘোষণার পর পুরস্কার গ্রহণের আগেই কারো মৃত্যু হলে তার পুরস্কার বহাল রাখা যেতে পারে।"

"শুভ বিশ্বাসের বশবর্তী হয়ে আমরা ধরে নিয়েছিলাম, প্রফেসর স্টেইনম্যান বেঁচে আছেন। সিদ্ধান্ত গ্রহণের সময় যদিও তিনি আর বেঁচে ছিলেন না তবে মাত্র একদিন আগেই তিনি বেঁচে ছিলেন।"

"তবে সব কিছু বিবেচনা করে এবং ফাউন্ডেশনের নিয়মানুযায়ী প্রফেসর রল্ফ স্টেইনম্যানকে চিকিৎসাবিজ্ঞানে ২০১১ সালের নোবেল পুরস্কার প্রদান করা হবে।"

মানবদেহে রোগ প্রতিরোধ ব্যবস্থার মূলসূত্র উদ্ভাবন করে বিষয়টি সম্পর্কে ধারণায় 'বৈপ্ল¬বিক' পরিবর্তন আনায় প্রফেসর রল্ফ স্টেইনম্যানের সাথে যুক্তরাষ্ট্রের ব্র"স বিউটলার এবং লুক্সেমবার্গে জন্মগ্রহণকারী ফরাসি জীববিজ্ঞানী জুলস হফম্যানকে চিকিৎসাবিজ্ঞানে এ বছরের নোবেল পুরস্কার দেওয়া হয়।

নোবেল পুরস্কারের অর্থমূল্য বাবদ বাটলার ও হফম্যান পাবেন মোট পুরস্কারের অর্ধেক, অর্থাৎ ৫০ লাখ সুইডিশ ক্রোনার। বাকি ৫০ লাখ পাবেন স্টেইনম্যান।
আগামী মঙ্গলবার পদার্থবিদ্যায় এবং পরদিন রসায়নে নোবেল পুরস্কার বিজয়ীদের নাম ঘোষণা করবে নোবেল কমিটি। শুক্রবার শান্তিতে, ১০ অক্টোবর অর্থনীতিতে এবং অক্টোবরের প্রথম দিকেই সাহিত্যে নোবেল বিজয়ীর নাম ঘোষণা হবে।

আগামী ১০ ডিসেম্বর স্টকহোমে আনুষ্ঠানিকভাবে বিজয়ীদের হাতে পুরস্কার তুলে দেওয়া হবে। 


রক্ত দিয়ে গান্ধীর ছবি আঁকলেন এক পাকিস্তানি
কোনো পাকিস্তানির মাহাত্মা গান্ধীর ছবি আঁকার বিষয়টিই বিরল। আর তা যদি নিজের রক্ত দিয়ে তাহলে তা একটি বিশেষ ঘটনাই বটে। আর এমন একটি কাণ্ডই করেছেন পাকিস্তানের নাগরিক আব্দুল ওয়াসিল।

ভারতীয় গণমাধ্যম টাইমস অফ ইন্ডিয়া জানায়, ভারতে ব্রিটিশবিরোধী অহিংস আন্দোলনের পুরোধা এবং দেশটির জাতিরজনক মোহনদাস করমচাঁদ গান্ধী ওরফে মহাত্মা গান্ধীর ১৪২তম জন্মদিনে রোববার রাজঘাটে গান্ধী স্মৃতি ও দর্শনে ওয়াসিল এ চিত্রকর্মটি উপস্থাপন করেন।

গান্ধীকে শ্রদ্ধা জানাতে রাজঘাটে আসা লাহোরের অধিবাসী ওয়াসিল বলেন, "শত্র"তা ভুলে একত্রে বাস করার এখনই সময় আর জনগণকে বিষয়টি বলার এটাই শ্রেষ্ঠ উপায়। আমি জানি মহাত্মা অহিংস ছিলেন, তারপরও আমি রক্ত দিয়ে তার প্রতি শ্রদ্ধা জানিয়ে আসলে বলতে চেয়েছি, সীমান্তের কোনো অংশেই আর রক্তপাত চাই না।"

তিনি আরো বলেন, "আমার শ্রদ্ধা জানানোর এ পদ্ধতিতে অনেকেই মিশ্র প্রতিক্রিয়া জানিয়েছেন। আমার বিশ্বাস এটা মানুষের হৃদয়কে স্পর্শ করবে।"

পাকিস্তানের লাহোরের আল্লামা ইকবাল রোডে ওয়াসিলের একটি দোকান রয়েছে। ২০০৯ সালে পাকিস্তানি এ ক্যালিওগ্রাফার সিরিঞ্জের সাহায্যে নিজের শিরা থেকে রক্ত বের করে গান্ধীর ছবিটি আঁকেন।

এ বিষয়ে তিনি বলেন, "মহাত্মার ছবি আমার মনে আঁকাই ছিল। আমি শুধু তা ক্যানভাসে এনেছি।"

মহাত্মা গান্ধীর ছবিটি রোববার রাজঘাটে গান্ধী স্মৃতি ও দর্শন সমিতিতে তার নাতনি তারা ভট্টাচার্য্যকে উপহার দিয়েছেন ওয়াসিল।

গান্ধী ছাড়াও ওয়াসিল পাকিস্তানের প্রয়াত প্রধানমন্ত্রী বেনজির ভুট্টো ও নোবেল শান্তি পুরস্কার জয়ী দক্ষিণ আফ্রিকার বর্ণবাদবিরোধী নেতা নেলসন ম্যান্ডেলার ছবিও নিজের রক্ত দিয়ে এঁকেছেন।


ক্যামেরা সরাবে না পারসোনা
ক্লোজ সার্কিট ক্যামেরা নিয়ে বিতর্ক উঠলেও বিউটি পারলার পারসোনা কর্তৃপক্ষ সাফ জানিয়ে দিয়েছে, বিভিন্ন কক্ষের ভেতর থেকে ক্যামেরা সরিয়ে নেবে না তারা।

প্রতিষ্ঠানটির ব্যবস্থাপনা পরিচালক কানিজ আলমাস খান শনিবার বিডিনিউজ টোয়েন্টিফোর ডটকমকে বলেন, নিরাপত্তার স্বার্থেই ক্যামেরাগুলো সেখানে রাখা দরকার। ক্যামেরার কারণে ব্যক্তিগত গোপনীয়তা লঙ্ঘিত হচ্ছে বলেও মনে করেন না তিনি।

এদিকে শুক্রবারের ঘটনায় অভিযোগকারী নারী চিকিৎসক কোনো মামলা করবে না বলে জানিয়েছেন।

ওইদিন বিকালে পারসোনার বনানীর ১১ নম্বর রোডের শাখায় 'স্পা' করাতে যান একজন নারী চিকিৎসক। সেখানে একটি কক্ষে তিনি পোশাক পরিবর্তনের পরে কক্ষে সিসিটিভি দেখতে পান।

ভিডিও করার জন্য তিনি পারসোনা কর্তৃপক্ষের বিরুদ্ধে পুলিশ ও সংবাদ মাধ্যমে মৌখিক অভিযোগ আনেন। তিনি তার স্বামীকে খবর দেন। স্বামী এলে সেখানে ব্যাপক হট্টগোলের সৃষ্টি হয়। এক পর্যায়ে পুলিশ এসে পরিস্থিতি নিয়ন্ত্রণে আনে।

সামাজিক যোগাযোগের ওয়েবসাইট ফেইসবুক ও বাংলা কমিউনিটি ব্লগগুলোতে এ ঘটনার ব্যাপক প্রতিক্রিয়া দেখা যায়।

শনিবার বিকালে পারসোনার বনানী শাখায় 'এক্সক্লুসিভ সুইট' নামের রুমটিতে গিয়ে দেখা যায়, ক্যামেরাটি সরিয়ে ফেলা হয়েছে। তবে আশেপাশের অনেকগুলো কক্ষে সিসি ক্যামেরা রয়েছে।

প্রতিষ্ঠানটির সহকারী ব্যবস্থাপক ফারহানা জানান, কিছুদিন আগে পারসোনার এই শাখাটি থেকে চুরি হয়। এরপর থেকেই নিরাপত্তার খাতিরে এসব কক্ষে ক্যামেরা স্থাপন করা হয়।

অভিযোগকারী চিকিৎসকের স্বামী বিডিনিউজ টোয়েন্টিফোর ডটকমকে বলেন, "মামলা করলেই আদালতে যেতে হবে। আমার স্ত্রীর ছবি সেখানে দেখাতে হবে। তাই সম্মানের কথা ভেবে আর মামলা করতে যাচ্ছি না। তবে সবাইকে এসব বিষয়ে সতর্ক থাকার পরামর্শ দেই।"

ক্যামেরায় ধারণকৃত ছবি সম্পর্কে তিনি জানান, সেখানে পোশাক পরিবর্তন, স্পা করার যাবতীয় দৃশ্য রয়েছে। তাই অন্য কেউ দেখার আগে তিনি ধারণকৃত ভিডিও মুছে ফেলেন।

তিনি বলেন, "আপনি নিশ্চয়ই চাইবেন না, আপনার স্ত্রীর নগ্ন ছবি অন্য কেউ দেখুক?"

তবে ভিডিওতে এজাতীয় কিছু থাকার অভিযোগ অস্বীকার করেন কানিজ আলমাস খান।

তিনি বলেন, "আমাদের কর্মকর্তাদের সামনেই তিনি ভিডিওটি দেখেছেন। সেখানে তার শুধুমাত্র গলা পর্যন্ত দেখা যায়। সিসি ক্যামেরাটিতে শুধুমাত্র রুমের দরজাটি কাভার করার হয়েছে। সেখানে আপত্তিকর কিছু ভিডিও করার সুযোগ নেই।"

কানিজ বলেন, "কী উদ্দেশ্যে আমরা আপত্তিকর ভিডিও করব? শুধুমাত্র নিরাপত্তা ও কর্মীদের পর্যবেক্ষণের কথা চিন্তা করেই ক্যামেরাগুলো বসানো হয়েছে। আর এগুলো তো গোপন ক্যামেরা নয়।"

এরকম একটি রুমে ক্যামেরা বসানো ব্যক্তিগত গোপনীয়তার লঙ্ঘন হয়েছে বলে মনে করেন কি না জানতে চাইলে তিনি পুনরায় বলেন, "এই ক্যামেরাটি শুধুমাত্র রুমের দরজাটি কভার করে। কারও গোপনীয় ছবি এতে তোলা হয় না।"

গুলশান থানার উপ-পরিদর্শক মেহেদী মাসুদ বিডিনিউজ টোয়েন্টিফোর ডটকমকে বলেন, "শুক্রবার বিকালে আমরা সেখানে গিয়ে দেখতে পাই, ক্যামেরাটি আগেই নামিয়ে ফেলা হয়েছে। রুমটির যেখানে ক্যামেরা রয়েছে, সেখান থেকে পুরো রুমটিই কাভার করা সম্ভব।"

শুক্রবারের ঘটনার পর ঘটনাস্থলে যান মেহেদী। পুলিশ ক্যামেরা ও কম্পিউটার হার্ডডিস্কটি হেফাজতে নিয়েছে।

মেহেদী বলেন, পারসোনা কর্তৃপক্ষ পুলিশকে জানিয়েছে, নিরাপত্তার জন্যে প্রতি রুমেই তারা ক্যামেরা বসিয়েছেন।

পুলিশের পর্যবেক্ষণ, রুমটিতে যেহেতু ব্যক্তিগত গোপনীয়তার বিষয় রয়েছে, সেখানে ক্যামেরা রাখা উচিত হয়নি।

মেহেদী জানান, ঘটনার শিকার নারী চিকিৎসক ও তার স্বামীকে একটি লিখিত অভিযোগ দেয়ার অনুরোধ করা হয়েছে। 


আজীবন সম্মাননা নিলেন রোমান পোলানস্কি
জুরিখ চলচ্চিত্র উৎসবে আজীবন সম্মাননা পুরস্কার গ্রহণ করলেন চলচ্চিত্র পরিচালক রোমান পোলানোস্কি। দু'বছর আগে তিনি এ সম্মাননা অর্জন করেন। কিন্তু তার বিরুদ্ধে ভ্রমণ নিষেধাজ্ঞা থাকায় তিনি এতোদিন ওই পুরস্কার গ্রহণ করতে পারেন নি।

১৯৭৭ সালে যুক্তরাষ্ট্রে এক কিশোরীকে ধর্ষণের অভিযোগ রয়েছে পোলানোস্কির বিরুদ্ধে। এই অভিযোগে ২০০৯ সালে জুরিখে তাকে গ্রেপ্তার করে সুইস পুলিশ। গ্রেপ্তারের পর তাকে গৃহবন্দি করা হয়। সম্প্রতি এই নিষেধাজ্ঞা তুলে নেওয়ায় তিনি পুরস্কার গ্রহণের জন্য উপস্থিত হতে পেরেছেন বলে বিবিসি জানায়।

বর্তমানে ৭৮ বছর বয়সী পোলিশ-ফরাসি বংশোদ্ভূত এ পরিচালক বিনা বাধায় সুইজারল্যান্ডে ভ্রমণ করতে পারবেন।

পুরস্কার নেওয়ার জন্য মঞ্চে যাওয়ার সময় হলভর্তি দর্শক দাঁড়িয়ে হাততালি দিয়ে তাকে সম্মান জানায়। এ পুরস্কার নেওয়ার জন্য জুরিখে এসেই গ্রেপ্তার হন পোলানস্কি।

পুরস্কার নেওয়ার সময় তিনি বলেন, আমার জন্য অদ্ভুত এক বার্ষিকী এটা। দুই বছর পর একই দিনে। এর কিছু অংশ ভুলে যেতে পারলেই ভালো, তবে এখানে আসতে পেরে আমি আনন্দিত। সুইজারল্যান্ডে আসতে আমি বরাবরই ভালোবাসি।

তার কঠিন সময়ে সহযোগিতা করার জন্য সবাইকে ধন্যবাদ জানিয়ে তিনি বলেন, বিশেষ করে জুরিখ কারাগারে থাকার সময় সেখানকার কর্মীদের আমি ধন্যবাদ জানাই। আমার কঠিন সময়টা সহনীয় করে তুলেছিলো তারা।

২০০৯ সালে ফ্রান্স থেকে জুরিখে আসলে বিমান বন্দরেই গ্রেপ্তার করা হয় পোলানস্কিকে। তবে যুক্তরাষ্ট্রের হাতে তাকে হস্তান্তরের আবেদন প্রত্যাখ্যান করে সুইজারল্যান্ড।

১৯৭৭ সালে ধর্ষণসহ ছয়টি অভিযোগে অভিযুক্ত হন পোলানস্কি। ১৯৭৮ সালে ধর্ষণের অপরাধ প্রমাণিত হলে যুক্তরাষ্ট্রে ৪২ দিন কারাগারে কাটান।

এরপর যুক্তরাষ্ট্র থেকে পালিয়ে যান পোলানস্কি। তারপর আর কখনোই তিনি মার্কিন মুলুকে পা রাখেন নি। এমনকি ২০০৩ সালে 'দ্য পিয়ানিস্ট' চলচ্চিত্রের জন্য শ্রেষ্ঠ পরিচালকের অস্কার জিতলেও পুরস্কার গ্রহণের অনুষ্ঠানে যান নি তিনি। 
সমকামী বিয়ের বিপক্ষে পোপ
নিজ দেশ জার্মানি সফররত পোপ ষোড়শ বেনেডিক্ট বলেছেন ক্যাথলিক চার্চ সমকামী বিবাহ মেনে নিতে পারে না। জার্মানির ফ্রেইবার্গ শহরের কাছে ত্রিশ হাজার তরুণ অনুসারীর এক সমাবেশে তিনি একথা বলেন।

এদিকে, আগামী বছর পোপ বেনেডিক্ট পদত্যাগ করতে যাচ্ছেন বলে ইটালির এক পত্রিকায় প্রকাশিত সংবাদ প্রত্যাখ্যান করেছে ভ্যাটিকান।

সমাজ থেকে অশুভ শক্তি দূর করতে ফ্রেইবার্গের সমাবেশে উপস্থিত তরুণদের প্রতি আহ্বান জানানোর পাশাপাশি ক্যাথলিক চার্চের জন্য ক্ষতিকর 'বিচ্ছিন্ন বিশ্বাস' থেকে দূরে থাকার জন্যও তিনি তাদের উপদেশ দেন।

জার্মানি সফরের তৃতীয় দিনে পোপ বেনেডিক্ট দক্ষিণাঞ্চলীয় ক্যাথলিক অধ্যুষিত ফ্রেইবার্গ শহরে যান। সেখানে তিনি তার সফরে সবচেয়ে উষ্ণ অভ্যর্থনা পান।

উপস্থিত তরুণদের উদ্দেশে তিনি বলেন, "প্রযুক্তিগত অগ্রগতি সত্বেও যে বিশ্বে আমরা বাস করি তার কোন উন্নতি হচ্ছে বলে মনে হয় না। বিশ্বে এখনও যুদ্ধ, সন্ত্রাস, ক্ষুধা, রোগ, চরম দারিদ্র ও ক্ষমাহীন দমনপীড়ন চলছে।"

তিনি সমাজ থেকে এসব অশুভ প্রভাব দূর করতে উপস্থিত তরুণদের প্রতি আহ্বান জানান এবং তাদের 'বিচ্ছিন্ন খ্রিস্টান' না হওয়ার পরামর্শ দেন।

এর আগে অর্থোডক্স খ্রিস্টান নেতাদের সাথে এক বৈঠকে তিনি গর্ভপাত, ইচ্ছামৃত্যু ও সমকামী বিয়ের বিরুদ্ধে বক্তব্য দেন।

রোববার ইটালির লিওবেরো দৈনিকে ক্যাথলিক লেখক আন্তোনিও সোসি বলেন, আগামী ২০১২ সালের এপ্রিলে ৮৫ বছর পূর্ণ করা পোপ বেনেডিক্ট পদত্যাগ করবেন। তবে কি কারণে পোপ পদত্যাগ করবেন তার কোন কারণ বা সূত্র এ সংবাদের কোথাও তিনি উল্লেখও করেন নি।

ভ্যাটিকানের মুখপাত্র ফাদার ফ্রেডেরিকো লম্বার্ডি সোসির বক্তব্য অসার বলে বাতিল করে দেন।

তিনি বলেন, "এ বয়সেও পোপ বেনেডিক্টের স্বাস্থ্য খুব ভালো আছে। পদত্যাগ করার মতো কোন কারণ ঘটে নি। আমরা এ বিষয়ে কিছু জানি না। যে লিখেছে তাকেই জিজ্ঞেস করুন।"
পুরুষ লেখকরা যেন ঈশ্বর: তসলিমা
সামাজিক যোগাযোগের মাধ্যম টুইটারে বুকারজয়ী ঔপন্যাসিক সালমান রুশদির সঙ্গে বাহাসে জড়ানোর পর এবার সব পুরুষ লেখককে এক হাত নিলেন বাংলাদেশের নির্বাসিত লেখক তসলিমা নাসরিন।

শনিবার টাইমস অব ইন্ডিয়াকে দেওয়া এক সাক্ষাৎকারে তসলিমা বলেন, পুরুষ লেখকরা হলো ঈশ্বরের মতো, যারা কোনো সমালোচনাই মানতে পারেন না।

বুধবার টুইটারে এক বার্তায় রুশদির বিরুদ্ধে তসলিমা অভিযোগ করেন, তিনি (রুশদি) টুইটারে তার অনুসারী (ফলোয়ার) সংগ্রহের জন্য রীতিমত 'ভিক্ষা' করছেন এবং নারীদের পিছনে ছুটছেন।

এর কয়েকঘণ্টা পর রুশদি জবাব দেন- "দূর থেকে আমি তসলিমা নাসরিনের হিংসুটে মিয়্যাও শুনতে পেলাম। তিনি আমার বিরুদ্ধে বিদ্বেষ প্রকাশ করেছেন। টুট, টুট, তসলিমা। শেম, লজ্জা।"

তাদের এই বাহাস আন্তর্জাতিক সংবাদ মাধ্যমগুলো ফলাও করে প্রচার করে। সেখানে রুশদির পক্ষ নিয়ে অনেকেই কথা বলেন।

এই পরিপ্রেক্ষিতে টাইমস অব ইন্ডিয়া তসলিমার কাছে জানতে চেয়েছিল- বর্তমান সাহিত্য দুনিয়াতেও একজন নারী লেখককে 'বসিয়ে' দেওয়া খুব সহজ?

জবাবে নির্বাসিত এই বাংলাদেশি লেখক বলেন, "আমরা লেখকরা যে সাহিত্য জগতে আছি, তার নিয়ন্ত্রণ রয়েছে পুরুষদের হাতে। অনেক পুরুষ লেখকই অহংকারী আর উদ্ধত। বিশেষ করে তারা যদি কোনো প্রভাবশালী ভাষায় লেখেন এবং কেনোভাবে জনপ্রিয়তা পেয়ে যান, তাহলেতো কথাই নেই। পুরুষের এই দুনিয়ায় তাদের বিরুদ্ধে কোনো সমালোচনা কেউ সহ্য করতে পারে না।"

রুশদি ও তসলিমা দুজনেই ইসলামি মৌলবাদীদের শিকার। একই পরিস্থিতির মুখোমুখি হয়েছেন দুজনেই। এমন কি তসলিমাকে কখনো কখনো নারী রুশদিও বলা হয়। রুশদি নিজেও ১৯৯৪ সালে বাংলাদেশে তসলিমার বসবাসের অধিকারের পক্ষে সমর্থন দিয়েছেন।

তবে সা¤প্রতিক 'টুইট যুদ্ধের' পর রুশদিকেও 'পুরুষতান্ত্রিক' সমাজের একজন 'পুরুষ লেখক' হিসেবেই দেখছেন তসলিমা।

এই পুরুষ লেখকদের প্রতি বাঁকা বাক্যের তীর ছুঁড়ে দিয়ে তসলিমা বলেন, "তারা হলেন ঈশ্বরের মতো। ঈশ্বর সমালোচনা পছন্দ করেন না। তাই ঈশ্বরে বিশ্বাসীরা সবসময় তাকে সমালোচনা থেকে রক্ষা করে। আর নারী লেখক, যারা নারী অধিকারের জন্য কাজ করেন- তারা এই সমাজে অস্পৃশ্য। নারীবাদ হলো ঘৃণার বিষয়।"

অনেক লেখকের জনপ্রিয়তা আর অনেকের নিগ্রহের পেছনে 'গুজবের শক্তির' ইন্ধন দেখছেন তসলিমা।

"সমস্যাটা হলো- আপনি যদি একটা গুজব ছড়িয়ে দিতে পারেন যে কেউ একজন ভালো লেখে, তখন দেখবেন হাজার হাজার মানুষ তোতা পাখির মতো বলছে, 'তিনি একজন মহান লেখক'। এর জন্য সেই লেখকের একটা বইও পড়ার দরকার হয় না তাদের। আর আপনি যদি ছড়িয়ে দেন যে কোনো মেয়ে বাজে লেখক, তাহলেও দেখবেন একটা বইও না পড়ে সবাই বলতে শুরু করবে, 'এই মেয়েটা খারাপ লেখে'।"

তসলিমার ভাষায়, গুজব হলো 'জিব্রাইল ফেরেশতার' মতো। একজন ভালো লেখককে মাটিতে মিশিয়ে দেওয়ার এবং বাজে লেখাকেও আকাশে তোলার ক্ষমতা আছে তার।"


নারীরা সৌন্দর্য আর পুরুষেরা যৌনজীবন হারানোর শঙ্কায় ভোগে
বয়সের সাথে সাথে সৌন্দর্য হারানোর ব্যাপারে উদ্বিগ্ন থাকে নারীরা আর পুরুষের ভয় যৌন জীবন ও সম্পর্ক হারানোয়।

নতুন এক গবেষণায় এ তথ্য পাওয়া গেছে বলে দ্য হিন্দুস্তান টাইমস জানায়।

এ গবেষণার জন্য চল্লিশোর্ধ ১ হাজার ১০০ জন প্রাপ্তবয়স্ক নারী-পুরুষের ওপর জরিপ চালানো হয়েছে। জরিপে দেখা গেছে, এক-তৃতীয়াংশ নারীর কাছে বৃদ্ধ বয়সে তাদের কেমন দেখাবে তা গুরুত্বপূর্ণ। অন্যদিকে মাত্র ২১ শতাংশ পুরুষ এ নিয়ে ভাবে।

আর শতকরা ৩২ ভাগ পুরুষ ও ১২ ভাগ নারী বৃদ্ধ বয়সে তাদের যৌন জীবন কেমন হবে তা নিয়ে চিন্তা করে।

গবেষণাটি পরিচালনা করেছেন, সমাজবিজ্ঞানী ড. ক্যাটে ওডথ্রপ। তিনি যুক্তরাজ্যের বাথ বিশ্ববিদ্যালয়ের 'সেন্টার ফর ডেথ অ্যান্ড সোসাইটি'র একজন গবেষক।
মিথ্যাবাদীকে ধরার অভিনব পন্থা
কথা বলার সময় মুখমন্ডল দেখেই মিথ্যাবাদীকে চিহ্নিত করা যাবে এমন এক নতুন অত্যাধুনিক ক্যামেরা পদ্ধতি বের করেছেন গবেষকরা।

কম্পিউটারের সাহায্যে এ পদ্ধতিতে কাজ করার সময় দরকার পড়বে একটি সাধারণ ভিডিও ক্যামেরা, হাই রেজ্যুলেশন থার্মাল ইমেজিং সেন্সর এবং একটি আলগরিদম স্যুট।

নিরাপত্তা ব্যবস্থায় পদ্ধতিটি অত্যন্ত সহায়ক হবে বলেই মনে করছেন গবেষকরা। গবেষণাটি পরিচালনা করেছেন ব্রাডফোর্ড বিশ্ববিদ্যালয়ের গবেষক হাসান উগাইল।

তিনি বলেন, এ পদ্ধতিতে দুই-তৃতীয়াংশ ক্ষেত্রেই সত্য ও মিথ্যা নির্ণয়ে সফল হওয়া সম্ভব।

'ইউকে বর্ডার এজেন্সি' সহযোগে ব্রাডফোর্ড ও আবেরিস্টউইথ বিশ্ববিদ্যালয়ের গবেষকদল যৌথভাবে এই পদ্ধতি উদ্ধাবন করেছে। ব্রাডফোর্ডে ব্রিটিশ বিজ্ঞান উৎসবে এ পদ্ধতির কথা জানান তারা।

কথা বলার সময় আমাদের অজান্তে কিভাবে আবেগের বহিঃপ্রকাশ ঘটে তা নিয়ে দীর্ঘদিন গবেষণার পরই বের হয়েছে নতুন এ পদ্ধতি।

দেখা গেছে, আমরা হয়তো চোখ পিটপিট করি, ঠোঁট কামড়াই কিংবা দুই ঠোট চেপে ধরি, নাক বাঁকা করি, জোরে জোরে শ্বাস নেই, ঢোক গিলি বা এরকম আরো অনেক কিছুই করি। এ অসঙ্গতিগুলোই ধরা পড়বে ক্যামেরায়।

আর থারমাল সেন্সরে ধরা পড়বে মানুষের রক্ত ধমনীর পরিবর্তনও। মিথ্যা নির্ণয়ের নতুন পদ্ধতিতে চোখের রক্তধমনীর পরিবর্তন ধরা পড়বে থারমাল সেন্সরে ।

পুরোনো মিথ্যা নির্ণয়ক পদ্ধতির চেয়ে এ পদ্ধতি অনেকখানি আলাদা। ১৯২১ সালে প্রথম মিথ্যা নির্ণয়ক যন্ত্র উদ্ধাবন করেন গবেষকরা। ওই পদ্ধতিতে চামড়ায় তার লাগিয়ে মিথ্যা ধরার চেষ্টা করা হয়ে আসছে।

কিন্তু নতুন পদ্ধতিতে তার দরকার পড়বে না। বরং সত্যের পরীক্ষা হয়ে যাবে অনেকটা গোপনেই।
যুক্তরাষ্ট্রে ৪ কোটি ৬২ লাখ মানুষ দরিদ্র
যুক্তরাষ্ট্রে দরিদ্র মানুষের সংখ্যা প্রায় ৪ কোটি ৬২ লাখ। এই হিসাব অনুযায়ী দেশটিতে প্রতি ৬ জনের মধ্যে ১ জন মানুষ দারিদ্র্যের মধ্যে বাস করে।

যুক্তরাষ্ট্রের জনগণনা ব্যুরোর বার্ষিক প্রতিবেদনের বরাত দিয়ে বিবিসি এ তথ্য জানায়।

২০১০ সালের ওই তথ্য অনুসারে যুক্তরাষ্ট্রে দরিদ্রের হার বেড়ে ১৫ দশমিক ১ শতাংশ হয়েছে। ২০০৯ সালে এ হার ছিল ১৪ দশমিক ৩ শতাংশ।

১৯৮৩ সালের পর দেশটিতে বর্তমান সময়েই সবচেয়ে বেশি সংখ্যক মানুষ দারিদ্র্যের মধ্যে বাস করছে।
তবে ১৯৯৩ সালেও সমসংখ্যক মার্কিনি দারিদ্র্যের মধ্যে বসবাস করতো।

দেশটিতে দরিদ্রসীমার নিচে বসবাসকারীর সংখ্যা প্রতি চার বছরে বাড়ছে।

যুক্তরাষ্ট্রে চার সদস্য বিশিষ্ট একটি পরিবারের বার্ষিক আয় ২২ হাজার ৩১৪ মার্কিন ডলার অথবা তার কম হলে সেই পরিবারটিকে দরিদ্র বলে বিবেচনা করা হয়।

এছাড়া একক কোনো ব্যক্তির আয় বছরে ১১ হাজার ১৩৯ মার্কিন ডলার হলে সেও দরিদ্র বলে গণ্য হবে।
ওই তথ্যে আরো বলা হয়েছে, কৃষ্ণাঙ্গ ও হিস্পানিকদের মধ্যে দারিদ্র্যের হার অন্য মার্কিনিদের চেয়ে বেশি।

কৃষ্ণাঙ্গদের মধ্যে ২৭ দশমিক ৪ এবং হিস্পানিকদের ২৬ দশমিক ৬ শতাংশ দরিদ্র।


রবিঠাকুরকে শ্রদ্ধা ইউনেস্কোয়
সার্ধশত জন্মবার্ষিকী রবীন্দ্রনাথ ঠাকুরের প্রতি শ্রদ্ধা জানাতে অনুষ্ঠান হয়েছে প্যারিসে জাতিসংঘ সংস্থা ইউনেস্কোর সদর দপ্তরে।

মানবিকতার জয়গান গাওয়ায় রবিঠাকুরকে শ্রদ্ধা জানানোর উদ্যোগ নেয় জাতিসংঘ শিক্ষা, বিজ্ঞান ও সংস্কৃতি বিষয়ক সংস্থা ইউনেস্কো। সোমবারের এ আয়োজনে শরিক ছিলো বাংলাদেশ ও ভারতের প্যারিস মিশন।

প্যারিস সময় সন্ধ্যায় 'রিমেমবারিং ট্যাগোর' শীর্ষক এ শ্রদ্ধাঞ্জলি অনুষ্ঠানে গেয়ে শোনান রবীন্দ্র সঙ্গীতশিল্পী শামা রহমান ও শান্তনু চৌধুরী।

রবিঠাকুরের পাশাপাশি চিলির কবি পাবলো নেরুদা ও ফরাসি কবি আইমে সিজারকেও শ্রদ্ধা জানানো হয়।

অনুষ্ঠানে রবীন্দ্রনাথের কবিতা আবৃত্তি করেন অপর্ণা সেন। রবীন্দ্রনাথ ঠাকুরকে নিয়ে সত্যজিৎ রায়ের নির্মিত প্রামাণ্যচিত্রটিও দেখানো হয়।

ইউনেস্কোর এক বিবৃতিতে জানানো হয়, ২০১০ সালকে সাংস্কৃতিক পুনর্মিলনের বছর হিসেবে ঘোষণা দিয়েছে ইউনেস্কো। এরই অংশ হিসেবে তিন ভিন্ন সংস্কৃতির তিন সাহিত্যিককে শ্রদ্ধাঞ্জলি জানানোর উদ্যোগ নিয়েছে সংস্থাটি।

এ উদ্যোগের বিভিন্ন কর্মসূচি সদস্য দেশগুলোর সরকারি ও বেসরকারি বিভিন্ন প্রতিষ্ঠান আয়োজন করবে বলে বিবৃতিতে জানানো হয়।

এতে আরো বলা হয়, ভৌগলিক, সামাজিক ও রাজনৈতিক চিন্তাভাবনার ব্যাপক ভিন্নতা থাকলেও, এ তিন সাহিত্যিক তাদের নিজস্ব কাজে মানবিক মূল্যবোধকে প্রাধান্য দিয়েছেন এবং দুর্বল ও অবদমিতদের কণ্ঠস্বর হয়ে উঠেছেন। উপনিবেশবাদ, ফ্যাসিবাদ বা বর্ণবাদের বিরুদ্ধে তাদের বক্তব্য পেয়েছে সার্বজনীন রূপ।

তিন সাহিত্যিককে উৎসর্গ করে 'রবীন্দ্রনাথ ট্যাগোর, পাবলো নেরুদা, আইমে সিজার ফর এ রিকনসাইলড ইউনিভার্সাল' শিরোনামে একটি বই প্রকাশ করেছে ইউনেস্কো। ইংরেজি, ফরাসি ও স্প্যানিশ ভাষায় প্রকাশিত এ বইটিতে এ তিন সাহিত্যিকের কাজ ও জীবন নিয়ে আলোচনা করা হয়েছে
প্রথম দেখায় প্রেমে বিশ্বাসী পুরুষ, নারী নয়
নারীদের তুলনায় পুরুষরাই বেশি প্রথম দেখায় প্রেমে বিশ্বাসী। এ সংখ্যা প্রতি ৫ জনে একজন। নতুন এক জরিপে এ তথ্য পাওয়া গেছে।

'দ্য হিন্দুস্তান টাইমস' এ প্রকাশিত এ জরিপের ফলে দেখা গেছে, প্রতি পাঁচ জনে একজন পুরুষ বলেছেন, তারা প্রথম দেখায় প্রেমে পড়েছেন।

অর্ধেকেরও বেশি পুরুষ বলেছেন, প্রথম দেখার পরই তারা মেয়েটির প্রেমে হাবুডুবু খেয়েছেন। আর তিনদিন ডেটিং এর পর মন হারিয়েছেন এমন পুরুষের সংখ্যা প্রায় তিন-চতুর্থাংশ।

অন্যদিকে, প্রতি দশ জনে মাত্র একজন নারী বলেছেন, তারা প্রথম দেখায় প্রেমে পড়েছেন। বেশির ভাগ নারীই ভালোলাগার মানুষের কাছে 'প্রকৃত চাওয়া' পেয়েছেন কিনা তা
জানতে ষষ্ঠবারের মতো দেখা করা পর্যন্ত অপেক্ষা করেন।

গবেষণাটি পরিচালনা করেছেন মনোবিজ্ঞানী ও 'ব্রিটিশ সাইকোলজিক্যাল
সোসাইটি'র সদস্য অধ্যাপক অ্যালেকজান্ডার গর্ডন। গবেষণার এ ফলে লিঙ্গভেদে যে বৈপরীত্য ধরা পড়েছে তাতে অবাক হয়েছেন তিনি।

গর্ডন বলেন, "পুরুষের চেয়ে নারীরা সামাজিক পরিস্থিতি বেশি বুঝতে
পারে এবং কোনো পুরুষের সঙ্গে প্রথম দেখার পর তাদের মনে নানা প্রশ্ন উদয় হয়।

এর মধ্য দিয়ে তারা বোঝার চেষ্টা করে ওই পুরুষকে ভালোবাসা কতটা নিরাপদ? সে তার সন্তানের জন্য কেমন বাবা হবেন?- এরকম আরো অনেক কিছু।"

"সারা জীবনের জন্য কাউকে পছন্দের ক্ষেত্রে পুরুষদের চেয়ে
নারীরা অনেক বেশি বিচক্ষণ," বলেন গর্ডন।

জরিপের ফলে আরো দেখা গেছে, ব্রিটেনে পুরুষরা গড়ে জীবনে তিন বারের
বেশি প্রেমে পড়ে। অন্যদিকে, নারীরা গড়ে প্রেমে পড়ে একবারই।

এ গবেষণার জন্য ১৬ থেকে ৮৬ বছর বয়স্ক ১ হাজার ৫০০ নারী ও ১ হাজার ৫০০
পুরুষের ওপর জরিপ চালানো হয়েছে। 
খনিতে আর পুলিশে কাজ সবচেয়ে বিপজ্জনক
পরিসংখ্যান বলছে, ঝুঁকি বিবেচনায় যুক্তরাষ্ট্রে খনি শ্রমিক এবং পুলিশ সদস্যদের কাজ সবচেয়ে বিপজ্জনক।

যুক্তরাষ্ট্রের ব্যুরো অফ লেবার'র পরিসংখ্য এ ধারণা দিয়েছে।

ব্যুরোর তথ্য অনুযায়ী, ব্যক্তি মালিকানার খনিতে কাজের সময় গুরুতর আহতের হার ৭৪ শতাংশ বেড়ে ২০১০ সালে ১৭২ জনে দাঁড়িয়েছে। ২০০৯ সালে এব খনিতে আহত হয়েছিল ৯৯ জন।

মেক্সিকো উপসাগরে গত বছর এপ্রিলে তেল খনি বিস্ফোরিত হয়ে ১১ জন শ্রমিক নিহত হয়, যা মহাসাগরে সবচেয়ে বড় বিপর্যয়ের একটি বলে চিহ্নিত। এছাড়া একই মাসে মেসি এনার্জি কোম্পানির ওয়েস্ট ভার্জিনিয়ার একটি কয়লা খনি বিস্ফোরণে ২৯ জন শ্রমিক নিহত হয়।

এ দুটি দুর্ঘটনা ২০১০ সালে খনি শ্রমিকদের ঝুঁকির হার আরো বাড়িয়েছে।

অন্যদিকে পুলিশের দায়িত্ব পালনকালে নিহতের ঘটনাও শতকরা ৪০ শতাংশ বেড়েছে। ২০০৯ সালে এ সংখ্যা ৯৬ হলেও এক বছর পর এ সংখ্যা ছিলো ১৩৪।

২০১০ সালে যে পুলিশ কর্মকর্তা নিহত হয়েছেন এদের মধ্যে ৫৭ জন মারা গেছেন দুর্ঘটনায়, ৪৮ জন হয়েছেন হত্যাকাণ্ডের শিকার। ওই বছর বিভিন্ন কারণে আহত পুলিশের সংখ্যা ৪ হাজার ৫৪৭ জন।

ব্যুরো অফ লেবার জানায়, ২০১০ সালটি ভালো না গেলেও সার্বিকভাবে শ্রমিকদের নিরাপত্তার ক্ষেত্রে অগ্রগতি হচ্ছে। কর্মক্ষেত্রে বিভিন্ন দুর্ঘটনায় হতাহতের সংখ্যা ২০১০ সালে আগের বছরের চেয়ে কমেছে। ২০০৯ সালে এ সংখ্যা ছিলো ৪ হাজার ৫৫১, ২০১০ সালে তা ছিলো ৪ হাজার ৫৪৭।

কর্মক্ষেত্রে প্রতি বছর প্রায় ১৪ হাজার লোক নিহত হওয়ার প্রেক্ষাপটে ১৯৭০ সালে পেশাগত নিরাপত্তা ও স্বাস্থ্য আইন পাস হয় যুক্তরাষ্ট্রে।

বর্তমানে প্রতিদিন গড়ে ১২ জন শ্রমিক কর্মক্ষেত্রে মারা যায় জানিয়ে যুক্তরাষ্ট্রের শ্রমমন্ত্রী হিল্ডা সোলিস বলেন, "কর্মক্ষেত্রে নিরাপত্তা সার্বিক সমতার জন্য জরুরি, আর তাই এ বিষয়টিকে আমরা গুরুত্ব দিয়ে দেখছি।" 


মুসার এবারের লক্ষ্য কিলিমানজারো
এভারেস্ট জয়ী প্রথম বাংলাদেশী মুসা ইব্রাহিম এবার আফ্রিকা মহাদেশের সর্বোচ্চ পর্বতশৃঙ্গ কিলিমানজারো অভিযানে যাচ্ছেন। আগামী ২ সেপ্টেম্বর তিনি রওয়ানা হবেন।

শনিবার জাতীয় প্রেসক্লাব মিলনায়তনে আয়োজিত 'সেভেন সামিট এক্সপিডিশন' শীর্ষক এক সংবাদ সম্মেলনে এ কথা জানান মুসা।

'সেভেন সামিট' বিষয়টি ব্যাখ্যা করে মুসা ইব্রাহিম বলেন, "এটি মূলত একটি ধারাবাহিক অভিযান কর্মসুচী। এ অভিযানের মূল লক্ষ্য হচ্ছে পৃথিবীর সাতটি মহাদেশের প্রত্যেকটির সর্বোচ্চ পর্বতশৃঙ্গের চূড়ায় বাংলাদেশের পতাকা ওড়ানো। এরই মধ্যে এভারেস্ট অভিযান শেষ হয়েছে।"

কিলিমানজারো অভিযানে মুসা ইব্রাহিমের অপর দুই সঙ্গী হলেন নর্থ-সাউথ বিশ্ববিদ্যালয়ের শিক্ষক নিয়াজ মোরশেদ পাটোয়ারী এবং এম এ সাত্তার।

মুসা ইব্রাহিমকে বাংলাদেশের পর্যটন দূত হিসেবে উল্লেখ করেন বেসরকারি বিমান এবং পর্যটন মন্ত্রী জি এম কাদের।

সংবাদ সম্মেলনে তিনি বলেন, বাংলাদেশে পর্যটনের অপার সম্ভাবনা রয়েছে। যেহেতু তাদের পরবর্তী মিশনে তারা পৃথিবীর বিভিন্ন অঞ্চলে যাবেন, তাই সেসব অঞ্চলের মানুষদের বাংলাদেশে আসার আমন্ত্রণ জানানোর কাজটি মুসা চমৎকারভাবে করতে পারবেন।"

গত বছরের ২৩ মে আট হাজার ৮৪৮ মিটার উচ্চতার পৃথিবীর সর্বোচ্চ পর্বতশৃঙ্গ এভারেস্ট জয় করেন মুসা ইব্রাহীম।

বাংলাদেশে প্রতিবছর চার লাখ বিদেশি পর্যটক আসে উল্লেখ করে মন্ত্রী কাদের জানান, পর্যটন মন্ত্রণালয়ের লক্ষ্য এই সংখ্যা দশ লাখে উন্নীত করা।

১৯ হাজার ৩২৪ ফুট উচ্চতার কিলিমানজারো অভিযান শেষে পর্যায়ক্রমে বাকি পাঁচটি পর্বত অভিযানে যাবেন বলে জানান মুসা।

অন্যগুলো হলো- দক্ষিণ আমেরিকা মহাদেশের অ্যাকংকাগুয়া (২২ হাজার ৮৩৫ ফুট), উত্তর আমেরিকার মাউন্ট ম্যাকিনলি (২০ হাজার ৩২০ ফুট), ইউরোপের মাউন্ট এলব্র"স (১৮ হাজার ৫১০ ফুট), অ্যান্টার্কটিকা বা দক্ষিণমেরুর মাউন্ট ভিনসন (১৬ হাজার ৬৭ ফুট ) এবং ওশনিয়ার কার্সটান্স পিরামিড (১৬ হাজার ২৩ ফুট)।

সম্মেলনে বক্তব্য রাখেন প্রথম আলোর উপসম্পাদক আনিসুল হক, সামিট গ্র"পের পরিচালক ফরিদ খান এবং জেএএন এসোসিয়েটস এর প্রধান নির্বাহী আব্দুল্লাহ এইচ কাফি। 


গণিত পারদর্শী কুকুর!
ল্যাব্রাডোর রিট্রাইভারস জাতের কুকুরগুলো আমাদের কাছে শিকারি ও বন্ধুবৎসল বলেই পরিচিত। কিন্তু মনটানাতে এ জাতের কৃষ্ণকায় বিউ নামের একটি কুকুর গণিত পারদর্শীতার জন্য বাহবা কুড়িয়েছে।

কুকুরটির মালিক ডেভিড মাডসেন বলেছেন, বিউকে যদি তিনি জিজ্ঞাসা করেন, পার্কে ছয়টি কুকুর আছে, এর মধ্যে তিনটি চলে গেলে কয়টি থাকবে? তবে কুকুরটি তিনবার ঘেউ ঘেউ করে এর উত্তর দেয়।

অংকে এ পরদর্শীতার জন্য সেলিব্রেটি বনে গেছে বিউ। দোকান-পাট, রেস্টুরেন্ট থেকে শুরু করে সব জায়গায় সে পরিণত হয়েছে তারকায়।

"কুকরটি যোগ, বিয়োগ, গুণ, ভাগ করতে পারে এমনকি বর্গমূলও মনে রেখেছে", জানান মাডসেন।

"অবিশ্বাস্য ব্যাপার! অনেক মানুষের চেয়ে কুকুরটি গণিতে পারদর্শী।" বিউয়ের মেধার তারিফ করে এ কথা বলেন, মনটানার অগ্নিনির্বাপণ বিভাগের প্রধান ক্রিস রিচিয়ার্ডি।

তিনি বলেন, "ডেভ যদি বলে দুই আর তিনে কত?" তবে কুকুরটি " ঘেউ, ঘেউ... ঘেউ, ঘেউ, ঘেউ" করবে। 


পাকিস্তানে আদিবাসী নারীরা বর্বরতার শিকার
পাকিস্তানের আদিবাসী এলাকায় পারিবারিক ও সামাজিক নানাবিধ দ্বন্দ্ব- সংঘাতের পরিণতি ভোগ করতে হয় নারীদের। বাবা, ভাই ও স্বামীসহ নিকট আত্মীয় পুরুষের অপরাধের শাস্তি হিসেবে নারীদের ওপর ঘটে পাশবিক নির্যাতন।

বার্তা সংস্থা রয়টার্সের এক বিশেষ প্রতিবেদনে পাকিস্তানের দুর্গম এলাকার আদিবাসী জনগোষ্ঠীর মধ্যে চলতে থাকা এ বর্বরতার চিত্র উঠে এসেছে।

প্রতিবেদনে গত ১৪ এপ্রিলের একটি ঘটনা তুলে ধরা হয়েছে।

পাকিস্তানের দক্ষিণাঞ্চলের কোহাউর জুনোবি গ্রামের অধিবাসী আসমা ফেরদৌস (২৮)। ১৪ এপ্রিল দুজন লোক আসমার বাসায় ঢুকে তার ছয়টি আঙ্গুল কেটে ফেলে। তার দুই হাত ও ঠোঁটে ছুরি দিয়ে আঘাত করে। কেটে নেয় নাকের একাংশ। নির্যাতন শেষে যাওয়ার সময় ঘরের মধ্যে তাকে আটকে রেখে যায়।

আসমার অপরাধ ছিলো এক আত্মীয় নারীর সঙ্গে তার স্বামীর অবৈধ সম্পর্ক। স্বামীর অপকর্মের সাজা হিসেবে আসমার ওপর ঘটে ওই নির্মম নির্যাতন।

পাকিস্তানের কৃষিনির্ভর সামন্ততান্ত্রিক ওই অঞ্চলে নারীদের ওপর এ ধরনের সহিংস ঘটনা ঘটে প্রায়ই। সেখানে পারিবারিক বিরোধের শিকার হন নারীরা। ওই অঞ্চলে নারীদের ওপর এ ধরনের সহিংসতার ও পাশবিকতার মাত্রা ক্রমে বেড়েই চলেছে।

মুলতান শহরের কাছে এক হাসপাতালে চিকিৎসা নিচ্ছেন আসমা। তার শয্যার পাশে চুপচাপ বসে ছিলেন তারা বাবা-মা। মেয়ের অনিশ্চিত ভবিষ্যৎ নিয়ে নিজেদের কষ্টের কথা বলেন তারা।

আসমার বাবা গুলাম মুস্তফা বলেন, "এখান থেকে যাওয়ার পর তার (আসমার) ভাগ্যে কী আছে তা আমি জানি না।"

আসমাকে তার স্বামী আবার ঘরে তুলবে কি না জানতে চাইলে নিশ্চুপ থাকেন মুস্তফা।

থমসন রয়টার্স ফাউন্ডেশনের এক সমীক্ষায় দেখা গেছে, আফগানিস্তান ও ডেমোক্র্যাটিক রিপাবলিক অব কঙ্গোর পর পাকিস্তানে নারীদের ওপর সবচেয়ে বেশি সহিংসতা হয়।

পাকিস্তানের মানবাধিকার কমিশন তাদের ২০১০ সালের প্রতিবেদনে বলেছে, দেশটিতে এক বছরে প্রায় আটশ' নারী পারিবারিক সংঘাতের কারণে নিহত হয়েছেন এবং দুই হাজার নয়শ' নারী ধর্ষিত হয়েছেন। গড়ে প্রতিদিন আটজন নারী ধর্ষণের শিকার হয়েছে।

আর পাকিস্তানের সবচেয়ে জনবহুল প্রদেশ পাঞ্জাবেই নারীরর ওপর সহিংস ঘটনা সবচেয়ে বেশি ঘটেছে। এক বছরে কেবল ওই প্রদেশেই দুই হাজার ছয়শ' নারী ধর্ষণের শিকার হয়েছে। 
৬ কোটি মার্কিনির সেবামূলক কাজে ব্যয় ৮শ' কোটি ঘণ্টা
২০১০ সালে ৬ কোটির বেশি আমেরিকান স্বেচ্ছাসেবামূলক কাজে ৮ দশমিক ১ বিলিয়ন ঘণ্টা ব্যয় করেছেন, টাকার অংকে যার মূল্য প্রায় ১৭৩ বিলিয়ন মার্কিন ডলার।

'কর্পোরেশন ফর ন্যাশনাল এন্ড কমিউনিটি সার্ভিস' (সিএনসিএস) প্রকাশিত এক প্রতিবেদনে একথা বলা হয়েছে।

স্বেচ্ছাসেবামূলক কাজের মধ্যে রয়েছে ছাত্রদের পড়ানো ও পরামর্শ দান, তহবিল গঠন, চাকরির প্রশিক্ষণ অথবা প্রকৃতিক দুর্যোগের সময় সহায়তা করা ইত্যাদি। একই সমাজে বসবাসকারী লোকদের সহায়তা করার জন্য তারা এসব কার্যক্রম পরিচালনা করেছে।

সিএনসিএসে'র ভারপ্রাপ্ত প্রধান নির্বাহী কর্মকর্তা রবার্ট ভেলাসকো বলেছেন, "প্রতিদিন সব বয়সী স্বেচ্ছাসেবকরা সমস্যা সমাধানে ও আমাদের দেশকে শক্তিশালী করতে তাদের সময় ও মেধা বিলিয়ে দিচ্ছেন।"

যুক্তরাষ্ট্রের বৃহৎ শহরগুলোর মধ্যে স্বেচ্ছাসেবার দিক দিয়ে এগিয়ে রয়েছে মিনেয়াপোলিস-সেন্ট পল। এ শহরের ৩৭ দশমিক ১ ভাগ লোক স্বেচ্ছাসেবায় নিয়োজিত।

এছাড়া স্বেচ্ছাসেবার দিক দিয়ে এগিয়ে রয়েছে পোর্টল্যান্ড, সল্ট লেক সিটি, সিটল, রোজেস্টার ও নিউইয়র্ক।
'তানজানিয়ায় একতৃতীয়াংশ মেয়েশিশু যৌন পীড়নের শিকার'
তানজানিয়ায় প্রায় এক তৃতীয়াংশ মেয়েশিশু ১৮ বছর হওয়ার আগেই যৌন সহিংসতার শিকার হয়।

আর ছেলেশিশুদের ক্ষেত্রে একই ধরনের সহিংসতার শিকার হয় ১৩.৪ শতাংশ।

সম্প্রতি জাতিসংঘের শিশু সংস্থার এক জরিপে এই পরিসংখ্যান তুলে ধরা হয় বলে বিবিসি জানায়।

এতে বলা হয়, দেশটিতে যৌন হয়রানির সবচেয়ে সাধারণ উপায় হলো জোরপূর্বক যৌনকর্মের প্রচেষ্টা। এরই জের ধরে এসেছে শরীরের স্পর্শকাতর অংশ স্পর্শ করা।

জরিপে আরো দেখা যায়, ১৮ বছর বয়সের আগেই যৌন সম্পর্কের অভিজ্ঞতা হয়েছে এমন ২৯.১ শতাংশ মেয়ে ও ১৭.৫ শতাংশ ছেলে জানিয়েছে, এতে তাদের সম্মতি ছিল না।

আর এর অর্থ, তাদের বাধ্য করা হয়েছে।

জাতিসংঘের কর্মকর্তা অ্যান্ডি ব্র"কস বলেন, যেকোন দেশে এ বিষয়ে পরিচালিত এটাই হচ্ছে সবচেয়ে বিস্তৃত জরিপ। আর দেশটির সরকারও এ সমস্যা মোকাবিলায় প্রস্তুত রয়েছে।

বিবিসির আফ্রিকা বিষয়ক এক অনুষ্ঠানে তিনি বলেন, "ছেলে ও মেয়েশিশু হয়রানির বিষয়ে বিস্তৃত তথ্য প্রদানের বিষয়ে তানজানিয়াই সর্বপ্রথম সাহস দেখিয়েছে।"

দেশটির শিক্ষামন্ত্রী সুকুরু কাওয়াম্বাওয়া জানান, যৌন হয়রানি বন্ধে সরকার উদ্যোগ গ্রহণের সিদ্ধান্ত নিয়েছে। এর আওতায় হয়রানির শিকার শিশুরা যাতে তা জানাতে পারে তার ব্যবস্থা করা হবে। 
মৃত্যুর মহড়া!
যারা একের পর এক দুর্ভাগ্যের শিকার হচ্ছেন এবং এ থেকে মুক্তি পেতে চান তাদের জন্য এক অভিনব পথ বাতলে দিয়েছে থাইল্যান্ডের একটি মন্দির। আর তা হচ্ছে মৃত্যুর মহড়া।

সৌভাগ্য প্রত্যাশীদের কফিনে শুইয়ে ভুয়া শেষকৃত্য অনুষ্ঠানের মধ্য দিয়ে চলে এ মৃত্যুর মহড়া। আর এতেই শুভদিন ফিরবে, নতুন জীবন শুরু হবে বলে বিশ্বাস করে থাইরা।

ব্যংককের ১০৭ কিলোমিটার উত্তর-পূর্বে নাকর্ন নায়ক প্রদেশের 'প্রাম মানী' মন্দিরে মৃত্যুর এ মহড়া হয় প্রতিদিন।

থাইল্যান্ডে নয় সংখ্যাটিকে শুভ সংখ্যা হিসেবে ধরা হয়। তাই প্রতিদিন ঠিক সকাল ৯ টা ৯ মিনিটে এবং দুপুর ১ টা ৯ মিনিটে সৌভাগ্য ফিরিয়ে আনতে মৃত্যুর মহড়া চলে।

মহড়ায় অংশগ্রহণকারীরা কফিনের সামনে দাঁড়িয়ে ফুল হাতে দুর্ভাগ্য দূর হয়ে যাওয়ার জন্য প্রার্থনার মধ্য দিয়ে সৌভাগ্য আবাহন করে।

পূণ্যার্থীরা ফুলের জন্য ৬ ডলার, সাদা থান কাপড়, টুথপেস্ট, টুথব্রাশ ও খাবারসহ বিভিন্ন উপকরণ সন্ন্যাসীদের উদ্দেশ্যে উৎসর্গ করে এবং সুস্থ জীবনযাপনের প্রতিজ্ঞা করে।

মহড়ার বর্ণনা দিয়ে সন্ন্যাসী রিন মানাবুম জানান, অশুভ সবকিছু ধুয়েমুছে দেওয়ার জন্য প্রথমে আমরা 'মৃতের' জন্য প্রার্থনা করি। সন্ন্যাসী যখন কফিনের উপর একটি কাপড় বিছিয়ে দেন তখনই সব অশুভ দূর হয়ে যায়।

কাপড় বিছানোর পর সন্ন্যাসী আবার সেটি টেনে তোলেন। তারপর আবার কফিনের ওপর কাপড়টি বিছিয়ে দেন। যেনো কাপড়টি আবার বিছিয়ে দেওয়ার মধ্য দিয়ে সব সৌভাগ্য ফিরিয়ে আনা হলো। 


বিশ্বের শীর্ষ ১০ জাদুঘর
পৃথিবীর নানা বিস্ময় আর জ্ঞানভাণ্ড নিয়ে দাঁড়িয়ে থাকে জাদুঘর। মানুষের অপরিসীম জ্ঞান তৃষ্ণা আর বুদ্ধিবৃত্তিক নির্মাণের অগণিত চিহ্ন ছড়িয়ে আছে বিশ্বের বিখ্যাত সব জাদুঘরে।

আপনি যদি প্যারিস যান তবে মোনালিসার ছবি দেখার জন্য ল্যুভর মিউজিয়ামের সামনে আপনাকে থমকে দাঁড়াতে হবেই। এমনই সব আকর্ষণে বোঝাই বিশ্বের শীর্ষ ১০ টি জাদুঘরের কথা জেনে রাখুন।

ইতিহাস, স্থাপত্য, কলা, ধর্ম ও মহাকাশ বিষয়ক জ্ঞান পিপাসা মেটানোর জন্য আপনি যেতে পারেন যুক্তরাষ্ট্রের ওয়াশিংটন ডিসি'তে অবস্থিত স্মিথসোনিয়ান জাদুঘরে। 


তরুণদের ডেটিং প্রবণতায় বিয়ের প্রতি আগ্রহ কমছে
একসঙ্গে বাস না করে প্রতিশ্র"ত সম্পর্ক উপভোগ করার সুযোগ পাওয়ায় তরুণদের মধ্যে বিয়ের প্রবণতা কমছে।

মিসৌরি-কলাম্বিয়া বিশ্ববিদ্যালয় পরিচালিত এক গবেষণায় এ তথ্য বেরিয়ে এসেছে।

গবেষণায় দেখা গেছে, বিয়ের বিকল্প হিসেবে তারা পুরোপুরি দাম্পত্য জুটির মত সপ্তাহে তিন বা তারো বেশি রাত একসঙ্গে কাটায়। 
আলো ছড়ানো কুকুর!
ক্লোনিং প্রযুক্তি ব্যবহার করে আলো বিকরণকারী এক ধরনের কুকুর তৈরি করেছেন দক্ষিণ কোরিয়ার বিজ্ঞানীরা।

বুড়ো বয়সের রোগ পারকিনসন এবং আলঝেইমার বা স্মৃতিভ্রংশ নিরাময়ের উপায় খুঁজতে এই কুকুর কাজে আসবে বলেই মনে করছেন তারা।

সিউল বিশ্ববিদ্যালয়ের এক গবেষক দল জানিয়েছেন, জিনগত পরিবর্তন ঘটিয়ে টেগন নামের এ কুকুরের জন্ম দেওয়া হয়েছে ২০০৯ সালে।

ক্ষুদে ও বেঁটে পা-ওয়ালা শিকারি এ কুকুরকে ডক্সিসাইক্লিন এন্টিবায়োটিক খাওয়ালে দেখা যায়, অতি বেগুনী রশ্মির নিচে কুকুরটি উজ্জ্বল সবুজ রঙের আলো বিকিরণ করে।

দুই বছর পরীক্ষা-নিরীক্ষা শেষে গবেষকরা বলেছেন, খাবারে এক ধরনের ওষুধ মিশিয়ে কুকুরটির আলো ছড়ানোর ক্ষমতা ধরে রাখা বা বন্ধ করে দেওয়া সম্ভব।

সোমাটিক সেল নিউক্লিয়ার ট্রান্সফার টেকনোলজি ব্যবহার করে টেগনকে তৈরি করা হয়েছে।

এ পদ্ধতিতেই তৈরি করা হয়েছিলো ২০০৫ সালে জন্ম নেয়া বিশ্বের প্রথম ক্লোন কুকুর 
'ওজন বাড়লে সঙ্গিনীকে ছেড়ে দেবে অর্ধেক পুরুষ'
নারীর চেয়ে পুরুষেরা তাদের সঙ্গিনীর শারীরিক গড়ন নিয়ে বেশি ভাবে।

প্রকাশিত এক নতুন জরিপ থেকে এ কথা জানা যায়।

জরিপে ৭০ হাজার মানুষের কাছে প্রশ্ন রাখা হলে এর মধ্যে প্রায় অর্ধেক পুরুষই জানিয়েছে, ওজন বাড়লে তারা তাদের সঙ্গিনীকে ছেড়ে দেবে।

অন্যদিকে মাত্র ২০ ভাগ নারী এ ধরনের সিদ্ধান্ত নেবে বলে জানিয়েছে।

সঙ্গিনীর বান্ধবীকে নিয়ে আনন্দজনক স্বপ্ন দেখে বলেও জানিয়েছে দুই-তৃতীয়াংশ পুরুষ। অন্যদিকে এক-তৃতীয়াংশ নারী এ ধরনের স্বপ্ন দেখে থাকে।

আস্কম্যানের এডিটর-ইন-চিফ জেমস বাসিল কসমোপলিটন ডটকমের সাথে যৌথ উদ্যোগে জরিপটি পরিচালনা করেছেন।

এছাড়া গবেষণায় আরো দেখা গেছে, ৫০ ভাগ পুরুষ তাদের কতজন যৌনসঙ্গী ছিল এ ব্যাপারে মিথ্যা কথা বলে। অন্যদিকে ৩৫ ভাগ নারী এ ব্যাপারে মিথ্যার আশ্রয় নিয়ে থাকে।
জাপানে বয়স্কদের নিঃসঙ্গমৃত্যু রোধে প্রকল্প
জাপানে বয়স্কদের নিঃসঙ্গ অবস্থায় মৃত্যুরোধ করতে একটি প্রকল্প হাতে নেওয়া হয়েছে। এই প্রকল্পের আওতায় চিঠি বিলিকারী ডাকপিয়ন প্রতিমাসে একবার করে বয়স্কদের সার্বিক খোঁজখবর বিশেষ করে শারীরিক অবস্থা সম্পর্কে তথ্য জানাবেন।

এর মধ্য দিয়ে বয়স্কদের সাথে যোগাযোগের সম্পর্ক বাড়বে বলে আশা করা হচ্ছে।

জাপানে প্রতি চারজনে একজনের বয়স ৬৫ বছরের বেশি। দিনদিন এ সংখ্যা বেড়েই যাচ্ছে। এ কারণে প্রতিবছর দেশটির নিঃসঙ্গ বা একাকী বসবাসকারী বয়স্ক নাগরিকের সংখ্যাও বাড়ছে। অনেক সময় এমন হয়, একাকী বসবাসকারী বয়স্ক কারো মৃত্যু হলে কয়েকদিন তা কেউ জানতেই পারে না।

এ অবস্থা থেকে উত্তরণে পরীক্ষামূলক ওই কর্মসূচি হাতে নেওয়া হয়েছে। তবে এখনই তা সারাদেশে চালু করা হবে না। চলতি মাসে টোকিও'র সিনাগাওয়া ওয়ার্ডে এটি চালু হয়েছে। ওয়ার্ড কর্তৃপক্ষকে সহায়তা করছে জাপান পোস্ট।

জানা গেছে, এই প্রকল্পের এর অংশ হিসেবে ডাকপিয়নরা ৬৫ বছরের বেশি বয়সী বৃদ্ধদের প্রতি মাসে একবার করে চেক আপ করবে।

গত বছর এ ওয়ার্ডেই কমপক্ষে ২৫ জন বৃদ্ধ সবার অগোচরে নিজ বাড়িতে মৃত্যুবরণ করেন।

সিনাগাওয়া ওয়েলফেয়ারের এক কর্মকর্তা আকিহিরো হারা বলেন, "আমরা এ বয়সী লোকদের সঙ্গে সম্পর্ক জোড়ালো করতে পারব বলে আশা করছি।"

পরীক্ষামূলক এ কর্মসূচিতে বৃদ্ধদের বাড়িতে গেলে সবকিছু ঠিকঠাক রয়েছে কিনা তা নিশ্চিত করতে বলা হয়েছে ডাকপিয়নদের। তবে কোনো সমস্যা থাকলে তা ওয়ার্ডে স্থাপিত বিশেষ কেন্দ্রে জানাতে বলা হয়েছে।

আর এ বিশেষ কেন্দ্র প্রয়োজন মনে করলে বিষয়টি হাসপাতাল ও স্থানীয় ওয়েলফেয়ার কর্মকর্তাদের জানাবে।

একা একা বসবাসকারী এসব বয়স্ক নাগরিক দেশটির জন্য ক্রমবর্ধমান সামাজিক সমস্যা হিসেবে দেখা দিয়েছে।

বিশেষজ্ঞদের মতে, অপর একটি সমস্যা হলো বড়দেরকে শ্রদ্ধা করার ঐতিহ্য থেকে ধীরে ধীরে সরে আসা। আর এর ফলাফল হলো ক্রমবর্ধমান বিচ্ছিন্নতা।

সোস্যাল কমেন্টেটর টোমোকো ইনুকাই বলেন, "কিছু কিছু ক্ষেত্রে এর সুবিধা রয়েছে। কারণ আমরা মুক্ত, স্বাধীন হতে পারছি। কিন্তু খারাপ দিক হলো যে, আমরা একে অপরকে অবহেলা করছি। জাপানের সমাজের ভয়াবহ একটি দিক হলো, আমরা বয়স্কদের সঙ্গে প্রাণহীন প্রাণীর মতো আচরণ করি।"

টোকিও'র ব্যুরো অব সোস্যাল ওয়েলফেয়ার ও পাবলিক হেলথের তথ্য অনুযায়ী, গত বছর দেশটিতে একাকী বসবাসকারী বৃদ্ধের সংখ্যা ছিলো ৪৬ লাখ। আর ২০০৩ থেকে ২০১০ সালে নিজ বাড়িতে নিঃসঙ্গ অবস্থায় মৃত্যুবরণকারী বৃদ্ধের সংখ্যা ১,৩৬৪ জন থেকে বেড়ে ২,১৯৪ জনে দাঁড়িয়েছে।
উত্তরের মানুষের মগজ বড়
বিশ্বের উত্তর প্রান্তের মানুষের মগজ এবং চোখ বড়। উত্তরের প্রাকৃতিক বৈশিষ্ট্য বিশেষত, কুয়াশাচ্ছন্ন শীতকাল আর ঘোলাটে আকাশের সঙ্গে খাপ খাওয়ানোর জন্যই বিশ্বের অন্য প্রান্তের মানুষের সঙ্গে তাদের এ তফাৎ।

অক্সফোর্ড বিশ্ববিদ্যালয়ের গবেষকদের গবেষণা থেকে এ তথ্য বেরিয়ে এসেছে। বিশ্বজুড়ে ১২ টি ভিন্ন জাতিগোষ্ঠীর ৫৫ টি মাথার খুলির নিয়ে তারা এই গবেষণা চালান।

খুলিগুলোর চোখের কোটর এবং মগজ ধারণ ক্ষমতা পরিমাপ করে তারা এই সিদ্ধান্তে পৌঁছান। গবেষণায় দেখা গেছে, বিষুবরেখা থেকে যে জনগোষ্ঠী যত দূরে বাস করে তাদের মগজের আকার তুলনামূলক বড়।

'বায়োলজি লেটারস' নামক এক সাময়িকীতে প্রকাশিত এ গবেষণা প্রতিবেদনে গবেষকরা বলেছেন, এর কারণ যে তারা চটপটে তা নয়। কারণ হচ্ছে, বিষুব রেখা থেকে দূরবর্তী স্থানে স্বল্প আলোর জন্য মগজে তুলনামূলক বড় দৃষ্টি কার্যকর অংশ প্রয়োজন হয়।

অক্সফোর্ড বিশ্ববিদ্যালয়ের 'স্কুল অব অ্যানথ্রপোলজি'র গবেষক এইলানড পিয়ার্স এ গবেষণা পরিচালনা করেছেন।

তিনি বলেন, "বিষুব রেখা থেকে যত দূরে যাবেন আলোর পরিমাণ তত কমবে। আর সে কারণেই ওই অঞ্চলে বসবাসকারী মানুষের চোখ ক্রমেই বড় হয়েছে। আর অতিরিক্ত দৃষ্টি ক্ষমতা ধারণের জন্য তাদের বড় মগজেরও প্রয়োজন হয়। " 


পিএইচডি-এমবিএ ডিগ্রি নিয়ে আবেদন পিয়ন হতে!
মনমোহন সিং রাঠোর, কম্পিউটার বিজ্ঞানে এমফিল ডিগ্রি রয়েছে এ যুবকের। সাংবাদিকতায় একটি ডিগ্রিও রয়েছে তার। এখন শিক্ষকতা করছেন বেসরকারি একটি স্কুলে।

মারাঠী যুবা মহমোহনও আবেদন করেছেন চাকরির জন্য। চাকরিটি হলো পিয়নের। শুরুতে মাস গেলে বেতন ৪ হাজার ৭০০ রুপি। তা বেড়ে ৭ হাজার রুপি পর্যন্ত হতে পারে।

ভারতের অর্থনীতি এগিয়ে গেলেও তা যে যুবকদের কর্মসংস্থান নিশ্চিত করতে পারছে না, তা স্পষ্ট হলো মনমোহনের কথায়।

"আমার কয়েকটি বড় ডিগ্রি রয়েছে সত্যি, কিন্তু চাকরির নিশ্চয়তা কোথায়? এ চাকরিটি তো সরকারি। পেলে হাঁফ ছেড়ে বাঁচবো", বললেন তিনি।

রাজস্থানের উদয়পুরের মোহন লাল সুখাডিয়া ইউনিভার্সিটি পিয়নের ১৫টি পদের জন্য চাকরির বিজ্ঞাপন দিয়ে ৩ হাজার আবেদনপত্র পেয়েছে। আবেদনপত্রগুলো পর্যবেক্ষণ করে এনডিটিভি দেখেছে, আবেদনকারীদের মধ্যে পিএইচডি, এমবিএ ডিগ্রিধারীও রয়েছে।

পিয়নের চাকরির জন্য এত যোগ্যতাসম্পন্ন প্রার্থীদের আবেদনে বিস্ময় প্রকাশ করেছেন বিশ্ববিদ্যালয়টির উপাচার্য আই ভি ত্রিবেদী। তিনি জানালেন, এ পদে এমন যোগ্যতার প্রার্থীদের আবেদন আগে কখনো দেখেননি তিনি।

চাকরিপ্রার্থীরা বলছেন, এ চাকরিটি সরকারি বলে পেনশনসহ অন্য সুবিধাগুলোর নিশ্চয়তা থাকে। তাই পদ ছোট হলেও তা লোভনীয়।


কুকুরকে হটিয়ে মানুষের বন্ধু এখন কম্পিউটার
সভ্যতার উন্মেষকালে বন্ধু হিসেবে মানুষ প্রথম কুকুরকে বেছে নিলেও এখন এ প্রাণীটিকে হটিয়ে সে স্থান নিয়েছে কম্পিউটার।
অস্ট্রেলিয়ার চিত্রশিল্পী মার্গারেট ওলে আর নেই
অস্ট্রেলিয়ার প্রখ্যাত চিত্রশিল্পী মার্গারেট ওলে আর নেই।

'স্টিললাইফ' চিত্রকর্মের জন্য খ্যাতি অর্জন করা ৮৮ বছর বয়সী এই শিল্পী মঙ্গলবার সিডনিতে নিজ বাড়িতে মারা যান। আর্ট গ্যালারি অব নিউ সাউথ ওয়েলসের বরাত দিয়ে বিবিসি এ খবর জানায়।

আর্ট গ্যালারি অব নিউ সাউথ ওয়েলসের এডমুন্ড ক্যাপন বলেন, "তিনি একজন শিল্পী। চিত্রশিল্পী হিসেবে তিনি অতি সাধারণ বিষয়ের মধ্যেই সৌন্দর্য, মানবতা ও উৎসাহ খুঁজে পেয়েছেন।"

১৯২৩ সালের ২৩ জুন অস্ট্রেলিয়ার নিউ সাউথ ওয়েলসের লিসমোরে মার্গারেট ওলে জন্মগ্রহণ করেন।

আজীবন বৈবাহিক সম্পর্কবিমুখ নিঃসন্তান ওলে শিল্প, মানবপ্রেম এবং চিত্রশিল্পে অসামান্য অবদানের স্বীকৃতি স্বরূপ ২০০৬ সালে তিনি দেশটির সর্বোচ্চ পদক 'দ্য কম্পানিয়ন অব দ্য অর্ডার অব অস্ট্রেলিয়া' অর্জন। 
মর্গে জেগে উঠলো 'মরা মানুষ'
মর্গ থেকে জেগে উঠেছে এক লোক। ঘটনাটি ঘটেছে দক্ষিণ আফ্রিকার ইস্টার্ণ কেপ এ।

রোববার স্থানীয় সময় বিকাল ৫টায় ৫০ বছর বয়সী ওই লোক মর্গ থেকে জেগে উঠে বাইরে বের হয়ে আসার জন্য ডাকাডাকি করলে ভুত ভেবে ভয়ে পালিয়ে যায় সেখানকার কর্মীরা।

ওই অঞ্চলের স্বাস্থ্য বিভাগের মুখপাত্র সিজুয়ি কুপিলো সংবাদ সংস্থা সাপাকে জানান, শনিবার রাতে ঘুম থেকে জাগাতে না পেরে ওই ব্যক্তির পরিবার তাকে মৃত ভেবে একটি বেসরকারি মর্গের সঙ্গে যোগাযোগ করে।

মর্গে সে ২৪ ঘণ্টা ছিল বলেও জানান তিনি।

পরে মর্গের কর্মীরা ফিরে এসে অ্যাম্বুলেন্স ডেকে তাকে হাসপাতালে নিয়ে যায়। তার পরিচয় জানা যায়নি।

কুপেলো বলেন, "তিনি চিকিৎসকদের পর্যবেক্ষণে আছেন এবং তার অবস্থা স্থিতিশীল।" 
অর্ধেক মার্কিনি ফেইসবুকে
যুক্তরাষ্ট্রের মোট জনসংখ্যার অর্ধেকই অনলাইনে সামাজিক যোগাযোগের ওয়েবসাইট ফেইসবুকের সদস্য। এ সংখ্যা দেশটিতে পাসপোর্টধারী নাগরিকের চেয়ে বেশি।

রোববার যুক্তরাজ্যের দৈনিক ডেইলি মেইলের এক প্রতিবেদনে বলা হয়েছে, যুক্তরাষ্ট্রে মোট জনসংখ্যার অর্ধেক সাড়ে ১৫ কোটি মানুষ ফেইসবুকে সক্রিয় রয়েছে। আর দেশটির পাসপোর্টধারী নাগরিকের সংখ্যা সাড়ে ১১ কোটি।

২০০৪ সালের ফেব্র"য়ারিতে মার্ক জুকারবার্গ ফেইসবুকের যাত্রা শুরু করেন। হার্ভার্ডের শিক্ষার্থী জুকারবার্গের এ ওয়েবসাইট দ্রুতই যুক্তরাষ্ট্রে জনপ্রিয়তা পায়।

ঘরে বসে বিশ্বের যে কোনো প্রান্তে অবস্থানরত মানুষের সঙ্গে সহজেই যোগাযোগের এ সুযোগ বিভিন্ন দেশের মানুষও লুফে নেয়। বর্তমানে সারা বিশ্বে ৭৫ কোটি মানুষ ফেইসবুকে যুক্ত রয়েছে। 


যৌনতা কেনা পুরুষরা বেশি অপরাধপ্রবণ
যৌনতার পেছনে যেসব পুরুষ অর্থ ব্যয় করে তারা বেশি অপরাধপ্রবণ। অন্যরা, যারা যৌনতা কেনে না তাদের চেয়ে এইসব পুরুষরা নারীর প্রতি সহিংসতাসহ বিভিন্ন ধরনের অপরাধ করে বেশি।

যুক্তরাষ্ট্রের বোস্টনে পরিচালিত এক গবেষণায় এ তথ্য পাওয়া গেছে। ২০২ জনের ওপর পরিচালিত এ গবেষণার ফল চলতি সপ্তাহে প্রকাশ করা হয়েছে।

'প্রস্টিটিউশন রিসার্চ এন্ড এডুকেশন' গবেষণাটি পরিচালনা করেছে। গবেষণার নেতৃত্ব দিয়েছেন চিকিৎসা মনোবিজ্ঞানী ও যৌন ব্যবসা-বিরোধী কর্মী মেলিসা ফারলি।

গবেষণায় স্বেচ্ছায় অংশগ্রহণকারীদের মধ্যে যারা অর্থ দিয়ে যৌনতা কেনে এবং যারা যৌনতা কেনে না তাদের বয়স, শিক্ষা, জাতিগত পরিচয়ের ভিত্তিতে জোড়ায় জোড়ায় ভাগ করা হয়। এরপর নারী সম্পর্কে তাদের অভিমতের তুলনা করা হয়।

অংশগ্রহণকারীদের প্রায় অর্ধেক যৌনতার পেছনে অর্থ ব্যয় করে। আর বাকী অর্ধেক করে না।

এতে দেখা গেছে, যৌনতার পেছনে অর্থ ব্যয়কারী পুরুষরা নারীর প্রতি সহিংসতা, খারাপ আচরণ, নেশা জাতীয় দ্রব্যের ব্যবহার, সহিংস আক্রমণ, অস্ত্রের ব্যবহারসহ নানা ধরনের অপরাধ বেশি করে।

এছাড়া, নারীদের প্রতি আচরণ এবং অভিমতের ক্ষেত্রেও দুই গ্রুপের পুরুষের মধ্যে পার্থক্য পরিলক্ষিত হয়েছে।

দেখা গেছে, পতিতাদের প্রতি যৌনতা কেনা পুরুষদের সহানুভূতি যৌনতা না কেনা পুরুষদের চেয়ে অনেক কম।

আর নারীর প্রতি অভিমতের ক্ষেত্রে যৌনতা না কেনা পুরুষরা মনে করে, নারীদেরকে প্রলোভন দেখিয়ে, ছলচাতুরি করে কিংবা পাচার করে পতিতাবৃত্তিতে নামানো হয়।

অন্যদিকে, যৌনতা কেনা পুরুষরা মনে করে, পতিতাবৃত্তিতে নিয়োজিত নারীরা আদতেই ভালো মেয়ে নয়। 
৫৩ বছর পর...
ক্যালিফোর্নিয়া বিশ্ববিদ্যালয়ের ছাত্র ক্লার্ক সি. মুরকে প্রেম নিবেদন করে চিঠি পাঠিয়েছিলো একজন। কিন্তু ওই চিঠি তার হাতে পৌঁছতে পৌঁছতে বুড়ো হয়ে গেলেন তিনি।

কারণ, এই প্রেমপত্র ১৯৫৮ সালে পোস্ট করা। আর কাঙ্খিত ঠিকানায় পৌঁছেছে ৫৩ বছর পর।

"চিঠিটি মুরের ঠিকানায় পোস্ট করা হয়েছিল ২০ ফেব্র"য়ারি ১৯৫৮ সালে। কিন্তু অবাককান্ড, গত সপ্তাহে তা মেইল রুমে এসে পৌঁছায়," বলেন, পেনসেলভানিয়ার ক্যালিফোর্নিয়া বিশ্ববিদ্যালয়ের মুখপাত্র ক্রিস্টিনি কিনডল।

তার কথাতেই জানা গেলো, বৃহস্পতিবার মুরকে খুঁজে পাওয়া গেছে, তার বয়স এখন ৭০। থাকেন ইন্ডিয়ানাপোলিসে। বিশ্ববিদ্যালয় কর্তৃপক্ষ তার হদিস বের করেছে।

কিনডল বলেন, "আমরা তার কাছে চিঠিটি পাঠিয়েছি। চিঠির সঙ্গে 'তোমাকে চাই' লেখা একটি টি-শার্টও ছিল। ওটাও পাঠানো হয়েছে।"


দেড় মিলিয়ন ডলারে বিক্রি হলো অস্টিনের পান্ডুলিপি
প্রখ্যাত ঔপন্যাসিক জেন অস্টিনের একটি অসম্পূর্ণ উপন্যাসের পা-ুলিপি নিলামে ৯ লাখ ৯৩ হাজার ২৫০ পাউন্ডে (১৬ লাখ মার্কিন ডলার) বিক্রি হয়েছে।

ব্যক্তিগত মালিকানায় থাকা এই পান্ডুলিপিটি অক্সফোর্ডের বোডেলিয়ান গ্রন্থাগার কিনে নিয়েছে বলে বিবিসি জানায়।

নিলামকারী প্রতিষ্ঠান সোথেবি'স সম্ভাব্য মূল্যের চেয়ে তিনগুণ বেশি দামে বিক্রি হওয়া 'দ্য ওয়াটসনস' নামের ওই পা-ুলিপিটির মূল্য নির্ধারণ করেছিল ২ থেকে ৩ লাখ পাউন্ড।

এক ধনী আত্মীয়ের কাছে লালিত পালিত হয়ে ১৮০৪ সালে পিতার কাছে ফিরে আসা এক নারীর গল্প এ পা-ুলিপিতে তুলে ধরা হয়েছে। আর পা-ুলিপিটি গুরুত্বপূর্ণ হওয়ার কারণ হচ্ছে, অস্টিনের খসড়া পান্ডুলিপিগুলোর মধ্যে অল্প কিছুই কেবল টিকে রয়েছে।

নিলামকারী প্রতিষ্ঠানটির বিশেষজ্ঞ গ্যাব্রিয়েল হেটন বলেন, অস্টিনের এ কাজটি 'বিশেষভাবে তথ্যমূলক'।

তিনি আরো বলেন, "জেন অস্টিনের এত পুরোনো একটি পান্ডুলিপি এখন বিক্রি হওয়ায় আমরা অভিভূত।"

নিলামে উপস্থিত থাকা বিবিসির শিল্প বিষয়ক সম্পাদক উইল গোম্পার্টজ জানান, বিদেশি কোনো ক্রেতার কাছে পান্ডুলিপিটি বিক্রি হওয়ার সম্ভাবনা ছিল।

এ পা-ুলিপিটির আটটি পৃষ্ঠা নিউ ইয়র্কের মরগ্যান লাইব্রেরিতে রয়েছে। তাই এটি তাদের কেনার সম্ভাবনা থাকলেও ন্যাশনাল হেরিটেজ মেমোরিয়ালের বড় একটি অনুদানে (৮,৯৪,৭০ পাউন্ড) বোডেলিয়ান লাইব্রেরি এটি কিনে নিয়েছে।

'প্রাইড অ্যান্ড প্রেজুডিস'সহ অস্টিনের ৬টি সম্পূর্ণ উপন্যাস প্রকাশিত হয়েছে। ১৮১৭ সালে ৪১ বছর বয়সে তার মৃত্যু হয়। 


ভিডিও ফিকশনে গান গাইলেন তিশা
অভিনয়ের পাশাপাশি সংগীতশিল্পী হিসেবেও আলাদা একটা পরিচয় আছে তিশার। সেই পরিচয়ে এবার তিনি একটি ভিডিও ফিকশনে হাজির হচ্ছেন। ফ্লাশব্যাক নামে ভিডিও ফিকশনটিতে গান গাইলেন তিশা। এটি লিখেছেন মাবরুর রশিদ। আর যৌথভাবে পরিচালনা করেছেন ইমরাউল রাফাত ও মাবরুর রশিদ। জাতীয় কবি কাজী নজরুল ইসলামের ‘শিকল পরা ছল’ গানটি গেয়েছেন তিশা। গানটিকে নতুনভাবে কম্পোজিশন করেছে ব্যান্ড ‘স্টিমিং’।
ভিডিও ফিকশন ফ্লাশব্যাকে তিশাকে একজন রকস্টারের ভূমিকায় অভিনয় করতে দেখা যাবে। পরিচালক বলেন, ‘তিশাকে আমরা এই ভিডিও ফিকশনে সম্পূর্ণ ভিন্নরূপে দেখতে পাব, যেভাবে তিশাকে আগে কখনই দেখা যায়নি।’জানা গেছে, খুব শিগগিরই গানটি বিভিন্ন এফএম রেডিওতে প্রচারিত হবে।
দুর্গম পাহাড়ি এলাকায় শিমলা
হবিগঞ্জ জেলার চুনারুঘাট থানার কালেঙ্গার দুর্গম পাহাড়ি এলাকায় এখন চলচ্চিত্রের শুটিং করছেন চিত্রনায়িকা শিমলা। ছবির নাম ‘রূপগাওয়াল’। ১৫ নভেম্বর থেকে সেখানে ছবিটির শুটিং হচ্ছে। ছবিটি পরিচালনা করছেন হাবিবুর রহমান। হবিগঞ্জে যাওয়ার আগে শিমলা প্রথম আলোর ত্রয়োদশ প্রতিষ্ঠাবার্ষিকীর অনুষ্ঠানে এসেছিলেন। বঙ্গবন্ধু আন্তর্জাতিক সম্মেলন কেন্দ্রের এ অনুষ্ঠানে প্রায় ঘণ্টাখানেক অবস্থান করে ভক্তদের অটোগ্রাফ দেন এবং তাঁদের সঙ্গে সময় কাটান।
হবিগঞ্জ যাওয়ার আগে শিমলা বলেন, ‘রূপগাওয়াল ছবিটির গল্প অসাধারণ। এ ধরনের গল্পের একটি চলচ্চিত্রে কাজ করতে পেরে ভালো লাগছে। আর এলাকাটা এতটাই দুর্গম যে আমরা যেখানে শুটিং করছি, সেখানে কোনো মুঠোফোন প্রতিষ্ঠানের নেটওয়ার্ক নেই।’
জানা গেছে, দুর্গম এই পাহাড়ি এলাকায় ২২ নভেম্বর পর্যন্ত ছবিটির শুটিং করবেন শিমলা।
রূপগাওয়াল চলচ্চিত্রে আরও অভিনয় করছেন চম্পা, নিলয়, মাসুম আজিজ, লিজা, শ্রাবণী, আনোয়ার শাহীসহ আরও অনেকে।
গীতিকার মৌসুমী
শুরুতে মডেলিং, এরপর অভিনয়, তারপর পরিচালনা। এবার মৌসুমী চলচ্চিত্রের জন্য গান লিখেছেন। ছবির নাম ছায়া-ছবি। ‘মন যা বলে বলুক’ শিরোনামে মৌসুমীর লেখা গানটির সুর ও সংগীত পরিচালনা করেছেন আরফিন রুমী।
মুম্বাই যাওয়ার আগে ছবির পরিচালক মুহাম্মদ মোস্তফা কামাল বলেন, ‘রোববার গানটির রেকর্ডিং হবে মুম্বাইয়ের স্টুডিওতে। গানটিতে শ্রেয়া ঘোষালের কণ্ঠ দেওয়ার কথা আছে।’
মৌসুমী বলেন, ‘অনেক দিন থেকেই ছবিটির পরিচালক একটি গান লেখার ব্যাপারে আমার সঙ্গে আলোচনা করছিলেন। ছবির গল্প শোনার পর ভালো লেগেছে, এরপর গানটি লিখে ফেললাম। দর্শকদের পছন্দ হলেই আমি খুশি হব।’
শ্বশুরবাড়িতে ফিরছেন ঐশ্বরিয়া
বাবা অভিষেক বচ্চন এখন মেয়ে ‘বেবি বি’কে নিজেদের বাড়ি জলসায় নিয়ে যাওয়ার জন্য অস্থির হয়ে পড়েছেন। ঐশ্বরিয়া রাই বচ্চন চেয়েছিলেন, মেয়েকে নিয়ে তাঁর বাবার বাড়ি যাবেন। আগে নাকি দুই পরিবারের মধ্যে সে রকমই কথা হয়েছিল। কিন্তু মেয়ের মুখ দেখার পর আর চোখ ফেরাতে পারছেন না অভিষেক বচ্চন। এবার নিজেদের বাসায় স্ত্রী ও কন্যাকে তুলতে চান অভিষেক।
জানা গেছে, অভিষেকের ইচ্ছার কারণে নাকি শেষ পর্যন্ত মত পাল্টেছেন ঐশ্বরিয়াও। ঠিক হয়েছে মুম্বাইয়ের সেভেন হিলস হাসপাতাল থেকে ঐশ্বরিয়া ও তাঁর শিশুকন্যাকে নিয়ে অভিষেক চলে যাবেন নিজেদের বাড়ি জলসাতে।
এরই মধ্যে সংবাদমাধ্যমকে দেওয়া এক বিবৃতিতে অভিষেক বচ্চন বলেছেন, ‘আর অপেক্ষা করতে পারছি না। দিন গুনছি, কবে ওদের নিয়ে নিজের বাসায় যেতে পারব। একসঙ্গে আনন্দ করব।’
ছায়ানটের ৫০ বছর
আদর্শ মানবতার পথে একত্র যাত্রার আহ্বান
ছায়ানটের অর্ধশত বছর পূর্তি উপলক্ষে গতকাল শুরু হয়েছে দুই দিনের অনুষ্ঠানমালা। ছায়ানট সংস্কৃতি-ভবনে উদ্বোধনী অনুষ্ঠানে (বাঁ থেকে) সংগঠনের প্রবীণ সদস্য আ ফ ম সাইফুদেদৗলা, সভাপতি সন্জীদা খাতুন ও সংগীত গুরু সোহরাব হাসান

যাত্রাপথের অর্ধশত বছর অতিক্রম করল ছায়ানট। সংগঠনটির যাত্রা শুরু হয় ১৯৬১ সালের শেষ দিকে। গতকাল শুক্রবার ৫০ বছর পূর্তি অনুষ্ঠানে বক্তারা বাঙালিত্বের চর্চাকে অব্যাহত রাখার প্রত্যয় ব্যক্ত করেন।
ধানমন্ডির ছায়ানট সংস্কৃতি-ভবনে ‘স্থির প্রত্যয়ে যাত্রা’ প্রতিপাদ্য সামনে রেখে সকাল ১০টায় শুরু হয় ৫০ বছর অতিক্রমের আনুষ্ঠানিকতা।
জাতীয় সংগীতের সঙ্গে জাতীয় পতাকা উত্তোলন করে ছায়ানটের সবচেয়ে বয়োজ্যেষ্ঠ শিক্ষক মদন গোপাল দাস অনুষ্ঠানের উদ্বোধন করেন। ভবনের সামনে শিরোনামহীন একটি ভাস্কর্যের উদ্বোধন করেন ছায়ানটের কার্যকরী সংসদের আরেক প্রবীণ সদস্য আ ফ ম সাইফুদ্ দৌলা।
ছায়ানট ভবনের মূল মিলনায়তনে দুই দিনব্যাপী আনুষ্ঠানের সম্ভাষণে ছায়ানটের সভাপতি সন্জীদা খাতুন বলেন, ‘পাকিস্তান রাষ্ট্র তখন এ দেশের বাঙালিকে পাকিস্তানি মুসলমান বানাবার জোর চেষ্টা চালাচ্ছে। এর প্রতিকূলে আমরা শুরু করলাম বাঙালিত্বের চর্চা, ঐতিহ্য চেতনাকে পুনরুদ্ধার করে বাঙালির সাংস্কৃতিক স্বাধিকার প্রতিষ্ঠিত করার চেষ্টা।’ তিনি বলেন, বিভিন্ন উৎসবের মধ্য দিয়ে বাঙালির সংগ্রামক্লিষ্ট জীবনে আনন্দের রস সিঞ্চন এবং জাতীয় সংস্কৃতির পরিচয় লাভের জন্যই ছায়ানটের সব আয়োজন।’ তিনি সবার উদ্দেশে আহ্বান জানিয়ে বলেন, ‘কেবল সংগীত নয়, শিক্ষা আর সংস্কৃতিক্ষেত্রের বহুতর সাধনার মধ্য দিয়ে জীবনের সব স্তরে সমৃদ্ধ হয়ে উঠতে চাই আমরা। শাশ্বত বাঙালি হয়ে বিশ্বমানব হয়ে ওঠার সার্বিক প্রয়াস আমাদের। আসুন, আমরা সবাই মিলে মানুষ হই, আদর্শ মানবতার পথে একত্র যাত্রা করি।’
ছায়ানটের সম্মানিত শিক্ষাগুরু নজরুলসংগীতের শিল্পী সোহরাব হোসেন বলেন, ‘সবাই সুখে আছো, তা যেন আমি দেখে যেতে পারি।’
সাবেক সদস্যরা দেশে-বিদেশে ছায়ানটের গৌরবোজ্জ্বল ইতিহাস তুলে ধরবেন, সেই প্রত্যাশার কথা জানান আ ফ ম সাইফুদ্ দৌলা।
মিলনায়তনের বাইরে ছায়ানটের সহসভাপতি সারওয়ার আলী প্রথম আলোকে বলেন, ‘বলা যায়, বর্তমানে ছায়ানট সর্ববৃহৎ একটি সংগঠন। গত ৫০ বছরে প্রায় লক্ষাধিক শিক্ষার্থী এখান থেকে বের হয়েছে। শিক্ষার্থীরা সবাই শিল্পী হবে না, তবে সুরুচির মানুষ হোক, এটিই ছায়ানটের প্রত্যাশা। ধর্মপরিচয় অক্ষুণ্ন রেখে সবাই জাতি পরিচয়ে ধন্য হবে—এই কাজটি করে যাবে ছায়ানট।’
ছায়ানটের আরেক সদস্য মফিদুল হক প্রথম আলোকে বলেন, ‘মৌলবাদসহ সব ধরনের অপশক্তির বিরুদ্ধে ছায়ানট শক্তি হিসেবে কাজ করতে চায়। তবে ছায়ানট বাংলাদেশে একটি ক্ষুদ্র দ্বীপের মতো। অন্ধকারে মশাল জ্বালানোর চেষ্টা চালাচ্ছে। এই এক মশাল থেকে হাজার মশাল জ্বলে উঠবে, সেই প্রত্যাশা নিয়ে ছায়ানট এগিয়ে চলেছে।’
প্রদর্শনী
মিগেলের দেখা বাংলাদেশ
স্পেনের শিল্পী মিগেল অলিভারের শিল্পকর্ম। আজ গ্যালারি চিত্রকে শুরু হচ্ছে তাঁর একক শিল্পকর্ম প্রদর্শনী
ছবির ক্যাপশনটি পরিষ্কার বাংলায় নিজেই বললেন শিল্পী মিগেল অলিভার: ও মাঝি ভাই, আমারে পার করবানি। খোলা ছবির খাতা। তাতে দুই পাতা জুড়ে আবহমান বাংলার এক চিরচেনা ছবি। একপাশে নৌকা বেয়ে যাচ্ছে মাঝি, অন্যপাশে নদীতীরে দাঁড়িয়ে হলুদ শাড়ি পরা গাঁয়ের বধূ। মুখটা ভালো করে দেখা যাচ্ছে না। ছবির খাতাটি ফেলে রাখা প্রায় শূন্য এক টেবিলের ওপর। যেন ধু ধু শূন্য প্রেক্ষাপটে তার অস্তিত্বকে একটি বিশেষ অবস্থায় প্রকাশ করছে। স্পেনের চিত্রকর মিগেল যমুনা নদীর তীরে এমন এক দৃশ্য দেখেই আঁকেন ছবিটি।
মিগেল অলিভার প্রথমবার বাংলাদেশে এসেছিলেন ২০০৯ সালে। বেশ কয়েক মাস ছিলেন। সে সময়েই এ দেশের নদী-নিসর্গ, মরিচের ঝালে মাছের ঝোল, লোকসংগীত আর মানুষের আন্তরিক ব্যবহারে মুগ্ধ হয়েছিলেন। সেই টানেই এ মাসের প্রথম সপ্তায় আবার বাংলায় ফেরা। এবার ঘুরেছেন নিজের ইচ্ছেমতো। বরিশাল থেকে শুরু করে পাবনা, গারো পাহাড় আর ঢাকা শহরের বিস্তর গলি থেকে রাজপথ। যা চোখে পড়ল, মনে দাগ কেটে গেল। এরই কিছু কিছু ছবি ফুটিয়ে তুলেছেন ক্যানভাসে, তেল রং ও অ্যাক্রেলিকে। এসব ছবি নিয়েই তাঁর একক শিল্পকর্ম প্রদর্শনী শুরু হচ্ছে আজ শনিবার থেকে গ্যালারি চিত্রকে (ধানমন্ডির ৬ নম্বর সড়কের ৪ নম্বর বাড়ি)। বিকেল পাঁচটায় এর উদ্বোধন করবেন আসাদুজ্জামান নূর। প্রদর্শনীর নাম ‘ভুলো না আমায়’। চলবে ৫ ডিসেম্বর পর্যন্ত।
বাংলাদেশের নদ-নদী মন কেড়েছে মিগেলের। প্রদর্শনীর অধিকাংশ ছবিও নদী, মাছ ধরা, মাঝিদের নৌকা বেয়ে চলা ইত্যাদি নিয়ে। নদীর সঙ্গে এ দেশের মানুষের বিভিন্ন পর্যায় ও পরিপ্রেক্ষিতে জীবন যাপনের যে গভীর সংযোগ, সেটি খুব সহজেই ধরতে পেরেছেন তিনি। একেই প্রাধান্য দিয়েছেন। আর আছে প্রান্তিক মানুষ।
মিগেলের সঙ্গে কথা হচ্ছিল চিত্রকের উঠানে। তিনি স্প্যানিশেই বলছিলেন। ভাবের আদান-প্রদান চলছিল শিল্পী শহীদ কবিরের ভাষান্তরে। শহীদ কবিরের মাধ্যমেই এ দেশের সঙ্গে মিগেলের যোগাযোগ। শিল্পশিক্ষাও। শহীদ কবির সেই ঘটনাটি বললেন। ১৯৮৯ সালে কবির কাজ করছিলেন মাদ্রিদের ‘রেপ্রো আর্টএচিং এডিটোরিয়াল’ নামের একটি শিল্পপ্রতিষ্ঠানে। মিগেল সেখানে একদিন হাজির তাঁর কতগুলো ড্রয়িং নিয়ে। বক্তব্য—শিল্পশিক্ষা করবেন। লাইন দেখেই কবির বুঝলেন, মিগেলের হবে। ভর্তি করে নিলেন।
প্রাতিষ্ঠানিক শিক্ষা স্থাপত্যবিদ্যায় হলেও পেশাগতভাবে স্থাপত্যচর্চায় পরে আর আগ্রহ বোধ করেননি মিগেল অলিভার। প্রবল অনুরাগ জন্মে চিত্রকলায়। ‘রেপ্রো আর্ট এচিং এডিটোরিয়ালে’ শিল্পকলার চর্চা করতে গিয়ে শহীদ কবিরের সঙ্গে গভীর হূদ্যতা। সেই সূত্রেই বাংলাদেশে আসা। মিগেল এখন পুরোদমে চারুকলার চর্চাই করছেন। স্পেন, বেলজিয়াম, কোস্টারিকা, আর্জেন্টিনা, যুক্তরাষ্ট্র ও চীনে তাঁর শিল্পকর্মের বেশ কয়েকটি একক প্রদর্শনী হয়েছে। যৌথ প্রদর্শনী হচ্ছে ইউরোপের বিভিন্ন দেশে। ঢাকায় হচ্ছে এই প্রথম।
মিগেল কবিতা ভালোবাসেন। রবীন্দ্রনাথেরও একটি প্রতিকৃতি এঁকেছেন তিনি। ঢাকায় এসে রবীন্দ্রসংগীত শুনেছেন। তবে তাঁর মন ভরিয়ে দিয়েছে লোকসংগীত। কাঙ্গালিনী সুফিয়ার কাছে শোনা লালনের ‘অপার হয়ে বসে আছি’ গানটি গভীরভাবে ছুঁয়ে গেছে তাঁর অন্তর। মনে হয়েছে, এসব গানের মধ্যে এ অঞ্চলের আত্মার স্পন্দন আছে।
মিগেল গতবার এসে মাস খানেকের মতো ছিলেন গারো পাহাড়ে। গারোদেরও ছবি এঁকেছেন তিনি। আছে কিছু স্থির জীবনচিত্র। তাতে আছে থালায় রাখা সাদা ভাত। বরিশালের মৃগেল মাছের ঝোল তাঁর মুখে লেগে আছে। তবে এ দেশের সবই যে ভালো লেগেছে তা নয়। খুব কষ্ট পেয়েছেন ছোট ছোট ছেলেমেয়েকে খালি পায়ে হাঁটতে দেখে। বুঝেছেন সাধারণ মানুষের দারিদ্র্যের মাত্রা। বিস্মিত হয়েছেন রাজপথে ট্রাকের চাকায় পিষ্ট হয়ে মানুষের লাশ পড়ে থাকতে দেখে।
এতদসত্ত্বেও এই দেশটিকে নিয়ে তাঁর মুগ্ধতা কাটেনি। আরও অনেকবার এখানে আসার ইচ্ছা আছে তাঁর। ভাবছেন, অন্য ধরনের কিছু করা যায় কি না, যাতে সাধারণ মানুষের কিছুটা হলেও উপকার হয়। শুধু এলেন, দেখলেন, ছবি আঁকলেন আর চলে গেলেন—এর মধ্যেই সীমিত রাখতে চান না বাংলার প্রতি তাঁর মুগ্ধতা।
﻿

খানে খানে যুদ্ধ
বলিউডে খানদের মধ্যকার শীতল যুদ্ধের কথা কারও অজানা নয়। কদিন বাদেই বাদেই বেজে ওঠে খান শিবিরে যুদ্ধের দামামা। এবারও বুঝি আরেক যুদ্ধ লেগে গেল! এক শিবিরে আছেন শাহরুখ খান, অন্য শিবিরে সালমান। যুদ্ধের কারণ কী? আগামী ১৩ ও ১৪ জানুয়ারি শারজা ক্রিকেট স্টেডিয়ামে বসছে সেলিব্রিটি ক্রিকেট লিগ। সেখানে শাহরুখের ‘চাক দে ইন্ডিয়া’র পাশাপাশি অংশ নিচ্ছে সালমানের একাদশ। সমস্যা হলো, এর প্রচারণার জন্য পোস্টার ছাপিয়েছেন সালমান। শাহরুখের শিবির থেকে অভিযোগ, তাদের পোস্টার নকল করেছে সালমান। তবে, পোস্টার সংশ্লিষ্ট এক ডিজাইনার বললেন, ‘১১ জন খেলোয়াড় আর একজন অধিনায়ক কিংবা ব্র্যান্ড অ্যাম্বাসেডরকে নিয়ে পোস্টারের ছবি একই রকম হতেই পারে। এতে খানদের কোনো হাত নেই।’ জিনিউজ।


ক্যানসার আক্রান্তদের উত্সর্গ অসমাপ্ত টু
ব্যান্ড দল অর্থহীনের অসমাপ্ত টু অ্যালবামটি ক্যানসার আক্রান্ত রোগীদের উত্সর্গ করা হলো। সিডিতে অ্যালবামটি প্রকাশনা করার সময় এক উত্সবে এ কথা জানান অর্থহীনের ভোকাল ও বেজ বাদক সুমন। সম্প্রতি বেইলি রোডের ‘ থার্টি থ্রি’ রেস্টুরেন্টে অ্যালবামটির সিডি আকারে মোড়ক উন্মোচন করা হয়। এটি অর্থহীন ব্যান্ডের ষষ্ঠ অ্যালবাম। ভিন্ন আমেজের ১১টি গান নিয়ে সাজানো হয়েছে পুরো অ্যালবামটি। অর্থহীন ব্যান্ডের অন্য অ্যালবামগুলো হচ্ছে ত্রিমাত্রিক (২০০০), বিবর্তন (২০০১), নতুন দিনে মিছিলে (২০০২), ধ্রুবক( ২০০৩) ও অসমাপ্ত (২০০৮)।
অর্থহীনের ষষ্ঠ অ্যালবাম ‘অসমাপ্ত-২’ অর্থহীনের ভোকাল ও বেজ বাদক সুমন জানান, ‘আমরা সব সময়ই অল্প সময়ে অ্যালবাম তৈরি করি। এ অ্যালবামটি করেছি মাত্র ৯৬ ঘণ্টায়। এটা অবশ্য কৌতূহলের বশেই। অ্যালবামটিতে মূলত দুই ধরনের গান আছে। মেলোডি এবং হেভি মেটাল। তবে সুর ও সংগীতায়নে নতুনত্ব থাকছে। অ্যালবামটি উত্সর্গ করা হয়েছে ক্যানসার আক্রান্ত রোগীদের নিয়ে ‘ক্যানসার’ শিরোনামে একটি গানও করেছে অর্থহীন। অ্যালবামটিতে গান রয়েছে ১১টি। ১০টি গান লিখেছেন সুমন। একটি গান লিখেছেন রাজীব হাসান। অসমাপ্ত টু অ্যালবামের গানের শিরোনাম হচ্ছে ‘উড়ু উড়ু মন, আলো তার আঁধার, আনমনে-২, সূর্য-২, নিকৃষ্ট-২, গল্পের শুরু (অদ্ভুত সেই ছেলেটির দ্বিতীয় ভার্সন), মাঝে মাঝে, আবার, আকাশের তারা, যাক না ও ক্যানসার।
অ্যালবামটি বাজারে এনেছে ডেডলাইন মিউজিক। মুঠোফোন প্রতিষ্ঠান বাংলালিংকের পৃষ্ঠপোষকতায় প্রকাশিত অ্যালবামটির রেডিও পার্টনার রেডিও এবিসি ।
অর্থহীন ব্যান্ডের বর্তমান লাইন আপ হচ্ছে সুমন (ভোকাল ও বেজ), রাফা (ভোকাল ও ড্রামস), কমল (গিটার) ও শিশির (গিটার ও কি-বোর্ড)।
কবিগুরুকে নিয়ে চলচ্চিত্র তৈরির উদ্যোগ
আর্জেন্টিনার প্রখ্যাত চিত্রপরিচালক পাবলো সিজার এবার আর্জেন্টিনার প্রখ্যাত লেখিকা এবং বুদ্ধিজীবী ভিক্টোরিয়া ওকাম্পোকে নিয়ে একটি চলচ্চিত্র নির্মাণের উদ্যোগ নিয়েছেন। পাবলো সিজার তাঁর এই উদ্যোগের কথা রোববার গোয়াতে সাংবাদিকদের বলেছেন। ভারতের গোয়ায় আন্তর্জাতিক চলচ্চিত্র উত্সবে যোগ দিতে এসেছেন তিনি। বলেছেন, কবিগুরুর সঙ্গে আর্জেন্টিনার প্রখ্যাত লেখিকা ওকাম্পোর সঙ্গে যোগাযোগ ছিল। ওকাম্পো ভারতে এসে কবিগুরুর সান্নিধ্য পাওয়ার জন্য গিয়েছিলেন শান্তিনিকেতনে। কবিগুরুও ওকাম্পোর আতিথ্য গ্রহণ করেছেন সেই সান ইসিস্রোতের বাড়িতে। কবিগুরুর সঙ্গে ওকাম্পোর গড়ে উঠেছিল আত্মিক সম্পর্ক। এবার এই দুজনকে নিয়ে একটি ছবি করার উদ্যোগ নিয়েছেন পাবলো সিজার। বলেছেন, তিনি চাইছেন, কবিগুরুর ভূমিকায় বলিউডের তারকা অমিতাভ বচ্চন অভিনয় করুক। অমিতাভকে এ ব্যাপারে আমন্ত্রণ জানাতে তিনি মুম্বাই যাচ্ছেন। আরও বলেছেন, তাঁর এই ছবির শুটিং হবে আর্জেন্টিনা, শান্তিনিকেতন, কলকাতা ও সুন্দরবনে।
আবার গানের জগতে আসিফ
আবারও গানের জগতে ফেরার আভাস দিলেন আসিফ আকবর। শুক্রবার যমুনার তীরে অনুষ্ঠিত ‘সিটিসেল-চ্যানেল আই মিউজিক অ্যাওয়ার্ড’ অনুষ্ঠানে সমালোচকের রায়ে সেরা গায়কের পুরস্কার পাওয়ার পর এ সিদ্ধান্তের কথা জানান তিনি। এ ব্যাপারে গতকাল সোমবার দুপুরে আসিফ বলেন, ‘আমি অনেক দিন ধরে গানের বাইরে আছি। কিন্তু মঞ্চে ওঠার পর বেশ অবাকই হয়েছি। দেখছি, উপস্থিত হাজার হাজার দর্শক এখনো আমার গান মনে রেখেছে। তা ছাড়া আমি গান থেকে অব্যাহতি নিয়েছিলাম নতুনদের পথ তৈরি করে দেওয়ার জন্য। এখন দেখছি, তা হয়নি। এবার নতুনদের নিয়েই সামনের দিকে এগিয়ে যেতে চাই।’
আসিফ আরও বলেন, ‘গত দুই বছর বিভিন্নভাবে আমাকে অনেকেই গানে ফেরার জন্য অনুরোধ করেছেন। এসব দিক বিবেচনা করেই আবার গানে ফেরার কথা ভাবছি। তবে সাদামাটাভাবে নয়। যেভাবে সংবাদ সম্মেলন করে বিদায় নিয়েছিলাম, ঠিক সেভাবে আরেকটি সংবাদ সম্মেলনের মাধ্যমে গানে ফেরার আনুষ্ঠানিক ঘোষণা দেব।’
২০০৯ সালে চলচ্চিত্রের গান থেকে অবসর নেন আসিফ। ২০১০ সালের ১৬ মার্চ এক সংবাদ সম্মেলনে ব্যক্তিগত ব্যস্ততার পাশাপাশি অডিও শিল্পের নানা অনিয়মের কথা বলে অডিও থেকেও অব্যাহতি নেওয়ার ঘোষণা দেন জনপ্রিয় এই শিল্পী।


মুখোমুখি হচ্ছেন কারিনা-বিদ্যা!
কারিনা কাপুর ও বিদ্যা বালান—দুজনেই বলিউডের আলোচিত অভিনেত্রী। তবে দুজনের সম্পর্কটা কিন্তু সাপে-নেউলে। কেউ কারও মুখ দর্শনেও রাজি নন। অথচ দুজনের প্রেমের সম্পর্ক নিয়ে গুঞ্জন শোনা গিয়েছিল একজনের সঙ্গে। তিনি হলেন বলিউড অভিনেতা শহীদ কাপুর।
অবশ্য তাঁদের দুজনের কারও সঙ্গে এখন আর শহীদ কাপুরের সে ধরনের কোনো সম্পর্ক নেই। আগের সেই জটিল বিরূপ সম্পর্কের বেড়াজাল থেকে বেরিয়ে আসতে যাচ্ছেন এ দুই অভিনেত্রী। শোনা যাচ্ছে, খুব শিগগিরই তাঁরা মুখোমুখি হতে যাচ্ছেন। করন জোহরের নতুন ছবি এক ম্যায় আওর এক তু আর এই সময়ের আলোচিত ছবি ডার্টি পিকচারের কল্যাণেই দেখা হবে দুজনের। অবশ্য এ দুজনের মুখোমুখি হওয়ার কাজটিও নাকি হবে কৌশলে, সরাসরি নয়।
জানা গেছে, ডার্টি পিকচার ছবিটি প্রেক্ষাগৃহে প্রদর্শনের সময় দেখানো হবে করন জোহরের নতুন ছবি এক ম্যায় আওর এক তুয়ের ট্রেলার।
করন মনে করেন, দ্য ডার্টি পিকচার ছবিটি সুপার-ডুপার হিট, এতে কোনো সন্দেহ নেই। আর এই ছবিটি প্রেক্ষাগৃহে চলার সময়েই এক ম্যায় আওর এক তু ছবিটির ট্রেলার দেখানোর আসল সময়। করন জোহর বলেন, ‘ছবিটির প্রযোজক একতা কাপুর আমার খুব ভালো বন্ধু। এমনকি সে খুব ভালো একজন প্রযোজকও বটে। ডার্টি পিকচার প্রদর্শনের পাশেই নিজের নতুন ছবির ট্রেলার দেখানোর ব্যবস্থা করতে পেরে এক রকম নিশ্চিতই বলা যায় করনকে।’
অবশ্য করন জোহরের এ ধরনের সিদ্ধান্তে কারিনা আদৌ খুশি কিনা সেটা এখনো নিশ্চিত হওয়া যায়নি। তবে জানা গেছে, কারিনা কোনোভাবেই বিদ্যা বালানের ওপর নির্ভরশীল হতে চান না।
এদিকে কারিনার এক ঘনিষ্ঠ সূত্রে জানা গেছে, একটি ছবিকে কীভাবে সবার কাছে আকর্ষণীয় করা যায়, সেটি প্রযোজক এবং পরিচালকই ভালো বলতে পারেন। এজন্য তিনি বা তাঁরা যে কোনো ধরনের পদক্ষেপ নিতে পারেন। কারিনার কাজ হচ্ছে শুধু অভিনয় করা। এর বেশি কিছু ভাবা আসলে তাঁর কাজ নয়।
উল্লেখ্য, ডার্টি পিকচার ছবিটি প্রেক্ষাগৃহে মুক্তি পাবে আগামী ২ ডিসেম্বর, আর করন জোহরের নতুন ছবি এক ম্যায় আওর এক তু মুক্তি পাবে আগামী বছরের ফেব্রুয়ারি মাসে।
নাটক চলাকালে বিজ্ঞাপন নয়
সাংস্কৃতিক কর্মকাণ্ড সংস্কারের অংশ হিসেবে টেলিভিশনে নাটক চলাকালে বিজ্ঞাপন প্রচারের ওপর নিষেধাজ্ঞা আরোপ করেছে চীন। দেশটির রাষ্ট্রীয় রেডিও, ফিল্ম ও টেলিভিশন প্রশাসনের (এসএআরএফটি) ওয়েবসাইটে এ কথা জানানো হয়েছে। আগামী ১ জানুয়ারি থেকে এ নির্দেশ কার্যকর হবে।
বিবিসির খবরে বলা হয়েছে, চীনের কমিউনিস্ট পার্টির জ্যেষ্ঠ নেতারা সমাজতান্ত্রিক সংস্কৃতির উন্নয়ন ঘটাতে চান। তবে ঠিক কীভাবে এটা করা হবে, এ নিয়ে স্পষ্ট করে তাঁরা কিছু বলেননি। এরই অংশ হিসেবে গত অক্টোবরে দলের সভায় এ সিদ্ধান্ত নেওয়া হয়।
দেশটির রাষ্ট্রীয় বার্তা সংস্থা সিনহুয়া বলছে, টিভি অনুষ্ঠানগুলো যাতে জনগণের আগ্রহ ও আকাঙ্ক্ষা পূরণ করতে পারে, সে জন্যই এ নিষেধাজ্ঞা আরোপ করা হয়েছে।
নাম প্রকাশে অনিচ্ছুক এসএআরএফটির এক মুখপাত্র বলেন, এর ফলে দীর্ঘ মেয়াদে টিভি নাটকগুলোকে বিজ্ঞানসম্মত ও স্বাস্থ্যসম্মত করে নির্মাণ করা সম্ভব হবে।
তবে সরকারের এ ঘোষণায় বিজ্ঞাপন বাজারে নেতিবাচক প্রভাব পড়বে বলে মনে করছেন সংশ্লিষ্টরা। হিউনান স্যাটেলাইট টিভির মুখপাত্র বলেন, এতে টিভি স্টেশন নির্বাহীদের নির্ঘুম রাত কাটাতে হবে।
প্রসঙ্গত, চীনে টেলিভিশন বিজ্ঞাপন থেকে গত বছর ৭৪ বিলিয়ন মার্কিন ডলার আয় হয়েছে।
অতিথি
‘অনিঃশেষ প্রাণ’
‘দুজনের দেখা হলো...’ অপুর সংসারের সেই জুটি, ঢাকায় এলেন। সৌমিত্র চট্টোপাধ্যায় ও শর্মিলা ঠাকুর সংবাদ সম্মেলনে। উপলক্ষ রবীন্দ্রনাথ ঠাকুরের সার্ধশততম জন্মবার্ষিকীর অনুষ্ঠান

পাণ্ডুলিপি বেশ কবার কাটাছেঁড়া করেছেন শঙ্খ ঘোষ। তার পরই তৈরি হয়েছে মূল পাণ্ডুলিপি। অনুষ্ঠানজুড়ে এ যেন রবীন্দ্রনাথেই অবগাহন। ‘এক্সকালিবার এন্টারটেইনমেন্ট’ ও ‘যাত্রিক’-এর আয়োজনে ‘অনিঃশেষ প্রাণ’ অনুষ্ঠানটি হোটেল র‌্যাডিসনের বলরুমে গতকাল সোমবার সন্ধ্যায় উপভোগ করলেন দর্শকেরা।
রবীন্দ্রনাথের জীবন উঠে এল তিন শিল্পীর কণ্ঠে। কণ্ঠে কেন বলি, তাঁদের সত্তায়। বেহালার ছড়গুলো সচল হওয়ার পর শর্মিলা ঠাকুরের বর্ণনা দিয়ে শুরু হলো অনুষ্ঠান। জীবনের প্রথম দিন থেকেই রবীন্দ্রনাথ কীভাবে বেড়ে উঠছেন, সেই বর্ণনার পাশাপাশি চলল আবৃত্তি। এবার সৌমিত্র চট্টোপাধ্যায়। ‘জীবনের সিংহদ্বারে বসিনু...’ রবীন্দ্রনাথের কবিতা সৌমিত্রের কণ্ঠে। জগন্নাথ গুহ কিছুক্ষণ পর পর কাহিনি এগিয়ে নিচ্ছিলেন ইংরেজিতে। মঞ্চের বাঁ দিকটায় ছিলেন যন্ত্রশিল্পীরা। তাঁরা বর্ণনা, আবৃত্তির ফাঁকে, দুটো ঘটনার মাঝখানটিকে ভরিয়ে দিচ্ছিলেন সুরের মূর্ছনায়।
মায়ের মৃত্যুর পর কাদম্বরী দেবী, রবীন্দ্রনাথের বিয়ের কথা উঠে এল রবীন্দ্রনাথের লেখনীর আশ্রয়েই। জ্যোতিরিন্দ্র আর কাদম্বরী রবিকে ফেলে বেড়াতে গেলে কবির একাকিত্বের কষ্টও উঠে এল সৌমিত্রের কণ্ঠে। ২৩ বছর বয়সী কবি বিয়ে করলেন ১১ বছরের মৃণালিনীকে। এরপর কাদম্বরীর আত্মহত্যা, রবীন্দ্রনাথের মনে সে মৃত্যুর অভিঘাত...এভাবেই এগিয়ে যেতে থাকে রবীন্দ্রনাথের জীবন। বাবা এই ছেলের হাতেই দিলেন জমিদারি রক্ষার ভার। সাধারণ মানুষের সঙ্গে পরিচয় হলো রবীন্দ্রনাথের, পরিচয় হলো দেশের প্রকৃতির সঙ্গে। উঠে এল পতিসরের নাগর নদের কথা। সৌমিত্রের ভরাট কণ্ঠে শোনা গেল ‘হে পদ্মা আমার’।
এরপর এল শান্তিনিকেতন প্রতিষ্ঠার কথা, মৃণালিনীর কথা; ছেলেমেয়েদের পড়াশোনা, প্রজাদের সুখশান্তির দিকে নজর রাখায় পারদর্শী ছিলেন মৃণালিনী। নিজের গয়নাও কবিকে দিয়ে বলেছিলেন, স্কুল চালাও। ১৯০৫ সালের দেশভাগের বিরুদ্ধে রবীন্দ্রনাথ, তাঁর ‘সার্থক জনম আমার জন্মেছি এই দেশে’ গেয়ে শোনালেন মধুশ্রী মজুমদার, দলের সঙ্গে থেকেই, যন্ত্রীদের পাশে বসে। মাঝেমধ্যেই পর্দায় ভেসে উঠছিল প্রাসঙ্গিক ছবি, কখনো রবীন্দ্রনাথের কোনো লেখার পাণ্ডুলিপি।
‘অনিঃশেষ প্রাণ’ মূলত রবীন্দ্রনাথের কবিতা, গান, চিঠিপত্র, প্রবন্ধ, বিভিন্ন ধরনের লেখার সমাহারে তাঁর জীবনকে ছবির মতো তুলে আনারই চেষ্টা। ‘বাংলার মাটি বাংলার জল’ যখন ভেসে আসে যন্ত্রীদের সুরে, তখন যেন এক অপার্থিব আবহেরই সৃষ্টি হয়। ‘অনিঃশেষ প্রাণ’-এর নির্দেশনায় ছিলেন প্রখ্যাত পরিচালক সৌমিত্র মিত্র। সংগীতে ইব্রাহিম মজুমদার। পাণ্ডুলিপি পড়ে তাতে নানা পরিবর্তন এনেছেন শঙ্খ ঘোষ।
একটি অসাধারণ দৃশ্যও উপস্থিত দর্শকদের চোখ এড়ায় না। একবার নিজের সংলাপ ভুলে গিয়েছিলেন সৌমিত্র। কোথা থেকে ধরতে হবে, তা দেখিয়ে দিলেন শর্মিলা ঠাকুর। এবং তা এতখানি মমতা ও যত্ন নিয়ে যে মনে হলো, সত্যজিতের অপর্ণাই যেন অপুকে ভুল শুধরে দিচ্ছেন!
অনুষ্ঠানের শুরুতে অভিনয়শিল্পী জুন মালিয়া কলাকুশলীদের পরিচিত করালেন এবং সংক্ষিপ্ত বক্তব্য দিলেন তথ্য ও সংস্কৃতিমন্ত্রী আবুল কালাম আজাদ।
সংবাদ সম্মেলন
এর আগে গতকাল মধ্যাহ্নে র‌্যাডিসন ওয়াটার গার্ডেন হোটেলে অনুষ্ঠানের আয়োজকদের পক্ষ থেকে সৌমিত্র চট্টোপাধ্যায় ও শর্মিলা ঠাকুরের উপস্থিতিতে সংবাদ সম্মেলনের আয়োজন করা হয়।
কবিগুরু রবীন্দ্রনাথ ঠাকুরের সার্ধশততম জন্মবার্ষিকী উপলক্ষে ‘অনিঃশেষ প্রাণ’ (লাইফ আনএন্ডিং) নামের এ আয়োজনের উদ্যোক্তা ‘এক্সকালিবার এন্টারটেইনমেন্ট’ ও ‘যাত্রিক’। তাদের সহায়তা করেছে মুঠোফোন সেবাদাতা প্রতিষ্ঠান এয়ারটেল ও সিটি ব্যাংক লিমিটেড।
এ সময় সৌমিত্র চট্টোপাধ্যায় বলেন, বাংলাদেশে তিনি অনেকবার এসেছেন। যেভাবে এখানে রবীন্দ্রনাথের গান গাওয়া হয়, কবিতা আবৃত্তি করা হয়, তাতে বোঝা যায় তিনি এখানে গভীরভাবে সমাদৃত; পশ্চিমবঙ্গে এতটা কি না, তাতে সন্দেহ রয়ে যায়। সৌমিত্র চট্টোপাধ্যায় বলেন, ‘বাঙালির মর্মে যে রবীন্দ্রনাথ, আপনারাই তা ধরে রেখেছেন।’
শর্মিলা ঠাকুর বলেন, এটাই তাঁর ঢাকায় প্রথম আসা। রবীন্দ্রনাথ ঠাকুরের উত্তরাধিকার নিয়ে তাঁকে কেন্দ্র করে আয়োজিত অনুষ্ঠান করতে আসতে পেরে এই প্রথম সফরটি তাঁর কাছে বিশেষভাবে স্মরণীয় হয়ে থাকবে। এ সময় অনুষ্ঠানটির পরিচালক সৌমিত্র মিত্র এবং অন্যান্য কলাকুশলী উপস্থিত ছিলেন।
পরিচালক জানান, রবীন্দ্রনাথ ঠাকুরের জীবনালেখ্য ও কাজ নিয়ে সংগীতনির্ভর এই দ্বিভাষিক আয়োজনটির পরিকল্পনা করা হয়েছে। এতে আব্রাহাম মজুমদারের সংগীত পরিচালনায় কলকাতা মিউজিক একাডেমির চেম্বার অর্কেস্ট্রা সংগীত পরিবেশন করেছে।
সংবাদ সম্মেলনে এয়ারটেলের চিফ সেলস অ্যান্ড মার্কেটিং অফিসার অভয় শেঠ, সিটি ব্যাংক লিমিটেডের ডিএমডি মাশরুর আরেফিন, এক্সকালিবারের সিইও ফারহান কুদ্দুস বক্তব্য দেন।


ব্যাংকক থেকে শাকিবের আসবাবপত্র
সিনেমা শুটিংয়ের সুবাদে প্রতি মাসেই ব্যাংকক যেতে হয় শাকিব খানকে। শুটিংয়ে বিরতি পেলেই শাকিব বেরিয়ে পড়েন বিভিন্ন শপিংমলে। গত এক বছরে শাকিব পছন্দ করেছেন তাঁর বাড়ির জন্য নানা আসবাবপত্র। বললেন, এবারে তিনি সেসব আসবাবপত্র কিনেছেন। কিছু আসবাবপত্র এর আগে নিয়েও এসেছিলেন তিনি। তবে এবারই পানি পথে আসছে আসবাবপত্রের বড় চালান।
জানা গেছে, বর্তমানে শাকিবের ফ্ল্যাটের কাজ চলছে এবং পাশাপাশি বাড়ি নির্মাণের কাজও এগিয়ে চলছে। এরই মধ্যে তিনি একটি বড় ফ্ল্যাট ভাড়া নিয়েছেন গুলশানে। সেখানেই আপাতত এসব আসবাবপত্র রাখা হবে বলে জানিয়েছেন তিনি।


সালমানের বিরুদ্ধে মামলা
মামলা যেন আর পিছু ছাড়ছে না বলিউড তারকা সালমান খানের। হরিণ শিকার, জমি নিয়ে ঝামেলার মামলার পর এবারে দুর্নীতিবিরোধী আন্দোলনের কর্মীদের আঘাত করার অভিযোগে মামলা হয়েছে তাঁর বিরুদ্ধে।
দুর্নীতিবিরোধী আন্দোলনকারী ও জন রাজ্য পার্টির সাধারণ সম্পাদক ওমেন্দ্র ভারতকে আঘাত করার অভিযোগে কানপুরের কাকাদেও থানায় মামলাটি করা হয়।
২৪ আগস্টের ওই ঘটনায় করা মামলায় সালমান খান, তাঁর দেহরক্ষী শেরা ও আরও পাঁচজনকে আসামি করা হয়েছে।
মামলার অভিযোগে বলা হয়, দুর্নীতিবিরোধী আন্দোলনের কর্মীরা সালমানের গাড়ির কাছে এসে তাঁকে গান্ধী টুপি দিতে চান। এ সময় তাঁরা সালমানকে তাঁদের সঙ্গে যোগ দেওয়ার অনুরোধ জানান। কিন্তু সালমান খানের ব্যক্তিগত নিরাপত্তারক্ষীরা কর্মীদের মারধর করেন।
মামলার তদন্ত কর্মকর্তা অনুপ যাদব বিষয়টি নিশ্চিত করেছেন।


মুক্তিযুদ্ধের নাটকে নিপুণ
বড়পর্দায় অভিনয়ের পাশাপাশি ছোটপর্দায়ও কাজ করছেন নিপুণ। বিভিন্ন নাটকে অভিনয় করলেও নিপুণ কখনোই মুক্তিযুদ্ধের নাটকে অভিনয় করেননি। এবারই প্রথম মুক্তিযুদ্ধভিত্তিক একটি গল্পের নাটকে অভিনয় করলেন। নাটকের নাম ‘কারবালার পানি’।
নাটকটির চিত্রনাট্য ও সংলাপ লিখেছেন সোহেল আরমান। পরিচালনা করছেন আমজাদ হোসেন। সম্প্রতি মানিকগঞ্জের সাঁটুরিয়ায় এই নাটকের শুটিং সম্পন্ন হয়।
মুক্তিযুদ্ধকালীন ঘটনাকে নিয়ে নির্মাণাধীন এ নাটকের গল্প আবর্তিত হয়েছে একজন বাবা ও তাঁর মেয়েকে নিয়ে। গল্পের প্রয়োজনেই নাটকে এই দুটি চরিত্রকে বেশি প্রাধান্য দেওয়া হয়েছে। নাটকে বাবা চরিত্রে আবুল হায়াত এবং তাঁর মেয়ের চরিত্রে অভিনয় করেছেন নিপুণ। অতিথি চরিত্রে অভিনয় করেছেন সোহেল আরমান এবং মেজর চরিত্রে বোখারী।
নিপুণ বলেন, ‘কারবালার পানি নাটকে অভিনয় আমার জন্য একেবারেই ভিন্ন অভিজ্ঞতা। এর আগে আমি কখনই মুক্তিযুদ্ধভিত্তিক কোনো নাটকে কাজ করিনি। চেষ্টা করেছি চরিত্রটি ফুটিয়ে তোলার।’
নিপুণ সম্প্রতি চিত্রনায়ক ইমনের বিপরীতে ‘তবু তুমি আমার’ নামের নতুন একটি ছবিতে অভিনয়ের জন্য চুক্তিবদ্ধ হয়েছেন।
জানা গেছে, নাটকটি আগামী ১৬ ডিসেম্বর চ্যানেল আইতে দেখানো হবে।
বাটেক্সপোতে আইয়ুব বাচ্চু
আবারও সূচনা সংগীতে কাজ করলেন আইয়ুব বাচ্চু। এবারের সূচনা সংগীতটি বাটেক্সপো-২০১১ অনুষ্ঠান উপলক্ষে। জানা গেছে, বাংলাদেশের তৈরি পোশাকশিল্পের যাত্রা লগ্ন থেকে বিশ্বব্যাপী এ দেশের পোশাকের যে চাহিদা তার ব্যাপ্তি তুলে ধরতে বিজিএমইএ এ সূচনা সংগীতটি তৈরি করেছেন। গানটির শিরোনাম হচ্ছে, ‘কোটি জনতার বাংলাদেশ স্বপ্ন দেখে, বিজয়ের নিশান উড়ছে দেখো পৃথিবীর বুকে, আমাদের সম্ভাবনা আছে লুকিয়ে গর্ভে, পোশাক শিল্পের নব যাত্রার উত্সবে।’
সুর ও সংগীত পরিচালনার পাশাপাশি গানটিতে কণ্ঠও দিয়েছেন আইয়ুব বাচ্চু। এতে তাঁর সঙ্গে আরও গেয়েছেন আতিক হাসান, আরিফ, কণা ও মিমি।
আইয়ুব বাচ্চু বলেন, ‘আমি সাধারণত সূচনা সংগীতের কাজ করি না। ভালো বিষয়বস্তুগুলোই আমাকে বেশি আগ্রহী করে। আমার বিশ্বাস এই গানটি সবার ভালো লাগবে।’
আয়োজক সূত্রে জানা গেছে, সূচনা সংগীত পরিবেশনার মধ্য দিয়ে এবারের বাটেক্সপো ২০১১-এর যাত্রায় নতুন মাত্রা যোগ করবে বলে আশা করা যাচ্ছে।
দুই দিনব্যাপী বাটেক্সপো নাইটের শুরুতেই দেশীয় শিল্পীদের অংশগ্রহণ ও জমকালো নৃত্যের কোরিওগ্রাফিতে থিম সংগীতের পরিবেশনার মধ্য দিয়ে অনুষ্ঠানটি শুরু হবে।
এবারের বাটেক্সপো ২০১১-এর প্রধান সমন্বয়কারীর দায়িত্বে আছেন ওয়েল গ্রুপের চেয়ারম্যান সৈয়দ নুরুল ইসলাম।
ক্যানসার আক্রান্তদের উৎসর্গ অসমাপ্ত টু
ব্যান্ড দল অর্থহীনের অসমাপ্ত টু অ্যালবামটি ক্যানসার আক্রান্ত রোগীদের উত্সর্গ করা হলো। সিডিতে অ্যালবামটি প্রকাশনা করার সময় এক উত্সবে এ কথা জানান অর্থহীনের ভোকাল ও বেজ বাদক সুমন। সম্প্রতি বেইলি রোডের ‘ থার্টি থ্রি’ রেস্টুরেন্টে অ্যালবামটির সিডি আকারে মোড়ক উন্মোচন করা হয়। এটি অর্থহীন ব্যান্ডের ষষ্ঠ অ্যালবাম। ভিন্ন আমেজের ১১টি গান নিয়ে সাজানো হয়েছে পুরো অ্যালবামটি। অর্থহীন ব্যান্ডের অন্য অ্যালবামগুলো হচ্ছে ত্রিমাত্রিক (২০০০), বিবর্তন (২০০১), নতুন দিনে মিছিলে (২০০২), ধ্রুবক( ২০০৩) ও অসমাপ্ত (২০০৮)।
অর্থহীনের ষষ্ঠ অ্যালবাম ‘অসমাপ্ত-২’ অর্থহীনের ভোকাল ও বেজ বাদক সুমন জানান, ‘আমরা সব সময়ই অল্প সময়ে অ্যালবাম তৈরি করি। এ অ্যালবামটি করেছি মাত্র ৯৬ ঘণ্টায়। এটা অবশ্য কৌতূহলের বশেই। অ্যালবামটিতে মূলত দুই ধরনের গান আছে। মেলোডি এবং হেভি মেটাল। তবে সুর ও সংগীতায়নে নতুনত্ব থাকছে। অ্যালবামটি উত্সর্গ করা হয়েছে ক্যানসার আক্রান্ত রোগীদের নিয়ে ‘ক্যানসার’ শিরোনামে একটি গানও করেছে অর্থহীন। অ্যালবামটিতে গান রয়েছে ১১টি। ১০টি গান লিখেছেন সুমন। একটি গান লিখেছেন রাজীব হাসান। অসমাপ্ত টু অ্যালবামের গানের শিরোনাম হচ্ছে ‘উড়ু উড়ু মন, আলো তার আঁধার, আনমনে-২, সূর্য-২, নিকৃষ্ট-২, গল্পের শুরু (অদ্ভুত সেই ছেলেটির দ্বিতীয় ভার্সন), মাঝে মাঝে, আবার, আকাশের তারা, যাক না ও ক্যানসার।
অ্যালবামটি বাজারে এনেছে ডেডলাইন মিউজিক। মুঠোফোন প্রতিষ্ঠান বাংলালিংকের পৃষ্ঠপোষকতায় প্রকাশিত অ্যালবামটির রেডিও পার্টনার রেডিও এবিসি ।
অর্থহীন ব্যান্ডের বর্তমান লাইন আপ হচ্ছে সুমন (ভোকাল ও বেজ), রাফা (ভোকাল ও ড্রামস), কমল (গিটার) ও শিশির (গিটার ও কি-বোর্ড)।
﻿
বাবুই পাখির বাসায় হাসিন!
ভিট-চ্যানেল আই টপ মডেল হাসিন ‘বাবুই পাখির বাসা’ নামের নতুন একটি এক ঘণ্টার নাটকে অভিনয় করছেন। নাটকে তাঁর বিপরীতে অভিনয় করছেন শাহেদ। হাসিন-শাহেদ জুটির এটাই প্রথম কাজ। বাবুই পাখির বাসা নাটকটি লিখেছেন শামীমুল ইসলাম। আর পরিচালনা করছেন জিয়াউদ্দিন আলম।
সম্প্রতি উত্তরা, আশুলিয়া ও গুলশানের বিভিন্ন লোকেশনে নাটকটির শুটিং শেষ হয়েছে।
হাসিন বলেন, ‘এটি আমার তৃতীয় এক ঘণ্টার নাটক। গল্পটি অনেক সুন্দর। এই গল্পে আমার অভিনয়ের অনেক সুযোগ ছিল। চেষ্টা করেছি ভালোভাবে কাজটি করার। এমনিতেই আমি খুব বেশি নাটকে অভিনয় করিনি। ভালো কাজ হলে করার চেষ্টা করি।’
নির্মাতা সূত্রে জানা গেছে, ৯ ডিসেম্বর চ্যানেল আইয়ে দুপুরের সংবাদের পর নাটকটি দেখানো হবে।
প্রসঙ্গত, হাসিন প্রথম অভিনয় করেন তাহের শিপন পরিচালিত ‘আমাদের ছোট নদী’ নাটকে। এটিতে হাসিন অভিনয় করেছিলেন নোবেলের বিপরীতে। এ ছাড়া মাহফুজ আহমেদের বিপরীতে ‘সখা হে’ নামের একটি নাটকেও অভিনয় করেন হাসিন।


‘বেটি বি’র ছবি বেচবেন বচ্চনেরা?
বচ্চন পরিবারের নতুন অতিথি ‘বেটি বি’কে নিয়ে আলোচনা যেন আর পিছু ছাড়ছে না। হাসপাতাল থেকে বাসায় ফিরলেও এখন পর্যন্ত বেটি বির নাম চূড়ান্ত করা হয়নি। জানা গেছে, এখনো তাঁর নামের খোঁজ চলছে। প্রায় ১৫ দিন পার হয়ে গেলেও এখন পর্যন্ত বেটি বির ছবি দর্শনের সৌভাগ্য কারও হয়নি। আর বেটি বির ছবি সংগ্রহকে ঘিরে এখন সংবাদমাধ্যমগুলোর মধ্যে হুড়োহুড়ি প্রতিযোগিতার টাকার খেলা শুরু হয়েছে।
ভারতসহ বিশ্বের বিভিন্ন সংবাদ সংস্থাগুলো অধীর আগ্রহে অপেক্ষা করছে বেটি বির ছবির জন্য। ‘বেটি বি’র ছবি সংগ্রহে যে যার অবস্থান থেকে সর্বোচ্চ চেষ্টাটুকু চালিয়ে যাচ্ছে। অবশ্য সংবাদমাধ্যমগুলোর সব আবেদনই নাকচ করে দিয়েছেন বচ্চন পরিবার। অত্যন্ত বিনয়ের সঙ্গে সবাইকেই না করে দিয়েছে তারা। অমিতাভ বলেছেন, এটি একান্তই ব্যক্তিগত বিষয়।
এদিকে গুজব ছড়িয়েছে, বিদেশি মিডিয়াগুলো নাকি বেশ মরিয়া হয়ে উঠছে বচ্চন পরিবারের এ নতুন অতিথির ছবির জন্য। এ জন্য বচ্চন পরিবারকে মোটা অঙ্কের টাকার প্রস্তাবও নাকি দেওয়া হয়েছে। বচ্চনদের বিশ্বস্ত একটি সূত্রের বরাতে টাইমস অব ইন্ডিয়া জানিয়েছে, এখন পর্যন্ত কেউই টাকার বিনিময়ে বেটি বির ছবি কিনতে পারেনি।
এদিকে অভিষেক-ঐশ্বরিয়ার বিয়ে পরবর্তী ছবি বিক্রি নিয়েও সে সময় অনেক গুজব শোনা গিয়েছিল। শেষ পর্যন্ত বচ্চন পরিবার সেটিকে ভুল বলে প্রমাণিত করেছিলেন।
কিন্তু সাম্প্রতিক সময়ে অনেকে ধারণা করছেন, এ সময়ে ছবি বিক্রির ব্যাপারটা একেবারে উড়িয়ে দেওয়া ঠিক হবে না। আর বচ্চন পরিবারের নতুন অতিথির ছবি বিক্রির অধিকার শুধু তাদেরই রয়েছে। অবশ্য নিছক অর্থের জন্য অমিতাভ নাতনির ছবি বিক্রিতে সম্মতি দেবেন, কারও কাছেই বিষয়টি ঠিক হালে পানি পায়নি।
উল্লেখ্য, গত ১৬ নভেম্বর মুম্বাইয়ের সেভেন হিলস হাসপাতালে বলিউডের জনপ্রিয় অভিনেত্রী ঐশ্বরিয়া রাই কন্যাসন্তানের মা হন।
﻿

সিটিসেল-চ্যানেল আই মিউজিক অ্যাওয়ার্ড এবার পর্দায়
সিটিসেল-চ্যানেল আই মিউজিক অ্যাওয়ার্ডের এবারের আসরের একটি দৃশ্য
সপ্তম ‘সিটিসেল-চ্যানেল আই মিউজিক অ্যাওয়ার্ডের ধারণকৃত অনুষ্ঠানটি কাল শুক্রবার বেলা দুইটার সংবাদের পর চ্যানেল আইয়ে প্রচার করা হবে। পুরস্কার প্রদানের পাশাপাশি ছিল নবীন-প্রবীণ বরেণ্য ও খ্যাতিমান শিল্পীদের মনোমুগ্ধকর নানা পরিবেশনা। অংশ নেন ভারত, ভুটান, নেপাল ও শ্রীলঙ্কার শিল্পীরাও।
এবারের সিটিসেল-চ্যানেল আই মিউজিক অ্যাওয়ার্ডে আজীবন সম্মাননা পেয়েছেন আবদুল জব্বার। পুরস্কার পাওয়া অন্যরা হলেন—রবীন্দ্রসংগীতশিল্পী ইফফাত আরা দেওয়ান (সমালোচক), নন্দিতা ইয়াসমিন (জনপ্রিয়), নজরুলসংগীতশিল্পী নাশিদ কামাল (সমালোচক), সজীব (জনপ্রিয়), উচ্চাঙ্গসংগীতশিল্পী ওস্তাদ আজিজুল ইসলাম (সমালোচক), গীতিকার জুলফিকার রাসেল (সমালোচক), রবিউল ইসলাম জীবন (জনপ্রিয়), সংগীত পরিচালক শফিক তুহিন ও ইবরার টিপু যৌথভাবে (সমালোচক), তানভীর তারেক (জনপ্রিয়), লোকসংগীতশিল্পী কিরণচন্দ্র রায় (সমালোচক), রাম কানাই দাস (জনপ্রিয়), আধুনিক গানের শিল্পী আসিফ আকবর (সমালোচক), সুমনা বর্ধন (জনপ্রিয়), ছায়াছবির গানের শিল্পী রেজওয়ানা চৌধুরী বন্যা (সমালোচক), বাপ্পা মজুমদার ও কণা যৌথভাবে (জনপ্রিয়), নবাগত শিল্পী নাহিদ সুলতানা (সমালোচক), নিশীথ সূর্য (জনপ্রিয়), সাউন্ড ইঞ্জিনিয়ার বাপ্পা মজুমদার (সমালোচক), সাজ্জাদ আরেফিন (জনপ্রিয়), কভার ডিজাইনার তৌহিন হাসান (সমালোচক), সাইফুল ইসলাম (জনপ্রিয়), ব্যান্ড ডি-ইল্যুমিনেশন (সমালোচক), বোহেমিয়ান (জনপ্রিয়) এবং মিউজিক ভিডিও নির্মাতা নাজমুল সাদাত (সমালোচক) ও গাজী শুভ্র (জনপ্রিয়)।
অনুষ্ঠানটি পরিচালনা করেন শহিদুল আলম সাচ্চু। আর উপস্থাপনায় ছিলেন আফজাল হোসেন ও ফারজানা ব্রাউনিয়া।
﻿
জাহিদ এবার টাউট মজিদ
নানাধর্মী চরিত্রে অভিনয় করে জাহিদ হাসান অনেকেরই মন জয় করেছেন। এবার তিনি আরও ব্যতিক্রমধর্মী এক চরিত্রে অভিনয় করছেন। তাঁর অভিনীত এবারের চরিত্রের নাম টাউট মজিদ। ক্যাপসুল ফাইভ হান্ড্রেড এমজি নামের নতুন একটি ধারাবাহিকে এ ধরনের চরিত্রে দেখা যাবে তাঁকে। এটি লিখেছেন শফিকুর রহমান ও পরিচালনা করছেন মোহাম্মদ নোমান।
জাহিদ বলেন, ‘নাটকেব নানা রকম চরিত্রে অভিনয় করতে হয়। এবার করছি টাউট মজিদ চরিত্রে। নাটকটিতে আমাদের সমসাময়িক অভিনয়শিল্পীদের পাশাপাশি এ প্রজন্মের অনেকে কাজ করছেন। চেষ্টা করছি চরিত্রটি দর্শকদের ভালো লাগার মতো করে ফুটিয়ে তুলতে।’
﻿

বায়োনিক ম্যান হচ্ছেন লিওনার্দো?
ভবিষ্যতে কোনো বায়োনিক ম্যানের চরিত্রে দেখা যেতে পারে হলিউডের তারকা লিওনার্দো ডি-ক্যাপ্রিওকে। সত্তরের দশকে টিভি সিরিজ সিক্স মিলিয়ন ডলার ম্যানে বায়োনিক চরিত্র স্টিভ অস্টিনের অভিনয় করে দুনিয়াজুড়ে নাম কিনেছিলেন শক্তিমান অভিনেতা লি মেজরস। জনপ্রিয় সেই টিভি সিরিজটি আবার নতুন করে নির্মাণের পরিকল্পনা নেওয়া হয়েছে। এতে নাম ভূমিকায় থাকতে পারেন লিওনার্দো ডিক্যাপ্রিও।
মজার ব্যাপার হচ্ছে বর্তমানের মুদ্রামান বিবেচনায় সিরিজটির নতুন নাম হতে পারে সিক্স বিলিয়ন ডলার ম্যান।
যুক্তরাজ্যের দ্য ডেইলি স্টারের প্রকাশিত খবর অনুযায়ী লিওনার্দো নাকি এ ব্যাপারে আগ্রহও প্রকাশ করেছেন, তবে অভিনয়ে রাজি হওয়ার আগে ডি-ক্যাপ্রিও ছবির পাণ্ডুলিপি দেখে নেবেন বলেই জানিয়েছে পত্রিকাটি।
﻿

নাড়ির টানে মাতৃভূমিতে শিল্পী কোহিনূর
সংবাদ সম্মেলনে কোহিনূর, লালন ব্যান্ডের সুমী ও অন্যান্য অতিথি
নাড়ির টানে ৪০ বছর পর মাতৃভূমি বাংলাদেশে এসেছেন সংগীতশিল্পী কোহিনূর। জন্ম বাংলাদেশে হলেও মুক্তিযুদ্ধের পর নরওয়ের একটি পরিবার কোহিনূরকে দত্তক গ্রহণ করে। কোহিনুর বাংলাদেশে এসেছেন দেশের বিভিন্ন স্থানে সংগীত পরিবেশন করতে।
আজ শনিবার ঢাকার কাপা কফি ক্লাবে আয়োজিত এক সংবাদ সম্মেলনে আয়োজকেরা জানান, পুরো ডিসেম্বর মাস কোহিনূর বাংলাদেশের বিভিন্ন স্থানে সংগীত পরিবেশন করবেন। এর মধ্যে কয়েকটি অনুষ্ঠানে তাঁর সঙ্গে একত্রে গান করবেন বাংলাদেশি ফোক ফিউশন ব্যান্ড লালন।
সংবাদ সম্মেলনে কোহিনূর, ব্যান্ডদল লালন, রিক্সকনসার্টিনের ইন্টারন্যাশনাল প্রজেক্টসের প্রধান সুলভে কোরুম মাঙ্গা, লাইভ স্কয়ার কনসার্টসের পক্ষ থেকে সিইও নাফিস আহমেদ ও পরিচালক তৌহিদুর রহমান, জান্নাত বাঁধন, অভিজিত্ আসাদ খন্দকার ও আতেফ আহমেদ বিন জাফর উপস্থিত ছিলেন।
সংবাদ সম্মেলনে জানানো হয়, ৪০ বছর পর এই শিল্পী তাঁর মাতৃভূমিতে ফিরে এসেছেন একজন আন্তর্জাতিক তারকা হিসেবে। কোহিনূর ঢাকার বিভিন্ন বিশ্ববিদ্যালয় ও স্কুলে একাধিক অনুষ্ঠানে অংশগ্রহণ করবেন। এ ছাড়া তিনি রোটারি ক্লাবের জন্য একটি দাতব্য অনুষ্ঠানে অংশগ্রহণের পাশাপাশি ব্যান্ড লালনের সঙ্গে ‘কোহিনূর মিটস লালন’ শীর্ষক একটি কনসার্টেও অংশ নেবেন।
জানা গেছে, ঢাকার বাইরে কক্সবাজারেও একটি কনসার্টে অংশ নেবেন কোহিনূর। এ ছাড়া আগারগাঁওয়ে সরকারি সংগীত কলেজে একটি কর্মশালা পরিচালনা করবেন এবং স্থানীয় সংগীতশিল্পী ও পরিচালকদের সঙ্গে সাক্ষাত্ করবেন। বাংলাদেশে অবস্থানকালে ব্যান্ড লালনের সঙ্গে একটি গান রেকর্ডিংয়ের কাজ করবেন কোহিনূর।
সংবাদ সম্মেলনে আরও জানানো হয়, কোহিনূর মাদার তেরেসা অনাথ আশ্রমে যাবেন, যেখান থেকে তাঁকে দত্তক নেওয়া হয়েছিল। এর পাশাপাশি তিনি ঢাকার বটমলি হোম অনাথ আশ্রমে যাবেন তাঁর পোষ্য সন্তানদের সঙ্গে সময় কাটাতে।
নাফিস আহমেদ বলেন, ‘আমাদের দেশের একজন এ রকম বিখ্যাত শিল্পীকে দেশে ফিরিয়ে আনতে পেরে আমরা অত্যন্ত গর্বিত। দেশের অন্যান্য শিল্পীর সঙ্গে দেখা করা থেকে শুরু করে বিভিন্ন দর্শকের সামনে সংগীত পরিবেশন করা পর্যন্ত কোহিনূরের প্রতিটি কার্যক্রমই আনন্দদায়ক হবে বলে আমরা আশা করছি।’
জানা গেছে, কোহিনূরের জন্ম হয় বাংলাদেশে এবং স্বাধীনতাযুদ্ধের পর নরওয়ের একটি পরিবার তাঁকে দত্তক নেয়।
﻿

‘বেটি বি’র ছবি নিয়ে মুখ খুললেন অমিতাভ
গণমাধ্যমে খবর রটেছিল, ‘বেটি বি’র ছবি বিক্রির পরিকল্পনা করছে বচ্চন পরিবার। এ খবরে সম্ভবত ‘বিগ বি’ অমিতাভ বচ্চন খানিক মুচকি হেসেছিলেন। শুনুন না অমিতাভ কী বলেন, ‘শিশুর ছবি বিক্রি নিয়ে মিডিয়া একটি গল্প তৈরির চেষ্টা করছে। মিডিয়ার ভালো চেষ্টা।’
তাহলে ওই খবর কি পুরোটাই ‘ভুয়া’? আসলেই কি ঐশ্বরিয়া-অভিষেক দম্পতির প্রথম সন্তানের ছবি টাকার বিনিময়ে বাজারে ছাড়বে বচ্চন পরিবার?
এ ধরনের জল্পনা-কল্পনারও সোজা জবাব দিয়েছেন অমিতাভ। টুইটারের এক বার্তায় লিখেছেন, ‘এমনটা কখনোই হবে না।’
উল্লেখ্য, ১৬ নভেম্বর বলিউডের অভিনেত্রী ও সাবেক বিশ্ব সুন্দরী ঐশ্বরিয়া রাই বচ্চন একটি কন্যাশিশুর জন্ম দেন। এরপর ওই শিশুর অনেক ভুয়া ছবি ইন্টারনেটে ছড়িয়ে পড়েছিল। সর্বশেষ গণমাধ্যমের খবরে বলা হয়, বচ্চন পরিবার ওই শিশুর ছবি বিক্রির পরিকল্পনা করছে। এর পরিপ্রেক্ষিতে অমিতাভ বচ্চন এ ধরনের খবর অস্বীকার করলেন। খবর আইএএনএসের।
﻿
ছবির প্রচারণায় দিল্লিতে টম ক্রুজ
হলিউডের হার্টথ্রব অভিনেতা টম ক্রুজ এখন দিল্লিতে। নতুন ছবি ‘মিশন ইম্পসিবল ৪’-এর প্রচারণার উদ্দেশ্যেই তাঁর এ সফর। দ্য টাইমস অব ইন্ডিয়া এ খবর জানিয়েছে।
দিল্লিতে টম ক্রুজকে স্বাগত জানান বলিউড অভিনেতা অনিল কাপুর। সূত্রটি জানিয়েছে, দিল্লি সফরের সময় টম ক্রুজ আগ্রাও যাবেন। উদ্দেশ্য তাজমহলের সৌন্দর্য উপভোগ।
উল্লেখ্য, টম ক্রুজের এটাই প্রথম দিল্লি সফর। তবে এ সফরে সংবাদকর্মীদের হতাশ করেছেন তিনি। প্রচারণায় ব্যস্ত ক্রুজের নাকি এ যাত্রায় সাংবাদিকদের সঙ্গে কথা বলার কোনো অবকাশই নেই!
﻿

ক থো প ক থ ন
ব্যাংককে ২২ দিন থেকে এলাম
শুক্রবার ঢাকাসহ দেশের বিভিন্ন প্রেক্ষাগৃহে মুক্তি পেয়েছে কে আপন কে পর ছবিটি। এটি যৌথভাবে পরিচালনা করেছেন শাহীন-সুমন। ছবিতে অভিনয় করেছেন অপু বিশ্বাস। কথা হলো তাঁর সঙ্গে।
আপনি তো দেশের বাইরে ছিলেন। ফিরলেন কবে?
দুই দিন আগে, ঈদের পরদিন ব্যাংককে গিয়েছিলাম। শুটিং ছিল। ফিরে এসে একটু বিশ্রাম নিচ্ছি।
অনেক দিন ব্যাংককে থাকলেন। কতটি ছবির কাজ করলেন?
দুটি ছবির সাতটি গানের দৃশ্যের কাজ করার জন্য ওখানে গিয়েছিলাম। কাজের ফাঁকে আমরা থাইল্যান্ডের বিভিন্ন জায়গায় ঘুরেছি। এবার তো ২২ দিন থেকেছি, থাইল্যান্ডের ভাষাটা এখন কিছু কিছু বুঝতে পারি। এবার অনেকের সঙ্গে পরিচয় হয়েছে। পুরো সময়টা ভালোই কাটিয়েছি।
‘কে আপন কে পর’ ছবিতে অভিনয় করেছেন আপনি। এই ছবিটি নিয়ে কিছু বলুন।
অনেক দিন আগে ছবিটির কাজ করেছিলাম। ছবির প্রযোজক অমিত হাসান। ছবিতে অমিত ভাই বাড়ির কাজের মানুষ হিসেবে কাজ করছেন। পরে জানা যায় অন্য এক গল্প। ছবির গানগুলোও চমৎকার। আশা করছি, ছবিটি দেখে দর্শক আনন্দ পাবে।
ছবিটির কোনো উল্লেখযোগ্য দিক রয়েছে?
ছবির একটি গানে অর্ধশত শিল্পী অংশ নিয়েছেন। ভারতের মুম্বাইয়ের ওম শান্তি ওম ছবির একটি গানের ভাবনা থেকে তা সাজানো হয়েছে। গানটি যে আকর্ষণীয় হবে, তাতে কোনো সন্দেহ নেই। অনেক দিন পর আমার ছবি মুক্তি পাচ্ছে। আর ছবিতে আমার নায়ক হলেন অমিত হাসান। ওনার সঙ্গে নায়িকা হয়ে এবারই প্রথম কাজ করেছি।
ঈদে আপনার অভিনীত দুটি ছবি মুক্তি পেয়েছে। ওগুলো দেখা হয়েছে?
সেই সুযোগ আর কোথায় পেলাম? ঈদের পরদিনই তো চলে গেলাম দেশের বাইরে। শুনেছি, দর্শক নাকি ছবি দুটি ভালোভাবেই নিয়েছে। এখন একটু সময় করে ছবি দুটি দেখার ইচ্ছা আছে।
শনিবারের বিশেষ প্রতিবেদন


জয়তু সুবর্ণা আপা!
নিজের বাড়ির উঠানে হাতপাখা ও টুপিতে নকশার কাজে তদারক করছেন পীরগাছার ইটাকুমারী গ্রামের সুবর্ণা আক্তার

‘দশে মিলে করি কাজ, হারি জিতি নাহি লাজ’ এই মন্ত্রে উদ্বুদ্ধ হয়ে কাজ করছেন তাঁরা। তাঁদের হারতে হয়নি, তাঁরা জিতে চলেছেন। স্বাবলম্বী হয়েছেন, অন্যদের এগিয়ে নিচ্ছেন সেই পথে।
বলা হচ্ছে রংপুরের পীরগাছা উপজেলার ইটাকুমারী গ্রামের নারীদের কথা। ‘গ্রামীণ মহিলা উন্নয়ন সমিতি’ নামে সমবায় সমিতি গড়ে বদলে ফেলেছেন নিজেদের ভাগ্য। আর এই সমিতি গড়তে গ্রামের নারীদের এক সুতোয় গেঁথেছেন একজন—সুবর্ণা আক্তার। সদস্যদের কাছে তিনি কেবলই ‘সুবর্ণা আপা’।
সুবর্ণার নেতৃত্বে ওই সমিতির সদস্যরা হাতপাখা, লেপ, টুপিতে নকশা তোলা, মাছ, সবজি ও লিচু চাষ করে ইটাকুমারীকে কর্মমুখর এক গ্রাম হিসেবে গড়ে তুলেছেন।
শুরুর গল্প: পীরগাছা উপজেলা সদর থেকে নয় কিলোমিটার দক্ষিণের গ্রাম ইটাকুমারী। এক দশক আগেও এই গ্রামের বেশির ভাগ মানুষ ছিল দিনমজুর।
এই গ্রামেরই সচ্ছল এক পরিবারের মেয়ে সুবর্ণা। খুব কাছ থেকে দেখা গ্রামের মানুষের এমন কষ্ট তাঁকে নাড়া দিত। কিছু একটা করার তাগিদ অনুভব করতেন। সেই ভাবনা থেকে তাঁর মাথায় আসে সমবায় সমিতি গড়ার কথা। বিষয়টি গ্রামের নারীদের বোঝাতে বেরিয়ে পড়েন তিনি। তাঁর ডাকে সাড়া দেন নারীরাও।
সাফল্যের পথে: ২০০২ সালের ১০ জানুয়ারি। সুবর্ণা ১৪০ জন দরিদ্র নারীকে নিয়ে গঠন করেন গ্রামীণ মহিলা উন্নয়ন সমিতি। সিদ্ধান্ত হয়, সদস্যরা সপ্তাহে পাঁচ টাকা করে সমিতিতে জমা দেবেন। চার বছরে সমিতির সঞ্চয় আর তা বিনিয়োগ করে পাওয়া লাভে তহবিলে জমা হয় তিন লাখ ৮০ হাজার টাকা। সদস্যরা তা ভাগ করে নেন।
২০০৫ সালে সমিতির সদস্যসংখ্যা বাড়িয়ে ৩৫০ করা হয়। সাপ্তাহিক চাঁদা বাড়িয়ে করা হয় ১০ টাকা। দুই বছরে সদস্যদের জমা এবং তা বিনিয়োগে পাওয়া যায় তিন লাখ ৬৪ হাজার টাকা। সেই টাকা দিয়ে ২০০৭ সালে তিন একর আয়তনের একটি পুকুর ও দুই একর ফসলি জমি ইজারা নেওয়া হয় সমিতির নামে। পুকুরে মাছ ও জমিতে সবজি চাষ করে এক বছরে খরচ বাদে তিন লাখ ২০ হাজার টাকা আয় হয়। মূলধন সমিতির তহবিলে রেখে লাভের অংশ সদস্যরা ভাগ করে নেন।
এগিয়ে চলা: সুবর্ণার চাওয়া ছিল, গ্রামের নারীদের স্বাবলম্বী করবেন। তাই সমিতির লাভের অংশ ভাগ করে দিয়ে চুপ থাকেননি। প্রতিবেশীদের কাছে গল্প শুনে ২০০৮ সালের শুরুতে তিনি পাশের কামদেব গ্রামের রওশন আরা বেগমের কাছে যান। তাঁর কাছ থেকে শিখে নেন হাতপাখা তৈরির কৌশল। ওই বছরের ফেব্রুয়ারিতে সমিতির সদস্যদের হাতপাখা তৈরির প্রশিক্ষণ দেন। সমিতির তহবিল থেকে পোশাক কারখানার পরিত্যক্ত রঙিন সুতা কিনে শুরু হয় হাতপাখা তৈরি ও বিক্রির কাজ।
ওই বছরের জুন মাসে সমিতির নারীরা শুরু করেন টুপিতে নকশা তোলার কাজ। এর পর থেকে সমিতির সদস্য ছাড়াও আড়াই শতাধিক নারী হাতপাখা তৈরি ও টুপিতে নকশার কাজ করছেন। পাশাপাশি অনেকে লেপ-তোষক তৈরির কাজ করে নিজের পায়ে দাঁড়িয়েছেন।
গৃহবধূ ছালেহা বেগম ও নাজমা আকতার জানালেন, একটি পাখা তৈরিতে ছয় থেকে সাত টাকা খরচ হয়, বিক্রি হয় ১৮ থেকে ২০ টাকায়। তাঁদের নকশা করা টুপি রপ্তানি হয় মধ্যপ্রাচ্যে। একটি লেপ তৈরি করে ২০০ টাকা মজুরি পাওয়া যায়।
সমিতিতে এক দিন: সম্প্রতি এক সকালে ওই গ্রামে গিয়ে দেখা যায়, প্রায় সব বাড়িতেই নারীরা কেউ হাতপাখা, কেউ লেপ তৈরি, কেউ বা টুপিতে নকশা তোলার কাজ করছেন। সুবর্ণার বাড়িতেই একটি ঘর সমিতির কার্যালয় হিসেবে ব্যবহূত হয়। সেখানে গিয়ে দেখা যায়, সুবর্ণা নারীদের নিয়ে সমিতির বিভিন্ন বিষয়ে আলোচনা করছেন।
সুবর্ণা জানালেন, সমিতির অধীনে মাছ-সবজির চাষ চলছে। চলছে হাতপাখা, লেপ তৈরি ও বিক্রির ব্যবসা। ৫০ শতক আয়তনের একটি লিচুবাগান ইজারা নেওয়া হয়েছে। এসব উ ৎস থেকে আয় হওয়া অর্থ শুধু সমিতির সদস্যরাই ভাগ করে নেন না, আয়ের ৫ শতাংশ গ্রামের গরিব ছেলেমেয়েদের বিয়েতে ব্যয় করা হয়। অভাবী শিক্ষার্থীদের কিনে দেওয়া হয় বই-খাতা। এ ছাড়া সমিতির উদ্যোগে নিরক্ষর গৃহবধূদের প্রাথমিক স্বাস্থ্যপরিচর্যা, জন্মনিয়ন্ত্রণ, যৌতুক ও বাল্যবিবাহের কুফল সম্পর্কে সচেতন করা হয়।
সফল যাঁরা: সমিতির সদস্য আরজিনা খাতুন, খালেদা আকতারসহ কয়েকজন তাঁদের দিনবদলের গল্প শোনালেন। তাঁদের টিনের ঘর উঠেছে, ছেলেমেয়েরা স্কুলে যাচ্ছে। নিজেদের হাঁস, মুরগি, গাভি, ছাগল আছে। সর্বোপরি সংসারে তাঁদের মতামত গুরুত্ব পাচ্ছে।
হাছনা বেওয়া জানালেন, ১৫ বছর আগে তাঁর স্বামী মারা যান। এরপর ভিক্ষা করে সংসার চালাতেন। তবে এখন তাঁর হাঁস-মুরগি ও একটি গাভি আছে। ভিক্ষা ছেড়েছেন অনেক আগেই। এ সবই হয়েছে সমিতির সদস্য হয়ে।
২০০০ সালে এই গ্রামের চায়না বেগমের বিয়ে হয় রংপুরের গঙ্গাচড়া উপজেলার বেতগাড়ী গ্রামে। যৌতুকের টাকা দিতে না পারায় তিন বছরের মাথায় এক সন্তানসহ তাঁকে বাবার বাড়িতে ফিরে আসতে হয়। তিনি এই সমিতির সদস্য হয়ে এখন মাসে প্রায় চার হাজার টাকা আয় করছেন।
এ ছাড়া গ্রামের লাকী বেগম, সহিদা বেগম, মঞ্জুয়ারা খাতুন, আছমা বেগম, মাজেদা খাতুনসহ অনেকের কাছেই শোনা গেল তাঁদের অভাব জয়ের গল্প।
একজন সুবর্ণা: স্থানীয় ইউনিয়ন পরিষদের নির্বাচিত নারী সদস্য গুলশান আরা বেগমের ছোট মেয়ে সুবর্ণা। বিএ পাস সুবর্ণার বিয়ে হয় একই গ্রামের আশরাফুজ্জামানের সঙ্গে। তাঁদের সাড়ে তিন বছরের একটি ছেলে আছে। স্ত্রীর উদ্যোগের প্রতি সম্মান আছে স্বামী আশরাফুজ্জামানের। ‘সুবর্ণার কর্মকাণ্ডে আমরা খুশি। আমি ব্যক্তিগতভাবে তাঁকে সব সময় সমিতির কাজে উ ৎসাহ দিই।’ বলছিলেন তিনি।
ইটাকুমারী ইউনিয়ন পরিষদের (ইউপি) চেয়ারম্যান দছিজল হক বলেন, সুবর্ণার মতো নারীই এই সমাজে প্রয়োজন। ইটাকুমারী গ্রামে বাল্যবিবাহ বন্ধ হয়ে গেছে। কমেছে যৌতুকের প্রবণতাও। স্বাস্থ্যসচেতনতা, শিক্ষার প্রতি আগ্রহও বেড়েছে।
যেতে চান অনেক দূর: গ্রামের নারীদের জন্য আর কী করতে চান? সুবর্ণার উত্তর, ‘প্রত্যেক সদস্যকে একটি করে বিদেশি গাভির খামার করে দেওয়ার পরিকল্পনা আছে। হাতপাখা, লেপ তৈরি ও টুপিতে নকশার কাজে পুরো উপজেলার দরিদ্র নারীদের যুক্ত করার বিষয়টিও মাথায় আছে।’
সুবর্ণা জানালেন, তাঁর স্বপ্ন—উপজেলার প্রতিটি নারী মাথা উঁচু করে দাঁড়াবেন। এ জন্য নারীদের সংগঠিত করে সাধারণ ও কারিগরি শিক্ষার আওতায় এনে বাল্যবিবাহ, যৌতুকের কুফল, প্রাথমিক স্বাস্থ্যসেবা সম্পর্কে সচেতন করার উদ্যোগ নিতে চান তিনি।
সফল হোক তাঁর এই যাত্রা!
জানুয়ারিতে আমার নতুন অ্যালবাম আসবে
একুশে টিভিতে আজ রাতে প্রচারিত হবে বিষয়ভিত্তিক বৈঠকি গানের অনুষ্ঠান ‘তারাভরা রাতে’। অনুষ্ঠানটি উপস্থাপনা করছেন অদিতি মহসিন। প্রযোজনা করেছেন মাসুদুল হাসান। আজ গান করবেন বুলবুল ইসলাম। কথা হলো তাঁর সঙ্গে।
‘তারাভরা রাতে’ অনুষ্ঠানে কোন গানগুলো করেছেন।
বিজয়ের ৪০ বছর পূর্তি উপলক্ষে ‘তারাভরা রাতে’ অনুষ্ঠানে রবীন্দ্রনাথ ঠাকুরের স্বদেশ পর্যায়ের গান করেছি। গানগুলো হলো—‘ও আমার দেশের মাটি’, ‘ছি ছি চোখের জলে’, ‘নিশিদিন ভরসা রাখিস’ এবং ‘সার্থক জনম মাগো তোমায় ভালোবেসে’। অনুষ্ঠানটির ধারণকাজ হয়েছিল গত মাসের মাঝামাঝি। মাত্র ৪০ মিনিটেই ধারণকাজ শেষ। গানের ফাঁকে গানগুলো নিয়ে উপস্থাপক অদিতি মহসিনের সঙ্গে কথা বলেছি। অনুষ্ঠানজুড়েই ছিল বৈঠকি গানের আমেজ।
এবার এ ধরনের আর কোনো অনুষ্ঠান করেছেন?
না, মঙ্গলবার আমি কলকাতায় যাচ্ছি। সঙ্গে আমার স্ত্রী ময়নাও (শারমীন সাথী ইসলাম) যাচ্ছে। ১৫ ডিসেম্বর সকালে তারা মিউজিক চ্যানেলে ‘আজ সকালের আমন্ত্রণে’তে আমরা দুজন গান করব। অনুষ্ঠানটি সরাসরি দেখানো হবে। এখানে আমি রবীন্দ্রনাথের স্বদেশ পর্যায় আর ময়না নজরুলের দেশের গান করবে। কলকাতায় বাংলাদেশ উপদূতাবাস ১৬ ডিসেম্বর থেকে আয়োজন করেছে ‘বাংলাদেশ উৎসব’। ওখানে ১৯ ডিসেম্বর ময়না গান করবে।
ওখানে অ্যালবামের কোনো কাজ করবেন?
আমার গাওয়া রবীন্দ্রসংগীতের একটা অ্যালবামের কাজ কিছুটা হয়ে আছে। নতুন বছরের জানুয়ারি মাসে বেঙ্গল ফাউন্ডেশন থেকে বাজারে আসবে। নাম সন্ধ্যার মেঘমালা। সংগীতায়োজন করেছেন দূর্বাদল চট্টোপাধ্যায়। এবার ওনার সঙ্গে বসে অ্যালবামটির মাস্টার তৈরি করে নিয়ে আসব।
কলকাতা থেকে আর কোথাও যাওয়ার সম্ভাবনা আছে?
এবার যেহেতু কয়েকটা দিন ওখানে থাকা হচ্ছে, তাই দিন দুয়েকের জন্য শান্তিনিকেতনে বেড়াতে যাব। শান্তিনিকেতনে চীনা ভবনের সাবেক প্রধান রীনা গাঙ্গুলির সঙ্গে অনেক দিন দেখা হয় না। তিনি আমার গান খুব পছন্দ করেন। এই সুযোগে ওঁনার সঙ্গেও দেখা হবে।


মা হচ্ছি: শিল্পা
২০০৯ সালের ২২ নভেম্বর বিয়ের পরপরই শিল্পা শেঠি বলেছিলেন, ‘ছেলেমেয়ে ভরা হাসিখুশি একটি পরিবারই আমি চাই। কমপক্ষে দুটি সন্তান তো আমার চাই-ই চাই।’ বিয়ের দুই বছর পর শিল্পার সেই ঘোষণা সত্য হতে চলেছে। টাইমস অব ইন্ডিয়ার খবরে জানা গেছে, সন্তানসম্ভবা হওয়ার বিষয়টি টুইটারের মাধ্যমে নিশ্চিত করেছেন শিল্পা। ২০১২ সালে মা হতে যাচ্ছেন শিল্পা। শিল্পার জীবনে বিষয়টি প্রথম হলেও রাজ কুন্দ্রের কিন্তু ইতোমধ্যেই বাবা ডাক শোনার সৌভাগ্য হয়েছে। আগের সংসারের পাঁচ বছরের একটি কন্যাসন্তান রয়েছে রাজের। সন্তান এর আকাঙ্ক্ষা থেকে বিয়ের আগেই রাজ-শিল্পার মুম্বাই ফ্ল্যাটে অনাগত শিশুর জন্য বেডরুমও তৈরি করা হয়েছে।
উল্লেখ্য, লারা দত্ত , সেলিনা জেটলির পর এবার ‘বেবি ক্লাব’এ নাম লেখাতে যাচ্ছেন শিল্পা। সবকিছু ঠিকঠাকভাবে চললে, ধারণা করা হচ্ছে ২০১২ সালে এঁদের তিনজনই প্রথম মাতৃত্বের স্বাদ গ্রহণ করবেন।
বাজারে এল সোলসের ‘জ্যাম’
বাজারে এসেছে দেশের অন্যতম জনপ্রিয় ব্যান্ড সোলসের নতুন অ্যালবাম ‘জ্যাম’। গতকাল শুক্রবার রাজধানীর স্থানীয় একটি রেস্টুরেন্টে এক অনাড়ম্বর অনুষ্ঠানের মধ্য দিয়ে এর প্রকাশনা উত্সব অনুষ্ঠিত হয়। এটি বাজারে এনেছে ডেডলাইন মিউজিক।
অনুষ্ঠানে সংগীতজগতের বিশিষ্ট ব্যক্তি, ব্যান্ডের সাবেক সদস্য, গ্রামীণফোনের ঊর্ধ্বতন কর্মকর্তা, প্রযোজনা প্রতিষ্ঠান ডেডলাইন মিউজিকের কর্মকর্তা, গীতিকার ও সাংবাদিকেরা উপস্থিত ছিলেন। সোলসের লিড গিটারিস্ট ও গায়ক পার্থ বড়ুয়া এবং ব্যান্ডের সদস্যরা মিলে এই সিডির উন্মোচন করেন। পরে অ্যালবামটির কয়েকটি গান পরিবেশন করেন তাঁরা।
পার্থ বড়ুয়া বলেন, দীর্ঘ সময় পরে আমরা আমাদের শ্রোতাদের কিছু ভালো গান উপহার দিচ্ছি। এই অ্যালবামে দুজন উদীয়মান তারকাকে সঙ্গে পেয়েছি। আশা করি, আমাদের অনুরাগীরা নতুন অ্যালবাম ‘জ্যাম’-এর গানগুলো পছন্দ করবে।
গ্রামীণফোনের হেড অব মার্কেট কমিউনিকেশনস সাজিদ রিজওয়ান মতিন বলেন, গ্রামীণফোন সবসময় বাংলাদেশি সংগীত ও সংস্কৃতির পৃষ্ঠপোষকতা করেছে। সোলসের সঙ্গে আমাদের সম্পৃক্ততা তারই একটি প্রক্রিয়া। আমরা সোলসের কাছে অত্যন্ত কৃতজ্ঞ এবং জ্যাম অ্যালবামের সাফল্য কামনা করছি।
এর আগে এই অ্যালবামটি গ্রামীণফোনের মাধ্যমে ডিজিটাল রূপে প্রকাশিত হয়েছে।
জ্যাম অ্যালবামে আছে ১২টি গান। গানের কথা লিখেছেন কবির বকুল, আশিক, আশরাফ বাবু, টি আই অন্তর, রানা, মাহফুজ রহমান ও রনি।
পার্থ আরও জানান, এরই মধ্যে আমরা অ্যালবামের ‘জ্যাম’ গানের মিউজিক ভিডিও তৈরি করেছি।
শাস্ত্রীয় সংগীতের ব্যাপারে আগ্রহটা বেড়েছে
প্রিয়াংকা গোপ
বেঙ্গল ফাউন্ডেশন থেকে এসেছে প্রিয়াংকা গোপের গান নিয়ে অ্যালবাম সুরে সুরে দেখা হবে। সব কটি গানের গীতিকার ও সুরকার মোহাম্মাদ আসাফ্উদ্দৌলাহ। সম্প্রতি বেঙ্গল শিল্পালয়ে অ্যালবামটির মোড়ক খোলেন বরেণ্য সংগীতশিল্পী ফিরোজা বেগম। কথা হলো প্রিয়াংকা গোপের সঙ্গে।
আপনার গান শেখার কথা বলুন।
গান শেখার শুরুটা হয়েছিল টাঙ্গাইলে আনন্দ চক্রবর্তীর কাছে। এরপর রাজশাহী বিশ্ববিদ্যালয়ের অসিত রায়ের কাছে শিখেছি। গোড়া থেকেই শাস্ত্রীয় গানের প্রতি আমার অন্য রকম একটা ভালোলাগা ছিল। উচ্চমাধ্যমিক পরীক্ষার পর ভারত সরকারের আইসিসিআর বৃত্তি নিয়ে রবীন্দ্রভারতী বিশ্ববিদ্যালয়ে যাই। সেখানে শাস্ত্রীয় সংগীতের ওপর স্নাতক ও স্নাতকোত্তর করেছি। আমার গুরু পণ্ডিত অরুণ ভাদুড়ি। তাঁর কাছ থেকে শাস্ত্রীয় সংগীতের আসল স্বাদটুকু পেয়েছি। এখনো তাঁর কাছেই শিখছি। এ ছাড়া ধ্রুপদের তালিম নিয়েছি ফাল্গুনী মিত্র আর ঠুমরি শিখেছি ঊর্মি গুপ্তের কাছে। দেশে ফিরেছি ২০০৮ সালে।
এরপর কী করছেন?
দেশে ফিরে আমি ছায়ানটে শুদ্ধ সংগীত বিভাগে শিক্ষকতা করছি। গত বছর ঢাকা বিশ্ববিদ্যালয়ের সংগীত বিভাগে খণ্ডকালীন শিক্ষক হিসেবে যোগ দিয়েছি।
‘সুরে সুরে দেখা হবে’ অ্যালবামটি নিয়ে কিছু বলুন।
সুরে সুরে দেখা হবে আমার প্রথম অ্যালবাম। সব কটিই বাংলা সেমি-ক্লাসিক্যাল গান। মোহাম্মাদ আসাফ্উদ্দৌলাহর কাব্য ও সুর এককথায় অসাধারণ। গানগুলোতে গজলের একটু ছোঁয়া রয়েছে।
মোহাম্মাদ আসাফ্উদ্দৌলাহর সঙ্গে যোগাযোগটা কীভাবে হয়েছে?
বিশিষ্ট তবলাশিল্পী সৈয়দ মেহের হোসেন আমাকে তাঁর সঙ্গে পরিচয় করিয়ে দেন। মোহাম্মাদ আসাফ্উদ্দৌলাহ নাকি অনেক দিন থেকেই একটি মেয়েকণ্ঠ খুঁজছিলেন। তিনি আমার গান শোনেন। এরপর তাঁর কিছু গান আমাকে দিয়ে গাওয়ানোর সিদ্ধান্ত নেন।
এখন শাস্ত্রীয় সংগীত শেখার ব্যাপারে ছেলেমেয়েদের মধ্যে আগ্রহটা কেমন মনে হচ্ছে?
না শিখেই গান গাওয়ার একটা প্রবণতা তো সব সময়ই আছে। কিন্তু তার পরও আমি বলব, এখন কিন্তু শাস্ত্রীয় সংগীত শেখা এবং চর্চা করার ব্যাপারে আগ্রহটা খুব বেড়েছে। এটা একটা ইতিবাচক দিক।
ভূতের খোঁজে অপর্ণা!
ভূতোগ্রাফারস টেলিছবির একটি দৃশ্যে অপর্ণা ও সহশিল্পীরা
ভূত সেজে ভয় দেখানো এবং ভূত খোঁজা শুরু করছেন লাক্স তারকা অপর্ণা। সঙ্গে আছেন তাঁর তিন বন্ধু। ভূত খুঁজতে গিয়ে শেষমেষ একসময় তাঁদেরই একজন বন্ধু খুন হন। আর তখনই ভূত নিয়ে নিজেদের মধ্যে শুরু হয় নানা জটিলতা। এভাবেই ভূতোগ্রাফারস টেলিছবির গল্প এগিয়েছে। সম্প্রতি ঢাকার বিভিন্ন স্থানে টেলিছবিটির শুটিং শুরু হয়েছে। এটি লিখেছেন মনোয়ার কবির। পরিচালনা করছেন আরিফ এ আহনাফ।
অপর্ণা বলেন, ‘ভূতোগ্রাফার টেলিছবিতে কাজ করতে গিয়ে বেশ কয়েকটি পোড়াবাড়িতে আমাদের শুটিং করতে হয়েছে। গল্পের প্রয়োজনে পুরো জায়গাটিতে ভূতের এমনই এক আবহ তৈরি করা হয়েছিল যে, একদিন তো শুটিং করতে গিয়ে ভয়েই অস্থির হয়ে গিয়েছিলাম।
অপর্ণা আরও বলেন, আমি এ পর্যন্ত যতগুলো কাজ করেছি এটি তাঁর মধ্যে অন্যতম। নাটকটির কিছু দৃশ্যে আমাকে একেবারে নতুন রূপে দেখা যাবে। বলতে পারেন এ নাটকে অভিনয় করে ভালো লেগেছে আমার।
ভূতোগ্রাফারস টেলিছবির অন্যান্য অভিনয়শিল্পীরা হলেন শহীদুজ্জামান সেলিম, শতাব্দী ওয়াদুদ, মুনমুন প্রমুখ।
﻿
সবচেয়ে আবেদনময়ী অ্যানিস্টন
হলিউড তারকা জেনিফার অ্যানিস্টন বিশ্বের এযাবৎকালের সবচেয়ে আবেদনময়ী নারী। সম্প্রতি মেনসহেলথ ডটকম পরিচালিত এক জনমত জরিপের ফলাফলে এ তথ্য তুলে ধরা হয়। গত শুক্রবার এ ফলাফল প্রকাশিত হয়।
মেনসহেলথ ডটকমের প্রকাশিত তালিকায় বিশ্বের সর্বকালের সবচেয়ে আবেদনময়ী ১০০ জন নারীর নাম প্রকাশ করা হয়। তালিকার শীর্ষ পাঁচে অ্যানিস্টনের পরই রয়েছেন হলিউড তারকা র‌্যাকুয়েল ওয়েলস, মেরিলিন মনরো এবং সংগীত তারকা ব্রিটনি স্পিয়ার্স ও ম্যাডোনা।
যেসব গুণের জন্য অ্যানিস্টনকে সবচেয়ে আবেদনময়ী নারী নির্বাচিত করা হয়, তার মধ্যে রয়েছে তাঁর উজ্জ্বল চোখ। জরিপে অংশ নেওয়া ব্যক্তিদের মতে, অ্যানিস্টনের চোখ খুবই আকর্ষণীয়। ৪২ বছর বয়সেও তাঁর চাহনি তরুণীসুলভ। এমনকি তাঁর অর্ধেক বয়সী নারীরাও তাঁর চোখ দেখে ঈর্ষা করেন।
বলা হয়েছে, অ্যানিস্টনের ত্বক খুবই মসৃণ। তাঁর সাজসজ্জা কখনোই বাড়াবাড়ি মনে হয় না। অ্যানিস্টনের গালে সব সময় গোলাপি আভা থাকে। তাঁর চুল সর্বদাই রেশমি ও মসৃণ। এই চুল অনেকের কাছেই ঈর্ষণীয়। অ্যানিস্টন খুব লম্বা বা রোগা নন। তবে তাঁর দেহ প্রায় নিখুঁত বলা যায়। মিনি স্কার্ট বা আঁটসাঁট পোশাকে তাঁকে কখনোই দৃষ্টিকটু মনে হয় না।
অ্যানিস্টনের সুন্দর মুখে স্বাভাবিক সৌন্দর্যের চেয়েও বাড়তি কিছু রয়েছে বলে জরিপে অংশ নেওয়া বেশির ভাগ ব্যক্তির অভিমত, যা তাঁর সৌন্দর্যে বাড়তি মাত্রা যোগ করেছে। ইয়াহু ডটকম, ডেট্রয়েট ফ্রি প্রেস।
﻿
প্রেমিকের জন্য
প্রেমিক উইল কপেলম্যানের জন্য দীর্ঘ ১০ বছর পর মাংস খাওয়া শুরু করেছেন নিরামিষভোজী হলিউড তারকা ড্রিউ ব্যারিমোর। বছর খানেক ধরে কপেলম্যানের সঙ্গে প্রেম করছেন ব্যারিমোর। শুরুতে তিনি নিজের শাকসবজি খাওয়ার অভ্যাসে অটল থাকতে চেষ্টা করেছেন। কিন্তু নাছোড় মাংসভোজী প্রেমিকের কারণে শেষমেশ তাঁকে দীর্ঘ দিনের অভ্যাসের ব্যত্যয় ঘটাতে হয়েছে। স্টার সাময়িকীতে প্রকাশিত খবর অনুযায়ী, স্রেফ ভালোবাসার টানে, প্রেমিকের ইচ্ছায় সাড়া দিয়ে মাংস ধরেছেন চার্লিস অ্যাঞ্জেলস ছবির এ তারকা।
﻿
প্রিয়াঙ্কার আশঙ্কা
অভিনেত্রী থেকে গায়িকা হিসেবে আত্মপ্রকাশ করতে যাচ্ছেন সাবেক মিস ওয়ার্ল্ড বলিউড তারকা প্রিয়াঙ্কা চোপড়া। নতুন বছরে তাঁর প্রথম অ্যালবাম প্রকাশ হচ্ছে। এর গানগুলো তিনি নিজেই লিখেছেন। আর এখানেই তাঁর শঙ্কা। তিনি মনে করছেন, এসব গানের কথা থেকে তাঁর ব্যক্তিগত জীবনের অনেক অজানা কথা জেনে ফেলবেন ভক্তরা। এ ব্যাপারে তাঁর বরাত দিয়ে গালফ নিউজে প্রকাশিত খবরে বলা হয়, কয়েক মাসের মধ্যে তাঁর একটি গান রেকর্ড করা হবে।
ফেব্রুয়ারিতে মুক্তি পাচ্ছে কমন জেন্ডার
‘নারী ও পুরুষ আর তার মাঝে যে মানুষ, সে ও মানুষ’—এই স্লোগান নিয়ে নির্মিত হয়েছে চলচ্চিত্র ‘কমন জেন্ডার’। ছবিটির মুক্তি উপলক্ষে গতকাল রোববার সন্ধ্যায় রাজধানীর গুলশান ক্লাবে এক প্রিমিয়ার শোর আয়োজন করা হয়। এখানেই জানানো হয় আগামী ফেব্রুয়ারিতে ছবিটির প্রেক্ষাগৃহে মুক্তির ব্যাপারে। অনুষ্ঠানে ছবিটির অভিনয়শিল্পী, পরিচালক, প্রযোজক ও সাংস্কৃতিক জগতের অনেকেই উপস্থিত ছিলেন।
চলচ্চিত্রটির পরিচালক নোমান রবিন বলেন, ‘সমাজের সবার চোখে হেয় ও অবহেলিত হিজড়া জনগোষ্ঠীকে মানুষ হিসেবে সম্মান প্রদান এবং তাঁদের মানবাধিকার সম্পর্কে সচেতনতা সৃষ্টির উদ্দেশ্যে ছবিটি নির্মাণ করেছি। এ ছাড়া কমন জেন্ডার ছবিটিকে বিশ্বের বিভিন্ন দেশের চলচ্চিত্র উত্সবে দেখানোর সব ধরনের প্রস্তুতি চলছে। আশা করছি এটি দেখার পর সাধারণ মানুষের হিজড়াদের প্রতি মনোভাব পরিবর্তন হবে।’
কমন জেন্ডার চলচ্চিত্রের বিভিন্ন চরিত্র অভিনয় করেছেন অন্তু করিম, সাজু খাদেম, সিন্ডি রাউলিং, জয়রাজ, তমালসহ আরও অনেকে অভিনয় করেন।
﻿

‘ফেস টু ফেস’ এখন ‘ধ্রুবতারা’
এস আই টুটুল তাঁর ফেস টু ফেস ব্যান্ডের নাম পাল্টানোর সিদ্ধান্ত নিয়েছেন। তাঁর এই ব্যান্ডের নতুন নাম ‘ধ্রুবতারা’। এস আই টুটুল বলেন, ‘ফেস টু ফেস নামে ইউরোপ ও যুক্তরাষ্ট্রে একাধিক ব্যান্ড রয়েছে। তারা বিভিন্ন দেশে নিয়মিত গান করে। সেদিক থেকে দেশের বাইরে গান করতে গেলে আমাদের কিছুটা সমস্যার মুখোমুখি হতে হয়। আর নামটার মধ্যে পাশ্চাত্যের একটা ছোঁয়া রয়েছে। কিন্তু আমরা তো বাংলাদেশের ব্যান্ড। আমাদের ব্যান্ডের নাম বাংলায় হলে আরও ভালো হয়। এই ভাবনা থেকে ফেস টু ফেস পাল্টে আমাদের ব্যান্ডের নতুন নাম করেছি ‘ধ্রুবতারা’। আমাদের প্রথম অ্যালবামের নাম ছিল ধ্রুবতারা। ওই অ্যালবামে “ধ্রুবতারা” শিরোনামে একটি গানও আছে।’
ফেস টু ফেস ব্যান্ডের যাত্রা শুরু হয়েছিল ২০০৫ সালে। এ পর্যন্ত তাদের দুটি অ্যালবাম বাজারে এসেছে—ধ্রুবতারা (২০০৬) ও দুঃখ পোকা (২০০৮)। এস আই টুটুল জানান, ধ্রুবতারা ব্যান্ডের নামে প্রথম অ্যালবামটি আসবে আগামী বছর। এরই মধ্যে অ্যালবামের কাজ শুরু হয়েছে।
ধ্রুবতারা ব্যান্ডের সদস্যরা হলেন: এস আই টুটুল (কণ্ঠ ও গিটার), পার্থ মজুমদার (গিটার), মুজু (ড্রামস), সেইলী (লিড গিটার), ব্রুসলি (বেস গিটার), রাসেল (কিবোর্ড), আজম বাবু (শব্দ প্রকৌশলী)।
টুটুল জানান, এখন থেকে তাঁরা ধ্রুবতারা নামেই টিভি, বেতার, মঞ্চ ও অ্যালবামে গান করবেন।
﻿

ক থো প ক থ ন
শুটিং শেষে কিছুই শুনতে পেতাম না
বৈশাখী টিভিতে আজ রাতে প্রচারিত হবে ধারাবাহিক নাটক পাথরের কান্না। এটি লিখেছেন মোহাম্মদ মামুন উর রশীদ, পরিচালনা করেছেন আল হাজেন। এ নাটকে অভিনয় করছেন চঞ্চল চৌধুরী। কথা হলো তাঁর সঙ্গে।
‘পাথরের কান্না’ নাটকের কাজ কোথায় করেছিলেন?
জাফলংয়ে। ওখানে সীমান্তের পিয়াইন, রাম্বপানি, বল্লা আর সাচি নদীর আশপাশের মানুষের প্রধান পেশা নদী থেকে পাথর তুলে স্থানীয় ফরিয়াদের কাছে বিক্রি করা। তাদের জীবনের সুখ-দুঃখ আর হাসি-কান্নার গল্প নিয়ে এই ধারাবাহিক। পুরো এলাকায় শুধু পাথর আর পাথর। বিভিন্ন আকারের পাথর মেশিনে ভাঙা হচ্ছে। তার কী আওয়াজ! তখন ছিল প্রচণ্ড গরম। চিৎকার করে সংলাপ বলতে হতো। শুটিং শেষে ওই এলাকা থেকে বেরিয়ে আসার পর অনেকটা সময় কানে আর কিছুই শুনতে পেতাম না।
বাংলাভিশনে আপনার অভিনীত ‘হাড়কিপ্টে’ ধারাবাহিকটির প্রচার শুরু হচ্ছে।
শুনেছি ১৬ ডিসেম্বর ধারাবাহিকটির প্রচার শুরু হবে। চ্যানেল আইয়ে প্রচারিতসাকিন সারিসুরির দুই বছর পর আবার বৃন্দাবন দাস (নাট্যকার) ও সালাহউদ্দিন লাভলুর (পরিচালক) সঙ্গে কাজ করেছি। অনেক দিন কিন্তু সেই অর্থে তেমন কোনো ধারাবাহিক ততটা জনপ্রিয়তা পায়নি। আমি মনে করি, হাড়কিপ্টে ধারাবাহিকটির জনপ্রিয় হওয়ার সম্ভাবনা আছে।
নাটকটি কী ধরনের?
খুব সিরিয়াস, তা বলব না। দর্শককে বিনোদন দেওয়ার জন্য যা যা প্রয়োজন, তার সবই আছে এই নাটকে। ছোট ছোট বিষয় নিয়ে বড় বড় মজা করা হয়েছে। সংলাপগুলোও দারুণ।
সোমবার (আজ) আরটিভিতে ‘অলসপুর’ নামে আপনার অভিনীত আরেকটি ধারাবাহিক প্রচারিত হবে।
এখন গ্রামভিত্তিক নাটকের গল্পের ধারাগুলো প্রায় একই রকম। নির্মাতাদের মধ্যে নতুনত্ব আনার চেষ্টা খুব একটা দেখা যায় না। অলসপুর নাটকের ক্ষেত্রেও তার ব্যতিক্রম নেই। তবে হাড়কিপ্টে কিন্তু একেবারেই আলাদা।
মোস্তফা সরয়ার ফারুকীর ‘টেলিভিশন’ ছবির কী খবর?
আমরা তো অনেক দিন ছবিটির ডামি শুটিং করেছি। ডিসেম্বরের মাঝামাঝি শুটিং শুরু হওয়ার কথা ছিল। কিন্তু ১৯ থেকে ২৬ ডিসেম্বর কলকাতায় নান্দিকার উৎসবে আরণ্যকের রাঢ়াঙ নাটকটি আমন্ত্রণ পেয়েছে। আমি তো এই নাটকে নিয়মিত অভিনয় করছি। এ কারণে ছবির শুটিং কয়েক দিন পিছিয়ে দেওয়া হয়েছে।


এবার ফটোসাংবাদিকের মামলায় লিন্ডসে
মাদকাসক্তিসহ নানা অপকর্মের কারণে সমালোচিত হলিউডের অভিনেত্রী লিন্ডসে লোহান। এসব অপকর্মের কারণে তাঁর জীবনে জল কম ঘোলা হয়নি! জেল-জরিমানাসহ নানা ধরনের শাস্তিও ভোগ করতে হয়েছে তাঁকে। সম্প্রতি হলিউডের আলোচিত এ অভিনেত্রীর বিরুদ্ধে মামলা ঠুকে দিয়েছেন এক ফটোসাংবাদিক।
২০১০ সালে হলিউডের রাস্তায় একটি দুর্ঘটনাকে কেন্দ্র করে মামলাটি করা হয়েছে বলেই জানিয়েছে টিএমজি। লিন্ডসের বিরুদ্ধে অভিযোগ হচ্ছে, হলিউডের একটি নৈশক্লাব থেকে দ্রুত বাসায় ফেরার পথে এক ফটোসাংবাদিক তাঁর গাড়ির সঙ্গে সংঘর্ষের কারণে আহত হন। লিন্ডসের গাড়ির সঙ্গে দুর্ঘটনায় সেই ফটোসাংবাদিক শরীরের বিভিন্ন অংশে আঘাত পান।
ফটোসাংবাদিকের আইনজীবীর বরাতে টিএমজি জানিয়েছে, লিন্ডসের বিরুদ্ধে মামলার কারণ হলো লিন্ডসের গাড়িচালক তাঁর নির্দেশনা অনুযায়ীই গাড়ি চালাচ্ছিলেন। লিন্ডসের গাড়িটি নৈশক্লাব থেকে খুব দ্রুতগতিতে বের হওয়ার পথে ওই ফটোসাংবাদিককে আহত করে।
ফটোসাংবাদিকের আইনজীবী নেইল স্টেইনার বলেন, লিন্ডসের বিমা প্রতিষ্ঠানের সঙ্গে বিষয়টি মীমাংসার জন্য যোগাযোগ করা হলে তারা যত্সামান্য ক্ষতিপূরণ দিতে চেয়েছিল। নেইল আরও বলেন, ‘২০১০ সালে নৈশক্লাব থেকে ফেরার পথে সেই ঘটনায় আহত ওই ফটোসাংবাদিকের পক্ষে আমি শুধু যুক্তিসংগত আর্থিক ক্ষতিপূরণই দাবিই করেছি। নেইল আরও জানিয়েছেন, আহত হওয়ার কারণে ওই ফটোসাংবাদিককে অর্থোপেডিক ও নিওরোলজিক চিকিত্সা নিতে হয়েছিল।


শাকিলা নন, গাইছেন ফাহমিদা
কণ্ঠশিল্পী শাকিলা জাফর নীলনদের ঠিকানা নাটকে গান গাওয়ার পাশাপাশি অভিনয় করবেন—বিভিন্ন সংবাদমাধ্যমে এমন খবর প্রকাশিত হয়েছিল। খবরটি সত্য নয়, শাকিলার বক্তব্যসহ এ বিষয়টি নিশ্চিত করে খবর প্রকাশ করেছিল প্রথম আলো অনলাইন। সে সময় প্রথম আলো অনলাইনের সঙ্গে আলাপকালে বিস্ময় প্রকাশ করে শাকিলা জাফর বলেছিলেন, ‘নাটকে অভিনয়ের ব্যাপারে কারও সঙ্গে আমার কোনো ধরনের আলাপ-আলোচনাই হয়নি। এটা পুরোপুরিই মিথ্যা কথা।’
শাকিলা আরও বলেছিলেন, ‘আমার জীবনে চলচ্চিত্রের গানে কণ্ঠ দেওয়ার যত প্রস্তাব এসেছে, তার চেয়ে বেশি এসেছে চলচ্চিত্রে অভিনয়ের। কিন্তু তখনো আমি অভিনয়ের ব্যাপারটি বারবার এড়িয়ে গেছি।’
সে সময় নাটকটির পরিচালক সালমান হায়দার সম্পর্কে শাকিলা জাফর এও বলেন, ‘পরিচালকও কিন্তু একজন শিল্পী। একজন শিল্পী হয়ে আরেকজন শিল্পীকে যিনি সম্মান দিতে জানেন না, তাঁর সঙ্গে কোনো ধরনের কাজ করার মানে হয় না। নাটকটির একটি গানে আমার কণ্ঠ দেওয়ার কথা ছিল। ভাবছি এখন আর সেটাও করব না।’
নাটকের সেই গানটিতে আর কণ্ঠ দেননি শাকিলা। উজ্জ্বল সিনহার সুরে শাকিলার না গাওয়া গানটিতে এখন কণ্ঠ দিচ্ছেন আরেক কণ্ঠশিল্পী ফাহমিদা নবী।
পরিচালক সালমান হায়দারের কাছে এ বিষয়ে জানতে চাইলে তিনি বলেন, ‘শাকিলা আপার (শাকিলা জাফর) কাছ থেকে সবকিছু চূড়ান্ত না করে আমার আসলে এ ধরনের ঘোষণা দেওয়া ঠিক হয়নি। এটা আমার জন্য একটা শিক্ষা হলো।’


এবারের গোল্ডেন গ্লোব উপস্থাপনায় ফ্রিদা পিন্টো!
স্লামডগ মিলিয়নিয়ার ছবিটি অস্কার জেতার পর থেকেই বলিউড হলিউড চষে বেড়াতে শুরু করেছিলেন বলিউডের অভিনেত্রী ফ্রিদা পিন্টো। সম্প্রতি খবর মিলেছে, এবারের গোল্ডেন গ্লোব অনুষ্ঠানটির একজন উপস্থাপক হিসেবে নির্বাচিত হয়েছেন তিনি। কপাল খুললে বোধহয় এভাবেই খোলে! গোল্ডেন গ্লোবের ঊনসত্তরতম আয়োজনের কর্তাব্যক্তিরাই বিষয়টি নিশ্চিত করেছেন টুইটারে।
এবারের গোল্ডেন গ্লোব উপস্থাপনায় যে কয়েকজন তারকা রয়েছেন, তাঁদের নাম শুনলেই বোঝা যাবে, ফ্রিদা ঠিক কোন কাতারে দাঁড়াতে যাচ্ছেন! গোল্ডেন গ্লোব উপস্থাপনার এ প্যানেলে রয়েছেন নিকোলে কিডম্যান, সালমা হায়েক ও আন্তোনিও বান্দারাসের মতো ডাকসাইটে হলিউড তারকারা।
অনেকেই বলছেন, স্লামডগ মিলিয়নিয়ার-এর অস্কারপ্রাপ্তির কারণে বিশ্বের চলচ্চিত্রনির্মাতাদের সুনজর ছাড়াও সু-অভিনয়ের পাশাপাশি ফ্রিদার লাবণ্যময় ভারতীয় চেহারার খানিক ব্যতিক্রমী আদলই তাঁকে এ সুযোগ এনে দিয়েছে।
সুযোগ বললেও বোধহয় খানিক কম বলা হয়। একই মঞ্চে নিকোলে কিডম্যান, সালমা হায়েক ও আন্তোনিও বান্দারাসের পাশাপাশি ফ্রিদা উপস্থাপনা করবেন, এ প্রাপ্তি নেহাত অল্প নয়! এ সম্পর্কে অবশ্য ফ্রিদার কোন টুইট এখনো মেলেনি। তা আনন্দের আতিশয্যে খানিক বিহ্বল তো তিনি হতেই পারেন!
হোয়াইট হাউসে জোলি-পিট
হলিউডের জনপ্রিয় তারকা দম্পতি অ্যাঞ্জেলিনা জোলি ও ব্র্যাড পিট ১১ জানুয়ারি বুধবার হোয়াইট হাউসের ওভাল অফিসে এক সৌজন্য সাক্ষাতে গিয়েছিলেন। মার্কিন বার্তা সংস্থাগুলো ওভাল অফিসে বুধবার এ দম্পতির উপস্থিতির খবর নিশ্চিত করেছে।
এদিকে হোয়াইট হাউস কর্তৃপক্ষের বরাত দিয়ে সংবাদমাধ্যমগুলো জানিয়েছে, হোয়াইট হাউসের প্রধান নির্বাহীর সঙ্গে সাক্ষাত্ ও আলাপের জন্যই এ দম্পতি ওভাল অফিসে যান।
হোয়াইট হাউস কর্তৃপক্ষের বরাত দিয়ে প্রকাশিত খবরে জানা গেছে, বসনিয়ার গণহত্যা নিয়ে জোলি পরিচালিত সাম্প্রতিক ছবি ইন দ্য ল্যান্ড অফ ব্লাড অ্যান্ড হানি ছবির প্রদর্শনীর জন্যই ব্র্যাড পিট ও অ্যাঞ্জেলিনা জোলি ওয়াশিংটনে এসেছেন। পাশাপাশি তাঁরা ওভাল অফিসে এসেছিলেন যাতে মার্কিন প্রেসিডেন্ট বারাক ওবামা তাদের সঙ্গে গণহত্যা প্রসঙ্গে কথা বলতে পারেন।
জোলির ছবির গণহত্যার প্রসঙ্গ ছাড়াও নারীদের ওপর যৌন নির্যাতন প্রতিরোধও ওবামার আলোচনার বিষয় বলেই বার্তা সংস্থাগুলো জানিয়েছে।
অবশ্য মার্কিন প্রেসিডেন্ট ওবামার সঙ্গে এ তারকা দম্পতির এটাই প্রথম সাক্ষাত্ নয়। ঘূর্ণিঝড় ক্যাটরিনার কারণে বিধ্বস্ত নিউ অর্লিন্স রাজ্যের একটি অংশ পুনর্গঠনেও ২০০৯ সালে পিটের সঙ্গে কথা বলেছিলেন তিনি। উল্লেখ্য, ব্র্যাড পিট বারাক ওবামার একজন ভালো সমর্থকও বটে। দীর্ঘদিন থেকেই ওবামার বিভিন্ন কর্মকাণ্ডে সমর্থন দিয়ে আসছেন হলিউডের এই অভিনেতা।
বিয়ে করছেন হ্যালি বেরি (ভিডিও)
৪৫ বছর বয়সী হলিউড তারকা অভিনেত্রী হ্যালি বেরি এর আগে দুবার বিয়ের বন্ধনে আবদ্ধ হয়েছিলেন। ১৯৯৭ সালে বাস্কেটবল খেলোয়াড় ডেভিড জাস্টিসকে প্রথম বিয়ে করেন তিনি। অবশ্য সে সংসার খুব বেশিদিন টেকেনি। মাত্র চার বছরেই ভেঙে যায় ডেভিড জাস্টিস ও হ্যালি বেরির সংসার। প্রথম সংসার ভাঙনের পর ২০০১ সালে এরিক বেনেটকে বিয়ে করলেও দুই বছরের বেশি টেকেনি সে বিয়েও।
সম্প্রতি খবর মিলেছে, এবার হলিউডের এই অভিনেত্রী বিয়ে করছেন ফরাসি অভিনেতা অলিভার মার্টিনেজকে। ৪৬ বছর বয়সী এই অভিনেতার সঙ্গে হ্যালি বেরি ডার্ক টাইড ছবিতে একসঙ্গে অভিনয় করেছিলেন।
২০১০ সাল থেকে হ্যারি বেরি ও অলিভার মার্টিনেজকে বিভিন্ন স্থানে ঘুরতে দেখা গেছে। তবে এই বিয়ের ব্যাপারে হ্যালি বেরিই সবচেয়ে বেশি আগ্রহী ছিলেন। হ্যালির ধারণা, মার্টিনেজের মধ্যে তাঁর পরিবারের প্রতি একটা দায়িত্ববোধ রয়েছে।
সাবেক প্রেমিক গ্যাব্রিয়েল অব্রি ও হ্যালি বেরির তিন বছরের মেয়ে নাহলার প্রতি মার্টিনেজের দায়িত্বশীল আচরণই সম্ভবত হ্যালি বেরিকে এ বিয়ের প্রতি আগ্রহী করে তুলেছে। হ্যালি বেরির ঘনিষ্ঠ একটি সূত্রের বরাতে মার্কিন একটি সংবাদমাধ্যম জানিয়েছে, হ্যালি বেরি বিয়ের চিন্তাই ছেড়ে দিয়েছিলেন কিন্তু মার্টিনেজ তাঁকে নিরাপত্তা দিতে পারবেন—এমন বিশ্বাস জন্মেছে বেরির।


ইবরার টিপুর সুরে শুভমিতা
কলকাতার জনপ্রিয় শিল্পী শুভমিতা এবার ইবরার টিপুর সুরে দুটি গানে কণ্ঠ দিলেন। দ্বৈত গান দুটিতে শুভমিতার সঙ্গে কণ্ঠ দিয়েছেন বাংলাদেশের রিজভী ওয়াহিদ। দুটি গানেরই গীতিকার রবিউল ইসলাম জীবন। গান দুটির শিরোনাম ‘ভাবনার দরজা’ ও ‘চোখেরই পলকে’।
ইবরার টিপুর সুর ও সংগীতে নিজের প্রথম একক অ্যালবাম করছেন রিজভী ওয়াহিদ। সেই অ্যালবামে থাকবে এ গান দুটি। সম্প্রতি কলকাতার একটি স্টুডিওতে গানগুলোর রেকর্ডিংয়ে কণ্ঠ দিয়েছেন শুভমিতা ও রিজভী।
এ প্রসঙ্গে সুরকার ইবরার টিপু বলেন, ‘ইচ্ছে ছিল শুভমিতার গানে সুর করার। সে ইচ্ছা পূরণ হওয়ায় আমি অনেক খুশি। রেকর্ডিং শেষে শুভমিতা বলেছেন, গানটির কথা, সুর ও সংগীত আয়োজন তাঁর মনে ধরেছে।’
রিজভী ওয়াহিদ বলেন, ‘প্রথম অ্যালবামেই শুভমিতার মতো গুণী শিল্পীর সঙ্গে দ্বৈত গান করতে পেরেছি। এটা আমার জন্য অনেক আনন্দের ও সৌভাগ্যের।’
গত বছর রোজার ঈদে প্রকাশিত ‘নীলাম্বরী’ অ্যালবামে বাংলাদেশের গায়ক সৈয়দ শহীদ ও কলকাতার সংগীতশিল্পী শুভমিতা বন্দ্যোপাধ্যায়ের গাওয়া ‘এক জীবনে’ গানটি এখন বেশ জনপ্রিয়।
জমকালো আয়োজনে শেষ হলো চলচ্চিত্র মেলা
জাঁকজমকপূর্ণ ও জমকালো আয়োজনের মধ্য দিয়ে বাংলাদেশ চলচ্চিত্র উন্নয়ন করপোরেশন (বিএফডিসি) প্রাঙ্গণে আজ ১৩ জানুয়ারি শুক্রবার শেষ হয়েছে ‘চলচ্চিত্র মেলা ১২’। এই মেলার এটি চতুর্থ আসর।
বাংলাদেশের ঐতিহ্যবাহী চলচ্চিত্র শিল্পের ক্রমবিকাশমান ধারাকে দেশ-বিদেশের কোটি কোটি বাঙালির কাছে তুলে ধরতে এ মেলার আয়োজন করেছে যৌথভাবে বিএফডিসি ও চ্যানেল আই কর্তৃপক্ষ।
চলচ্চিত্র মেলার উদ্বোধনী অনুষ্ঠানের শুরুতেই বাংলাদেশের প্রথম সবাক চলচ্চিত্র ‘মুখ ও মুখোশ’-এর প্রযোজক কলিমউদ্দিন চেয়ারম্যানের ছেলে চিত্রনায়ক আলমগীর শুভেচ্ছা বক্তব্য দেন। এরপর বক্তব্য দেন চ্যানেল আইয়ের ব্যবস্থাপনা পরিচালক ফরিদুর রেজা সাগর, বাংলাদেশ চলচ্চিত্র প্রযোজক পরিবেশক সমিতির সভাপতি মাসুদ পারভেজ, চলচ্চিত্র পরিচালক সমিতির সভাপতি মোহাম্মদ হান্নান, চলচ্চিত্র শিল্পী সমিতির সভাপতি শাকিব খান, চলচ্চিত্র চিত্রগ্রাহক সংস্থার সভাপতি আবদুল লতিফ বাচ্চু, ফিল্ম এডিটর গিল্ড অ্যাসোসিয়েশনের সভাপতি আবু মুসা দেবু, তথ্যসচিব হেদায়েতউল্লাহ আল মামুন, বিএফডিসির ব্যবস্থাপনা পরিচালক ম হামিদ ও তথ্যমন্ত্রী আবুল কালাম আজাদ। শুভেচ্ছা বক্তব্যের পর বেলুন উড়িয়ে ও ক্ল্যাপস্টিক ধরে মেলার উদ্বোধন করেন অতিথিরা।
চলচ্চিত্র মেলা থেকে এবার আজীবন সম্মাননা ও পরিবারভিত্তিক সম্মাননার পাশাপাশি ১০ জন শিল্পীকে বিশেষ সম্মাননা দেওয়া হয়। তাঁদের মধ্যে উল্লেখযোগ্য হলেন: সংগীতে আবদুল জব্বার, বশীর আহমেদ ও খুরশীদ আলম। সোনালি যুগের চলচ্চিত্রে অভিনয়ের জন্য বিশেষ সম্মাননা লাভ করেন রোজিনা, নূতন, অঞ্জনা ও সুচরিতা। চলচ্চিত্রের এ প্রজন্মের শিল্পীদের মধ্যে বিশেষ সম্মাননা দেওয়া হয় শাকিব খান, মিশা সওদাগর ও মৌসুমীকে।
এবারের চলচ্চিত্র মেলায় ৪০টি স্টল ছিল। সেখানে চলচ্চিত্র নির্মাণ থেকে শুরু করে সংশ্লিষ্ট নানা কিছু তুলে ধরা হয়। এ ছাড়া বিশেষ আকর্ষণ হিসেবে ছিল চলচ্চিত্রের এ-যাবত্কালের হারিয়ে যাওয়া শিল্পীমুখের প্রদর্শনীসহ আরও নানা প্রদর্শনী।
দিনব্যাপী এ মেলায় বিভিন্ন আয়োজনে অংশ নিচ্ছেন আমিন খান, শিমলা, সাহারা, তামান্না, নিপুণ, সম্রাট, তমা মির্জা, ইমন, নিরব, সারিকা, রিজিয়া পারভীন, কনা, টেলি সামাদসহ অন্যরা।
চলচ্চিত্র মেলা সরাসরি সম্প্রচার করা হয় চ্যানেল আইতে।
এবারের চলচ্চিত্র মেলা পরিচালনা করেন তাহের শিপন। আর সঞ্চালনায় ছিলেন অপু মাহফুজ ও মৌসুমী।
মেলার প্রধান পৃষ্ঠপোষক প্রসাধনী প্রতিষ্ঠান কিউট।
আমি ঝুমুর নাচ নেচেছি
তারিন প্রায় মাস দেড়েক যাবৎ টিভি নাটকের কাজ তেমন করছেন না। জানালেন, তাঁর বাবা খুব অসুস্থ। এখন অ্যাপোলো হাসপাতালের নিবিড় পরিচর্যা কেন্দ্রে তাঁর চিকিৎসা চলছে। যতটা পারছেন, বাবার কাছাকাছি থাকার চেষ্টা করছেন। এর মাঝেও দু-একটি নাটকের কাজ করেছেন। কারণ, এসব নাটকে কাজের সময়টা আগেই দেওয়া হয়েছিল। এনটিভিতে আজ রাতে দেখানো হবে তারিন অভিনীত ধারাবাহিক নাটক কবি। তারাশঙ্কর বন্দ্যোপাধ্যায়ের উপন্যাস থেকে নাট্যরূপ দিয়েছেন আক্তারুজ্জামান ও সাধনা আহমেদ। পরিচালনা করছেন আরিফ খান ও সাধনা আহমেদ। আজকের কথোপকথন তারিনের সঙ্গে।
‘কবি’ উপন্যাসে তো অনেকগুলো চরিত্র। আপনি কোনটি করছেন?
বসন। ঝুমুর নাচের শিল্পী।
ঝুমুর তো অন্য রকম নাচ। আপনি যে ধরনের নাচ করেন, এর সঙ্গে তো ঝুমুরের কোনো মিল নেই।
ঠিকই বলেছেন। এই ধারাবাহিকে কাজ করতে এসে আমি ঝুমুর নাচ রপ্ত করেছি। আমরা নাচে যে ধরনের অঙ্গভঙ্গি করি, এর সঙ্গে ঝুমুরের কোনো মিল নেই। ঝুমুর নাচে এমন কিছু মুদ্রা আছে, যা দর্শককে ধরে রাখার চেষ্টা করে। আমিও সেভাবে অভিনয় করেছি। এত পান খেয়েছি যে পরে অন্য খাবার খেতে অসুবিধা হয়েছে।
উপন্যাসে বসন চরিত্রটি কিন্তু খুব উল্লেখযোগ্য।
আমিও নিজেকে বসনের মতোই উপস্থাপন করার চেষ্টা করেছি। ঝুমুর দলের একজন শিল্পীর মেকআপ, পোশাক কেমন হতে পারে, বসনের কথা বলার ধরন, চলাফেরা—এগুলো নিয়ে অনেক গবেষণা করেছি। আসলে উপন্যাসের চরিত্র পোর্ট্রেট করার কিন্তু অনেক ঝুঁকি থাকে। কারণ পাঠকেরা প্রত্যেকে নিজের মতো করে চরিত্রগুলো ভাবেন।
অনেক দর্শকের সামনে ঝুমুর নাচ করতে কেমন লেগেছে?
গোড়াতে তো দারুণ অস্বস্তি হচ্ছিল। কারণ দৃশ্যটিকে বাস্তব করতে অনেক লোকের সমাগম করা হয়েছিল। পারব কি না—এটা ভেবে একটু ভয়ও হচ্ছিল। কিছুক্ষণের মধ্যেই সব যেন কোথায় হারিয়ে যায়। আমি ঝুমুর দলের শিল্পী নই, এটা মনেই হয়নি।
আপনার এই ঝুমুর নাচ টিভিতে দর্শক কবে দেখতে পাবে?
ধারাবাহিকটি তো ২৬ পর্বের। শুনেছি, দশম অথবা একাদশ পর্ব থেকে দেখতে পাবে।


রাজনীতি থেকে পুরোপুরি বিদায় নিচ্ছেন গোবিন্দ
একসময়ের জনপ্রিয় চলচ্চিত্রাভিনেতা ও ভারতের সাবেক সাংসদ গোবিন্দ অভিনয়ের পাশাপাশি যোগ দিয়েছিলেন রাজনীতিতেও। অভিনয়ে যেমন সফল ছিলেন রাজনীতিতেও প্রমাণ করেছেন নিজের জনপ্রিয়তা। কংগ্রেসের হয়ে ২০০৪ সালে জয়ী হয়েছিলেন ভারতের লোকসভা নির্বাচনে।
লোকসভার নির্বাচনে গোবিন্দের জনপ্রিয়তার কাছে পরাজিত হয়েছিলেন বিজেপি নেতা রাম নায়েক। রাজনীতিতে সফল হলেও শেষ পর্যন্ত নিয়মিত রাজনীতিতে জড়াননি গোবিন্দ। ২০০৯ সালে হঠাত্ করেই রাজনীতির মাঠ থেকে নিজেকে সরিয়ে নেন তিনি। রাজনীতি ছেড়ে নতুন করে আবারও মনোযোগ দেন চলচ্চিত্রে।
অনেকেই ধারণা করেছিলেন সাময়িক বিরতির পর হয়তো আবারও রাজনীতির মাঠে দেখা মিলবে গোবিন্দের। কিন্তু সবার সে আশায় গুড়ে বালি।
সম্প্রতি মহারাষ্ট্রের ভিরার শহরে আয়োজিত এক সাহিত্য সম্মেলনে ভবিষ্যতে আর কখনো রাজনীতিতে না ফেরার স্পষ্ট ইঙ্গিত দিয়েছেন বলিউডের এই অভিনেতা। ভিরারকে নিজের কর্মভূমি উল্লেখ করে তিনি বলেন, ‘রাজনীতি আমার রক্তে নেই। এমনকি আমার পরিবারের কোনো সদস্যও রাজনীতির সঙ্গে জড়িত নন।’
এদিকে ভারতীয় বার্তা সংস্থা এ অভিনেতার বরাতে এক খবরে জানিয়েছে, গোবিন্দ আর কখনোই নিজেকে রাজনীতির সঙ্গে জড়াবেন না। সে ক্ষেত্রে রাজনীতি থেকে একঅর্থে পুরোপুরি বিদায়ই নিলেন বলিউডের এই জনপ্রিয় অভিনেতা।
‘বেটি বি’কে দেখতে গেলেন শাহরুখ
অমিতাভ বচ্চনের নাতনি আর অভিষেক বচ্চন ও ঐশ্বরিয়া রাইয়ের মেয়ে বেটি বিকে দেখতে গেলেন শাহরুখ খান। জানা গেছে, মঙ্গলবার বেটি বিকে দেখার জন্য মুম্বাইয়ের অমিতাভের বাসভবন জলসায় যান তিনি। বেটি বিকে দেখে মুগ্ধ হন শাহরুখ। তাকে দোয়া করেন।
এরপর অমিতাভ টুইটারে লেখেন, ‘শাহরুখ এসেছিল। কিছু সময় কাটিয়েছে বেটি বির সঙ্গে। খুব ভালো লেগেছে। এই আনন্দের তুলনা নেই।’
ধারণা করা হচ্ছে, ১৫ জানুয়ারি বেটি বির জন্য নাম চূড়ান্ত করা হবে।
অনেক কাজে ব্যস্ত হূতিক
বলিউড তারকা হূতিক রোশন এখন একসঙ্গে অনেক কাজে ব্যস্ত। একদিকে তিনি যেমন মুক্তির মিছিলে থাকা অগ্নিপথ ছবির প্রচারণা চালাচ্ছেন, তেমনি বাবা রাকেশ রোশনের কৃষ ২ ছবির চরিত্রে খাপ খাওয়ানোর জন্য শরীরটাকে সুগঠিত করে তুলছেন। এ ব্যাপারে গত মঙ্গলবার হূতিক বলেন, ‘শরীরটাকে যতটুকু সম্ভব ঠিক করে নিচ্ছি। কারণ ২৯ জানুয়ারি থেকে টানা ৮০ দিন চলবে ছবির কাজ। এ সময় একের পর এক বিভিন্ন কাজে ব্যস্ত থাকতে হবে। কাজেই শরীরটাকে এর মধ্যে যতটুকু সুগঠিত করা যায়, ততই ভালো।’ কৃষ ছবিটি মুক্তি পায় ২০০৬ সালে। আইএএনএস।
দুর্দান্ত অভিনয় করেছেন কারিনা!
নতুন ছবি হিরোইন-এ বলিউড তারকা কারিনা কাপুরের অভিনয় কেবল দুর্দান্তই হয়নি, ভক্তরা এ ছবিতে তাঁর অভিনয় দেখে বড় ধরনের ধাক্কা খাবেন। ছবির নির্মাতা মাধুর ভান্ডারকার নিজেই বলেছেন এ কথা। মাধুর জানান, এই ছবিতে মাহি অরোরা চরিত্রে অভিনয় করছেন কারিনা। সমসাময়িক এই চরিত্রে কারিনার অভিনয়-নৈপুণ্য ধারালো ছিল বলে দাবি করেন মাধুর।
মাধুর বলেন, নিজের অন্যান্য ছবির মতো দারুণ দেখিয়েছেন কারিনা।
একজন খ্যাতিমান আলোকচিত্রীর বর্ষপঞ্জির উদ্বোধন অনুষ্ঠানে সাংবাদিকদের এসব তথ্য জানান মাধুর। এরই মধ্যে ছবিটির ২৫ শতাংশ শেষ হয়েছে। 
সংসার ভাঙছে মনীষার!
বিয়ের মাস ছয়েক পর বলিউডের অভিনেত্রী মনীষা কৈরালার সংসারে ভাঙনের কথা রটেছিল। বিষয়টি কিছুটা স্পষ্ট হয়, সে সময়ে সামাজিক যোগাযোগের ওয়েবসাইট ফেসবুকে মনীষার দেওয়া তথ্যের ভিত্তিতে। সেখানে আলাদা থাকার ব্যাপারে নিজের ইচ্ছার কথা প্রকাশ করেছিলেন তিনি। অবশেষে মনীষা কৈরালার সেই চাওয়াই এবার সত্য হতে যাচ্ছে। সম্প্রতি চূড়ান্তভাবে আলাদা থাকার সিদ্ধান্ত নিয়েছেন তিনি। স্বামী সম্রাট দাহালের কাছ থেকে ছাড়াছাড়ি হয়ে যাওয়ার পর নিজেকে আবারও বলিউডের রুপালি পর্দায় ব্যস্ত রাখার কথা ভাবছেন মনীষা।
জানা গেছে, বিয়ের পর থেকেই সম্রাট দাহালের সঙ্গে মনীষার নানা ধরনের সমস্যা হচ্ছিল। সম্প্রতি তাঁর কাছের কয়েকজন বন্ধুবান্ধবকে নিয়ে নিজ বাসভবনে এক ঘরোয়া অনুষ্ঠানের আয়োজন করেন মনীষা। সেখানেই আলাদা থাকার ব্যাপারটি বন্ধুবান্ধবদের চূড়ান্তভাবে জানিয়ে দেন মনীষা। এদিকে স্বামীর সঙ্গে ছাড়াছাড়ি হওয়ার পর বলিউডের একসময়ের সাড়াজাগানো এই অভিনেত্রী আবারও বড় পর্দায় ফেরার কথা ভাবছেন বলে জানা গেছে।
সম্রাট দাহালের সঙ্গে এক বছর প্রেমের পর ২০১০ সালের জুনে বিবাহবন্ধনে আবদ্ধ হন মনীষা। কাঠমান্ডুর গোকর্ন ফরেস্ট রিসোর্টে অনুষ্ঠিত মনীষা-দাহালের সে বিয়েতে নেপাল ও ভারতের বিভিন্ন শ্রেণী-পেশার লোকজন উপস্থিত ছিলেন। তবে সে সময় তাঁর বিয়েতে গণমাধ্যমকে আমন্ত্রণ জানানো হয়নি।
মনীষা কৈরালা নেপালের প্রথম নির্বাচিত প্রধানমন্ত্রী গিরিজাপ্রসাদ কৈরালার নাতনি।
নাখোশ রানী
নো ওয়ান কিলড জেসিকায় অভিনয়ের পর থেকে এক ধরনের শীতঘুমেই চলে গেছেন রানী মুখার্জি। সংবাদমাধ্যমে তাঁকে নিয়ে খবর প্রায় হয়নি বলা চলে। এমনিতে ব্যক্তিগত জীবনযাপন আড়াল রাখার ব্যাপারে বেশ পটু এই তারকা। তাই সাংবাদিকেরাও খুব বেশি সুবিধা করে উঠতে পারেননি এত দিন।
তবে এটা সবার জানা, কয়েক বছর ধরে ছবির নির্মাতা আদিত্য চোপড়াকে রাজার আসনে বসিয়ে রেখেছেন রানী। কদিন আগে গোপনে অবকাশযাপন করে এলেন এই জুটি।
আর যেদিন ফিরলেন, সেদিন বিমানবন্দরে একের পর এক ঝলসে উঠল তাদের দিকে তাক করে রাখা ক্যামেরার আলো। তা দেখে রানী ভীষণ নাখোশ। বিমানবন্দর কর্তৃপক্ষের কাছে অভিযোগ করে তুলকালাম কাণ্ডই বাধিয়ে দিলেন প্রায়।
ক্ষমা চেয়ে তবেই পার পেয়েছে বিমানবন্দর কর্তৃপক্ষ।
দ্বিতীয় মধুচন্দ্রিমা
বিগ বসের পঞ্চম কিস্তিতে বাজিমাত করলেন জুহি পারমার। ব্যাগে পুরলেন এক কোটি রুপি। তাই সবাই এখন জানতে আগ্রহী, জুহি এই রুপি দিয়ে কী কী করবেন? ভারতের ছোটপর্দার এই অভিনয়শিল্পী জানালেন, বিগ বসের বেশির ভাগ রুপিই তিনি রেখে দিচ্ছেন সন্তানদের জন্য। আর ভবিষ্যৎ পরিকল্পনা বলতে ঠিক করেছেন কেবল কাজ আর কাজ। আর অভিনয়শিল্পী স্বামী শচিন শ্রফের জন্য কী করছেন? প্রশ্নের জবাবে জুহি, ‘দ্বিতীয় মধুচন্দ্রিমায় যাচ্ছি আমরা। অচিরেই সাহারা টিভিতে নতুন একটা কাজ শুরু করছে শচিন। তার মানে সেও খুব ব্যস্ত হয়ে পড়বে। তবে আমি সাফ সাফ জানিয়ে দিয়েছি, এবার চাই অবকাশ।’ 
ব্রিটিশ তথ্যচিত্রে কোটিপতি সুশীল
গেল বছরেই পাঁচ কোটি রুপির মুখ দেখেছেন; এবার তিনি মুখ দেখাতে যাচ্ছেন ব্রিটিশ এক তথ্যচিত্রে। সুশীল কুমার, অমিতাভ বচ্চনের গেম শো কৌন বনেগা ক্রোড়পতির বিজয়ী, প্রস্তাব পেয়েছেন অভিনয়ের।
ছোট্ট একটি শহরের সাধারণ এক তরুণ কী করে কোটিপতি বনে গেলেন, সেই গল্প নিয়ে তৈরি হবে এই ছবি।
পরিচালক হিসেবে থাকার কথা ক্রিস ট্যারেন্ট ও কিথ স্ট্র্যাচানের। শুটিং হয়তো যুক্তরাজ্যেই হবে। এদিকে সুশীল এখন ব্যস্ত মহাত্মা গান্ধী ন্যাশনাল রুরাল এমপ্লয়মেন্ট গ্যারান্টি অ্যাক্ট প্রতিষ্ঠানের জন্য এক ছবির কাজে। শুটিং চলছে তাঁর বাসস্থান মতিহারিতেই।
মেয়েশিশুদের পাশে রণবীর
পানি সংরক্ষণের ব্যাপারে এরই মধ্যে সচেতনতামূলক কর্মকাণ্ডে শামিল হয়েছেন রণবীর কাপুর। এবার তাঁর কণ্ঠ সোচ্চার মেয়েশিশুদের অধিকার প্রতিষ্ঠায়। বলিউডের এই তারকা ভারতীয় নাগরিকদের এভাবে সচেতন করে তুলছেন শাবানা আজমির পাশে দাঁড়িয়ে। শাবানা আজমির বেসরকারি সংস্থা ‘মিজওয়ান ওয়েলফেয়ার সোসাইটির’ হয়ে এ কাজগুলো করছেন তাঁরা। সংস্থাটির শুভেচ্ছাদূতও হয়েছেন রণবীর। রকস্টারখ্যাত এই তারকা বললেন, ‘শাবানা আজমি যেমনটা বলেন, একজন অভিনয়শিল্পীর কথা অনেকেই শোনে। আমি মনে করি, ভারতের প্রতিটি পরিবারে মেয়েশিশুর অধিকার নিশ্চিত হবে। তাদের অগ্রাধিকার দেওয়া হবে সব ক্ষেত্রে।’
বিদ্যা বিয়ে করবেন, তবে...
বিদ্যা বালানের পুরুষ ভক্তদের জন্য সুখবর। এখনই বিয়ের পিঁড়িতে বসছেন না দ্য ডার্টি পিকচার-এর বোম্বাট। তবে ‘দিল্লিকা লাড্ডু’ তিনি গলাধঃকরণ করবেন ঠিকই। কবে? উত্তর বিদ্যার কাছেই, ‘বিয়ের মতো সামাজিক বন্ধনে আমার যথেষ্ট বিশ্বাস। এই জীবনটা এড়াতে পারি না। আমার ক্যারিয়ার এখন তুঙ্গে। মানসিক দিক থেকে আমি এখন অনেক সুখী। তবে এখনই বিয়ের কথা ভাবছি না।’ দ্য ডার্টি পিকচার-এর জন্য এখনো বাহবা কুড়াচ্ছেন বিদ্যা। সামনে আসছে নতুন ছবি কাহানি ও চান্দ ভাই। তাই বিদ্যার আসলে বিয়ে নিয়ে ভাবার মতো ফুরসতও নেই। ইউটিভি মুভিজের মুখ্য নির্বাহী সিদ্ধার্থ রায় কাপুরের সঙ্গে প্রেমটা অবশ্য বেশ ভালো ছন্দেই আছে।
একেই বলে সৌজন্য!
সৌজন্য দেখানোর এমন নজির কমই মেলে। ‘চিকনি চামেলি’ আইটেম গানের জন্য কোনো পারিশ্রমিক নেননি ক্যাটরিনা কাইফ।
প্রযোজক করণ জোহর বলে কথা! করণও কম যান না। ক্যাটরিনার এ সৌজন্যে নজর এড়ায়নি তাঁর। আর ‘চিকনি চামেলি’ গানে ক্যাটরিনার পারফরম্যান্স দেখে আপ্লুত করণ। সে কারণে ক্যাটরিনার সৌজন্যের পাল্টা জবাবটাও তিনি দিয়েছেন মোক্ষম। ঝাঁ চকচকে একখানা ফেরারি গাড়িই তিনি উপহার দেওয়ার সিদ্ধান্ত নিয়েছেন এই বলিউড অভিনেত্রীকে। সৌজন্যের জয় হোক। মুম্বাই মিরর।
কিশোর কুমার চরিত্রে রণবীর
নানা জল্পনা-কল্পনার প্রায় তিন বছর পর অবশেষে কিংবদন্তি গায়ক কিশোর কুমারকে নিয়ে নির্মিতব্য চলচ্চিত্রটির শুটিংয়ের সব কিছু চূড়ান্ত হয়েছে। চলচ্চিত্রটির নামও রাখা হয়েছে কিশোর কুমার। আর এতে নামভূমিকায় অভিনয় করবেন রণবীর কাপুর।
এরই মধ্যে চলচ্চিত্রটির নির্মাণ জটিলতার নিয়ে পরিচালক অনুরাগ বসু মুখোমুখি হন কিশোর কুমার পরিবারের। তাঁরা অনুরাগ বসুর ভাবনার প্রশংসা করেন। আর তখনই চলচ্চিত্রটি নির্মাণের সিদ্ধান্ত চূড়ান্ত হয়। ছবিতে কিশোর কুমারের পরিবারের সদস্যদের অংশগ্রহণও থাকবে। এতে কিশোর কুমারের ছেলে অমিত কুমার গানের পাশাপাশি একটি গুরুত্বপূর্ণ দৃশ্যে অভিনয়ও করবেন। এদিকে, চলচ্চিত্রটি কীভাবে সবার কাছে গ্রহণযোগ্য করা যায়, তা নিয়ে নানা চিন্তাভাবনা করছেন পরিচালক অনুরাগ বসু। তাই কলকাতা ও পাটনায় কিশোর কুমারের বন্ধু-বান্ধব ও আত্মীয়-স্বজনের সঙ্গেও নিয়মিত আলাপ-আলোচনা করছেন তিনি।
পরিচালক অনুরাগ বসুর মতো রণবীর কাপুরও কিশোর কুমার চরিত্রটি ফুটিয়ে তোলার নানা চেষ্টায় আছেন। এ জন্য যেসব প্রস্তুতির দরকার তার সব কিছুই করে যাচ্ছেন রণবীর।
রণবীরের বাবা ঋষি কাপুর কিংবদন্তি গায়ক কিশোর কুমারের খুব ভালো একজন বন্ধু। তাই এ ক্ষেত্রে বাবার কাছ থেকেও কিছুটা সহযোগিতা পাচ্ছেন তিনি।
এদিকে রণবীর কাপুর বর্তমানে এই পরিচালকেরই বারফি চলচ্চিত্রের কাজ নিয়ে ব্যস্ত সময় পার করছেন। এটিতে রণবীরের সহশিল্পী হিসেবে কাজ করছেন প্রিয়াংকা চোপড়া।
নববর্ষেও এক অপরকে এড়ালেন শাহরুখ-সালমান
বলিউডের অভিনেতা শাহরুখ ও সালমান খানের মনকষাকষি আর বিবাদের ব্যাপারটি সবারই জানা। দুজনের সম্পর্কের যে কোনো উন্নতি ঘটেনি, এবারের নববর্ষে সেটি আবারও নতুন করে প্রমাণিত হলো।
বলিউডের বিখ্যাত এই দুই খান এবারের নববর্ষ পালন করেন দুবাইতে। বলিউড-সংশ্লিষ্ট অনেকেরই ধারণা ছিল, নববর্ষ পালন শেষে শাহরুখ ও সালমান একসঙ্গে এক বিমানেই দেশে ফিরবেন। আর তাই বিমানবন্দরেও স্থানীয় ফটোসাংবাদিকেরা ভিড় করেছিলেন একসঙ্গে এই দুই খানের দর্শনে।
কিন্তু সবার সে আশায় গুঁড়ে বালি। বিমানবন্দরে শাহরুখ ও সালমান পৌঁছেছিলেন ঠিকই। কিন্তু সেটা একসঙ্গে নয়। স্থানীয় সময় রাত দেড়টায় এসে পৌঁছেছিলেন শাহরুখ আর রাত সাড়ে তিনটায় আসেন সালমান। তাই শেষ পর্যন্ত অপেক্ষমাণ সাংবাদিকেরা একসঙ্গে দেখা পাননি শাহরুখ ও সালমানের।
দুবাইয়ে নববর্ষ পালনের জন্য শাহরুখের সঙ্গে ছিলেন তাঁর পরিবারের অন্যান্য সদস্যরা। আর সালমানের সঙ্গী ছিলেন সেলিম খান, হেলেন, মালাইকা, আরবাজ খান ও অর্পিতা।
কৃশ ২ নয়, আসছে কৃশ ৩
কৃশ ছবির পর সবাই অপেক্ষায় ছিলেন বলিউডের পরিচালক রাকেশ রোশান কৃশ-২-এর কাজ শুরু করে দেবেন। কিন্তু কোয়ি মিল গ্যায়া ও কৃশ—এই দুটি চলচ্চিত্রের পর কৃশ-২ ছবির শুটিং শুরু করার কথা থাকলেও সবাইকে চমকে দিয়ে তিনি বানাচ্ছেন কৃশ-৩।
রাকেশ রোশান টুইটারের মাধ্যমে এ কথা সবাইকে জানিয়েছেন। তিনি আরও জানিয়েছেন ছবিটি থ্রিডি ভার্সনে নির্মিত হবে না। তবে এটিকে থ্রিডি ভার্সনে রূপান্তরের সম্ভাবনা রয়েছে।
২০১২ সালের অক্টোবরেই কৃশ-৩ ছবির শুটিং শুরু করতে চান রাকেশ রোশান। এর আগে পোস্ট প্রোডাকশনসহ অন্য কাজগুলো সারবেন তিনি। রাকেশ জানিয়েছেন, এ ছবিটি নিয়ে তাঁর কোনো তাড়া নেই। ধীরে-সুস্থেই ছবিটি তৈরি করতে চান তিনি।
২০১৩ সালের দিওয়ালি উত্সবে কৃশ-৩ মুক্তি পাওয়ার সম্ভাবনা আছে।
সাইফ-কারিনার বিয়ে এপ্রিলে?
কারিনা কাপুরের পুরুষ ভক্ত এবং সাইফ আলী খানের নারী ভক্তদের জন্য অশনিসংকেত! আর দেরি নেই, আসছে এপ্রিলেই হয়তো মালাবদল করছেন এই তারকা জুটি। সাইফের পয়লা প্রযোজনা এজেন্ট বিনোদ ছবিটি এখনো শুটিং স্পটে। এতে অভিনয়ও করছেন এই তারকা জুটি। সূত্র জানিয়েছে, আসছে ২৩ মার্চ আলোর মুখ দেখবে এজেন্ট বিনোদ। তার পরই অফুরন্ত অবসর। আর সেই সময়টাকেই বিয়ের পিঁড়িতে বসার মোক্ষম সময় মানছেন সাইফ-কারিনা। তবে মাস ঠিক হলেও পাক্কা হয়নি এখনো দিন-ক্ষণ-তিথি।
দেব আনন্দকে ইকুইটির সম্মান
প্রয়াত দেব আনন্দকে সম্মান জানিয়েছে ব্রিটিশ অভিনেতাদের সংগঠন ইকুইটি। বছরের শেষ দিন দেব আনন্দের ছেলে সুনীল আনন্দকে লেখা এক বার্তায় ইকুইটি জানিয়েছে, চলচ্চিত্র অঙ্গনে দেব আনন্দের বিশেষ অবদানের জন্য ব্রিটিশ অভিনেতাদের সংগঠন ইকুইটি তাঁকে গভীরভাবে স্মরণ করছে। তিনি ছিলেন বিশ্বখ্যাত একজন চলচ্চিত্রকার।
দেব আনন্দ গত ৩ ডিসেম্বর লন্ডনে মারা যান।
বিদ্যার স্বস্তি
দ্য ডার্টি পিকচার ছবিতে অভিনয় করে ভক্ত-দর্শকের কাছ থেকে ‘ক্লিন’ মন্তব্যে ভেসে যাচ্ছেন বিদ্যা বালান। তবে ভয়ে ভয়ে ছিলেন তাঁর মা-বাবাকে নিয়ে। ঠোঁটে সিগারেট, খোলামেলা পোশাক—সব মিলিয়ে ছবিটি দেখে মা-বাবা কী বলেন, তা নিয়ে বেশ চিন্তিতই ছিলেন এই বলিউড তারকা। তবে বাইরে দর্শক যেমন প্রশংসায় পঞ্চমুখ, ঘরেও ঠিক তেমনই মন্তব্য শুনে হাওয়ায় ভাসছেন বিদ্যা। জানালেন সেই অনুভূতির কথা, ‘মাস খানেক আগে ছবিটি মুক্তি পেয়েছে। তার পর থেকে অনেক প্রশংসা শুনছি। তবে হূদয়ে সবচেয়ে বেশি দোলা দিয়েছে আমার মা-বাবার মন্তব্য। তাঁরা বলেছেন, ছবিটি শুরু হওয়ার পাঁচ মিনিট পর থেকে নাকি তাঁরা ভুলে গিয়েছিলেন, আমি তাঁদের মেয়ে! এটা একটা বড় প্রাপ্তি।’
নাচের পোশাক এক লাখ রুপি
নতুন বছর উদ্যাপন উপলক্ষে মুম্বাইয়ের এক হোটেলে অংশ নিয়ে মল্লিকা শেরাওয়াত ব্যাগে পুরেছেন মোটা অঙ্কের অর্থ। ৩১ ডিসেম্বর রাত ১১টা থেকে সাড়ে ১১টা পর্যন্ত নেচেছেন মল্লিকা। বিনিময়ে প্রতি মিনিটে নিয়েছেন প্রায় চার লাখ রুপি! নেচেছেন ‘জালেবি বাই’, ‘কোলাভরি ডি’ এবং ‘ভিগি হো তেরে’সহ আরও কয়েকটি গানের সঙ্গে। পারিশ্রমিকেই নয়, মল্লিকা তাক লাগিয়েছেন তাঁর পোশাক দিয়েও। অ্যাশলে রেবেলোর ডিজাইন করা ওই পোশাকের দাম ছিল এক লাখ রুপি মাত্র!
পরিচালক কারিনা
অচিরেই হয়তো কারিনা কাপুরের পাশে লেখা হবে পরিচালক শব্দটি। এরই মধ্যে ক্যামেরার পেছনে দাঁড়িয়েছেনও এই তারকা। লাস ভেগাসে এক ম্যায় ঔর এক তু ছবির শুটিংয়ের সময়ই পরিচালকের সহকারী হিসেবে আবির্ভূত হন কারিনা। ছবির কাহিনিতে মদ্যপ অবস্থায় রাস্তায় ঘোরাঘুরি, মানুষের সঙ্গে বাতচিত, চলন্ত সিঁড়িতে পড়াসহ বেশ কয়েকটি ‘উল্টাপাল্টা’ দৃশ্য ছিল। সেখানে পাত্রপাত্রী ছিলেন কারিনা ও ইমরান খান। তবে শুটিংয়ের একপর্যায়ে ক্যামেরার পেছনে হাজির হয়েছিলেন কারিনা।
সালমানের নায়িকা ভক্ত
একের পর এক হিট ছবি উপহার দিয়ে বলিউডের তারকা সালমান খান এখন নায়িকাদের প্রিয় নায়ক হয়ে উঠেছেন। সম্প্রতি চিত্রাঙ্গদা সিংহের কথা শুনেই এমনটি মনে হচ্ছে। বলিউডে এই তারকার যাত্রা শুরু হয়েছিল ভিন্নমাত্রার চলচ্চিত্র দিয়ে। এখন চিত্রাঙ্গদা কাজ করতে চাইছেন সালমান খানের সঙ্গে। তাঁর মতে, সালমান যেভাবে বিনোদনমূলক ছবি করেন, সেভাবে আর কেউই করতে পারেন না। কিছুদিন আগেও চিত্রাঙ্গদা ফিরিয়ে দিয়েছিলেন আশুতোষ গোয়ারিকরের ছবি। কারণ, তিনি শুধু সেই ধরনের ছবিতেই অভিনয় করতে চান, যেগুলো চলচ্চিত্র পুরস্কার নয়, বরং অঢেল টাকা অর্জনে সাহায্য করবে।
শীর্ষে তিন খান
বলিউডের অভিনেতাদের পারিশ্রমিকের তালিকায় শীর্ষে রয়েছেন তিন খান—আমির, শাহরুখ ও সালমান। সংশ্লিষ্ট সূত্র জানায়, এই তিন তারকার গড় পারিশ্রমিক ২১ কোটি রুপি। এর বাইরে ছবি প্রযোজনা করেও তাঁরা মোটা অঙ্কের মুনাফা পান। যেমন, আমির প্রযোজনা করেছেন তালাশ ছবি। শাহরুখ লগ্নি করেছেন ডন ২ ছবিতে। সালমান প্রযোজিত ছবি হচ্ছে বডিগার্ড ও দাবাং ২। এসব ব্যবসাসফল ছবি থেকেও তিন তারকার পকেট কম ভারী হয়নি। অভিনেত্রীদের মধ্যে সর্বোচ্চ পারিশ্রমিক পাওয়া তারকা হিসেবে ক্যাটরিনা কাইফের নাম শোনা গেছে। তাঁকে নাকি নির্মাতা বাসু ভাগনানি তাঁর পরবর্তী ছবিতে অভিনয়ের জন্য ২০ কোটি রুপি দেওয়ার প্রস্তাব করেছেন। তবে কারিনা কাপুরও পারিশ্রমিক নেওয়ার বেলায় কম যান না। গোলমাল ৩ ছবিতে অভিনয়ের জন্য তাঁকে সাড়ে তিন কোটি রুপির বেশি পারিশ্রমিক দেওয়া হয়েছে। হিরোইন ছবিতে অভিনয়ের জন্য পাঁচ কোটি রুপি তো পাচ্ছেনই, এমনকি ছবির লভ্যাংশও দেওয়া হচ্ছে। পরিচালকদের মধ্যে পারিশ্রমিকে শীর্ষে রাজকুমার হিরানি। তাঁর ফি ১৫ কোটি রুপি। একই সঙ্গে ছবির আয় থেকে কমপক্ষে ২৫ শতাংশ লভ্যাংশ দিতে হয়।
তারকাদের শুভকামনা
বলিউডের তারকারা নতুন বছর উপলক্ষে সবাইকে জানিয়েছেন শুভকামনা। তারকাদের এই তালিকায় আছেন: করন জোহর, মাধুরী দীক্ষিত, প্রিয়াংকা চোপড়া, লারা দত্ত, নিল নিতিন মুকেশ, এমরান হাশমিসহ আরও অনেকে। শত ব্যস্ততার মধ্যে থেকেও পরিবার, বন্ধু এবং ভক্তরা যাতে একটি আনন্দময় বছর পান, সে জন্য আশা প্রকাশ করছেন। তারকাদের মনের এই বার্তা সবার কাছে পৌঁছে গেছে সামাজিক ওয়েবসাইট টুইটার এবং নিজস্ব ব্লগিং সাইটের মাধ্যমে। সূত্র: টাইমস অব ইন্ডিয়া।
অপ্রিয় ভক্তের মুখোমুখি
অভিষেক বচ্চন অবশেষে মুখোমুখি হয়েছেন ভক্ত প্রতীক্ষার। এই ভক্ত প্রশংসার কথা শুনিয়ে যাননি; বরং জানিয়ে দিয়ে গেছেন অভিষেকের প্রতি তাঁর অপছন্দের কথা। দর্শক হিসেবে প্রতীক্ষা কেন অভিষেককে অপছন্দ করেন, সেটাই জুনিয়র বচ্চন জানতে পারবেন স্টার ওয়ার্ল্ডে প্রচারিত ‘লাভ টু হেইট ইউ’ অনুষ্ঠানের মাধ্যমে। প্রতীক্ষা বলেছেন, ‘আমি গুরু দেখার সময় ঘুমিয়ে পড়েছিলাম। ধুম, সারকার, সারকার রাজ অথবা পা ছবির নাম যা-ই হোক না কেন, অভিষেককে সব ছবিতে একই রকম লাগে। আর অভিষেক ছবিগুলো পেয়েও থাকেন বাবা অমিতাভ বচ্চনের কারণেই।’ জবাব দিতে পিছিয়ে থাকেননি অভিষেকও। ‘যে কয়টি ছবির কথা বলা হলো, তার সবই হিট করেছে। কিন্তু আমি মনে করি, যদি একজন দর্শকও আমার অভিনয় নিয়ে অখুশি থাকে, তাহলে আমাকে তা সংশোধন করতে হবে।’
বাংলা চলচ্চিত্রের সুদিন ফিরে আসছে কলকাতায়। ২০১১ সালে মুক্তি পেয়েছে ১০১টি বাংলা ছবি। তবে সব ছবিই যে সফল হয়েছে, তা নয়। এক সমীক্ষা থেকে জানা গেছে, এ বছর সাফল্যের মুখ দেখেছে ১৫টি ছবি। ছবিগুলো হলো: ফাইটার, বাই বাই ব্যাংকক, জিও কাকা, পাগলু, শত্রু, রঞ্জনা আমি আর আসব না, ইচ্ছে, ২২শে শ্রাবণ, গোঁসাই বাগানের ভূত, রয়েল বেঙ্গল রহস্য, নৌকাডুবি, ইতি মৃণালিনী, জানালা, চ্যাপলিন ও মেমোরিজ ইন মার্চ।
তারকার স্ত্রী বলে
তারকা দ্যুতি বলে কথা। এই আলোতে তাঁর আপনজনেরাও আলোকিত হন। এর গুণে তাঁরা তারকার মতোই মর্যাদা পান। সম্প্রতি বলিউড তারকা শাহরুখ খানের স্ত্রী গৌরীর বেলায় এর প্রমাণ মিলেছে। এক অনুষ্ঠানে আধা ঘণ্টার জন্য উপস্থিত থেকে তিনি পেয়েছেন ১৫ থেকে ১৭ লাখ রুপি। এটি ছিল সামাজিক কর্মকাণ্ডমূলক এক অনুষ্ঠান। শীর্ষ পর্যায়ের অনুষ্ঠান ব্যবস্থাপক কোম্পানির ভাষ্য, গৌরী যদিও কোনো তারকা নন বা গর্ব করার মতো কোনো বিষয়ও তাঁর নেই, এর পরও শাহরুখের স্ত্রী হওয়ায় তিনি একই মর্যাদা পাচ্ছেন।
ছুটি কমালেন সঞ্জয়
বলিউড তারকা সঞ্জয় দত্ত ভেবেছিলেন, খ্রিষ্টীয় নববর্ষের ছুটি এবার সপরিবারে ইন্দোনেশিয়ার বালিদ্বীপে কাটাবেন। কিন্তু বাদ সেধেছে বিগ বস। না, এটি রক্ত-মাংসের বড় কর্তা নয়, জনপ্রিয় টিভি অনুষ্ঠান। রিয়েলিটি শো বিগ বস ৫-এর একটি পর্বে সালমান খানের সঙ্গে উপস্থাপনায় দেখা যাবে তাঁকে। গত শনিবার থেকে সঞ্জয়ের ছুটি শুরু হয়েছে। ভেবেছিলেন, নতুন বছরের শুরুর দিকে দেশে ফিরবেন। কিন্তু ওই অনুষ্ঠানের নির্মাতারা সঞ্জয় ও সালমানের বিশেষ পর্বটি ৩১ ডিসেম্বর প্রচার করতে চান। কাজেই সঞ্জয়কে শুটিংয়ের জন্য সময় দিতে অনুরোধ করেন তাঁরা। পেশাদার মনোবৃত্তির সঞ্জয় তাঁদের এই অনুরোধ ফেলতে পারেননি। তিনি ছুটি কাটছাঁট করে শুক্রবারই মুম্বাই ফিরছেন বলে জানা গেছে।
প্রেমে পড়েছেন সুস্মিতা?
প্রেম যে কোনো বাধা, নিয়মকানুন মানে না—চর্বিতচর্বণ হলেও কথাটা সত্যি। অন্তত বলিউডের তারকা সুস্মিতা সেন তা ফের মনে করিয়ে দিচ্ছেন। জিনিউজসহ কয়েকটি ভারতীয় সংবাদমাধ্যম এমনটিই লিখেছে। সে ক্ষেত্রে ধরে নেওয়া যায়, ফের প্রেমের নৌকায় পা রেখেছেন সুস্মিতা। ৩৬ বছরের সুস্মিতা সেনের জীবনে উঁকি দেওয়া এই ভাগ্যবানের নাম ইমতিয়াজ খাত্রি। খাত্রি ভারতের নামজাদা এক ব্যবসায়ী গ্রুপের প্রধান—সবার নজরে এসেছিলেন গোয়ায় অনুষ্ঠিত ইন্ডিয়া রিসোর্ট ফ্যাশন উইকের প্রথম আয়োজনের স্পনসর হয়ে। এর পর থেকেই একাধিক অনুষ্ঠান-পার্টিতে ইমতিয়াজের সঙ্গে দেখা গেছে সুস্মিতাকে। তবে বরাবরই যা হয়, এর সবকিছুকেই স্রেফ বন্ধুত্ব বলছেন ইমতিয়াজ। সুস্মিতাও স্পিকটি নট!
লন্ডনের মাদাম তুসোর জাদুঘরে মোমের প্রতিমূর্তি রয়েছে বলিউডের প্রখ্যাত অভিনেতা অমিতাভ বচ্চন, শাহরুখ খানের। মাদাম তুসোয় সম্প্রতি বলিউডের যে নক্ষত্রের মোমের প্রতিমূর্তি স্থাপিত হতে যাচ্ছে, তাঁর নাম মাধুরী দীক্ষিত।
অমিতাভ, শাহরুখ, ঐশ্বরিয়া রাই বচ্চন ছাড়াও মাধুরীর আগে সালমান, হূতিক রোশন, কারিনা কাপুরেরও ঠাঁই হয়েছে মাদাম তুসোয়।
মাদাম তুসো কর্তৃপক্ষের বরাত দিয়ে বার্তা সংস্থা পিটিআই এক খবরে জানিয়েছে, তারাও এই অসাধারণ নৃত্যপটিয়সী তারকার প্রতিমূর্তি স্থাপনের সুযোগ পেয়ে আনন্দিত বোধ করছে। শাড়িপরিহিত মাধুরীর এই অনিন্দ্যসুন্দর মোমের মূর্তিটি মাদাম তুসোয় থাকবে—এই ভাবনায় তারা আবেগে আপ্লুত!
এদিকে মাদাম তুসোয় যাঁর মোমের প্রতিমূর্তি স্থাপিত হতে যাচ্ছে, সেই মাধুরী কী বলেন? এক বার্তায় মাধুরী জানিয়েছেন, ‘মাদাম তুসোয় যে আমার ঠাঁই হতে যাচ্ছে, এতে আমি রীতিমতো শিহরিত! শিল্প আর কর্মের এই স্বীকৃতির বিষয়টিতে আমি অভিভূত হয়েছি।’
৪৪ বছর বয়সী মাধুরী টুইটারে লিখেছেন, ‘মাদাম তুসো কর্তৃপক্ষ বিষয়টি ঘোষণা করেছে। মার্চে লন্ডন যাচ্ছি।’
প্রায় দুই যুগ বলিউডের রানি হিসেবেই মাধুরী রুপালি পর্দায় তেজাব, সাজন, খলনায়ক, হাম আপকে হ্যায় কৌন, দিল তো পাগল হ্যায়ের মতো ছবিতে নাচ ও অভিনয়ের নান্দনিকতায় দর্শকচিত্ত জয় করেছেন। তাঁর খ্যাতি যে বিশ্বময় ছড়িয়েছে, তারই সম্মান যেন মাদাম তুসো কর্তৃপক্ষ এই মোমের মাধুরী বানানোর সিদ্ধান্তে জানিয়ে দিল।
মাধুরীর এই মোমের প্রতিমূর্তি নির্মাণে তাঁর চুল, পোশাক ও অপরাপর বিষয় নিয়ে একদল ভাস্কর টানা চার মাস কাজ করবেন। মোমের এই মূর্তি নির্মাণে খরচও কম পড়ছে না! মাদাম তুসোয় মাধুরীর এই মোমের মূর্তি নির্মাণে সব মিলিয়ে খরচ পড়ছে এক লাখ পঞ্চাশ হাজার পাউন্ড!
‘বেটি বি’র নামকরণ ১৫ জানুয়ারি?
পৃথিবীতে আসার আগে থেকেই তাকে নিয়ে দারুণ মাতামাতি। পরের দৃশ্যপটও একই রকম। তবে আলোচিত এই নবজাতিকার কোনো নাম নেই এ পর্যন্ত। ‘বেটি বি’ বলেই তাকে সম্বোধন করা হচ্ছে তামাম জায়গায়। সূত্র যদি ভুল না বলে থাকে তাহলে ধারণা করা হচ্ছে, এ মাসের ১৫ তারিখেই হয়তো নাম পেতে যাচ্ছে ঐশ্বরিয়া রাই বচ্চন ও অভিষেক বচ্চনতনয়া। এই নামকরণ উপলক্ষে নাকি বড় একটা উৎসবেরও আয়োজন করতে যাচ্ছে বচ্চন পরিবার। আর নামেরও একটা সংক্ষিপ্ত তালিকা তৈরি করে ফেলেছেন তাঁরা। এখন কেবল অপেক্ষার পালা।


১৩ জানুয়ারি বসছে চলচ্চিত্র মেলার চতুর্থ আসর
বাংলাদেশ চলচ্চিত্র উন্নয়ন করপোরেশন (বিএফডিসি) প্রাঙ্গণে ১৩ জানুয়ারি অনুষ্ঠিত হবে ‘চলচ্চিত্র মেলা ১২’। চলচ্চিত্র মেলার এটি চতুর্থ আসর। চলচ্চিত্র মেলা থেকে এবার আজীবন সম্মাননা ও পরিবারভিত্তিক সম্মাননার পাশাপাশি ১০ জন শিল্পীকে বিশেষ সম্মাননা দেওয়া হবে। তাঁদের মধ্যে সংগীতে আছেন আবদুল জব্বার, বশীর আহমেদ ও খুরশীদ আলম। সোনালী যুগের চলচ্চিত্রে অভিনয়ের জন্য বিশেষ সম্মাননা দেওয়া হবে রোজিনা, নূতন, অঞ্জনা ও সুচরিতাকে।
চলচ্চিত্রের এ প্রজন্মের শিল্পীদের মধ্যে বিশেষ সম্মাননা দেওয়া হচ্ছে শাকিব খান, মিশা সওদাগর ও মৌসুমীকে। আজ বুধবার এফডিসিতে চলচ্চিত্র মেলা নিয়ে আয়োজিত সংবাদ সম্মেলনে এ তথ্য জানানো হয়। ১৩ জানুয়ারি দিনব্যাপী এই মেলা উদ্বোধন করা হবে বেলা ১১টায়।
এবার মেলায় ৪০টি স্টল থাকবে। সেখানে চলচ্চিত্র নির্মাণ থেকে শুরু করে সংশ্লিষ্ট নানা কিছু তুলে ধরা হবে।
সংবাদ সম্মেলনে বক্তব্য দেন ইমপ্রেস টেলিফিল্মের ব্যবস্থাপনা পরিচালক ফরিদুর রেজা সাগর, বাংলাদেশ চলচ্চিত্র উন্নয়ন করপোরেশনের ব্যবস্থাপনা পরিচালক ম হামিদ, কিউটের ব্যবস্থাপনা পরিচালক মাহতাব উদ্দিন আহমেদ, চলচ্চিত্র-পরিচালক সমিতির সভাপতি মহম্মদ হান্নান, প্রযোজক ও পরিবেশক খসরু, চিত্রগ্রাহক সংস্থার সভাপতি আব্দুল লতিফ বাচ্চু, এডিটর গিল্ডসের সভাপতি আবু মুসা দেবু ও চলচ্চিত্র মেলা কমিটির প্রকল্প পরিচালক আব্দুর রহমান।
চ্যানেল আইকে ধন্যবাদ জানিয়ে ম হামিদ বলেন, ‘চলচ্চিত্রশিল্পের উন্নয়নের বিকাশ সাধনের এ ধরনের একটি অনুষ্ঠান দরকার ছিল। মেলার মাধ্যমে দর্শকদের কাছে এফডিসির আদি ইতিহাস তুলে ধরার চেষ্টা করব।’
ম হামিদ বলেন, চলচ্চিত্রশিল্প বর্তমানে সংকটের মুখে। কারণ বাংলাদেশের প্রেক্ষাগৃহের অবস্থা অত্যন্ত নাজুক। আর সবাই দর্শকদের আবার প্রেক্ষাগৃহমুখী করার চেষ্টা করব।’
ফরিদুর রেজা সাগর মেলা সম্পর্কে চ্যানেল আইয়ের অবস্থান তুলে ধরেন। তিনি বলেন, ‘চ্যানেল আইয়ের মাধ্যমে বিশ্বের দুই কোটি মানুষ উপভোগ করবে। জানতে পারবে আমাদের দেশীয় সংস্কৃতিকে, চলচ্চিত্রশিল্পের আদি ও বর্তমান অবস্থান সম্পর্কে। তবে এবারের আয়োজনটি ব্যাপক পরিসরে অনুষ্ঠিত হতে যাচ্ছে।’
কাজী মাহতাব উদ্দিন আহমেদ বলেন, ‘এমন একটি মহত্ কাজের সঙ্গে সম্পৃক্ত থাকতে পেরে আমাদের প্রতিষ্ঠান গর্বিত বোধ করছেন। এ ধরনের প্রচেষ্টা ভবিষ্যতেও অব্যাহত থাকবে।’
আমন্ত্রিতদের জন্য আয়োজিত এই চলচ্চিত্র মেলা এফডিসি থেকে সরাসরি চ্যানেল আইয়ে সম্প্রচার করা হবে।
বছরের প্রথম ছবিতে ‘মুক্তিযোদ্ধা’ ফেরদৌস
চলচ্চিত্রাভিনেতা ফেরদৌস ২০১১ সালে বেশ কয়েকটি ছবিতে অভিনয় করেছিলেন। এর মধ্যে রয়েছে অন্তর্ধান, ৬৯ পাতলা খান লেন, তখন বসন্ত, হঠাত্ সেদিন, জলরং এবং নিজের প্রযোজনায় এক কাপ চা ছবিটি। এ বছর তাঁর প্রথম ছবি শোভনের স্বাধীনতা। ৬ জানুয়ারি থেকে শোভনের স্বাধীনতা চলচ্চিত্রের শুটিং শুরু হয়েছে। আর বছরের প্রথম এ ছবিতেই একজন মুক্তিযোদ্ধার চরিত্রে অভিনয় করছেন ফেরদৌস। তিনি জানিয়েছেন, এর আগে মুক্তিযুদ্ধের গল্পের ছবিতে তিনি অভিনয় করেছেন ঠিকই, কিন্তু এবারের চরিত্রটি মুক্তিযোদ্ধার।
ছবির কাহিনি সম্পর্কে ফেরদৌস বলেন, ‘ছবির গল্পে কিশোরদের অংশগ্রহণের ব্যাপারটি গুরুত্বপূর্ণ। মুক্তিযুদ্ধে তাদের উদ্বুদ্ধ করা, প্রশিক্ষণ দেওয়া, সঙ্গে নিয়ে যুদ্ধ করা—সব মিলিয়ে পুরো ব্যাপার দারুণ মনে হচ্ছে।’
রশীদ হায়দারের উপন্যাস শোভনের স্বাধীনতা অবলম্বনে ছবিটি পরিচালনা করছেন মানিক মানবিক। তথ্য মন্ত্রণালয়ের সরকারি অনুদানে নির্মিত হচ্ছে ছবিটি। ১৯৭১ সালে পাকিস্তান সরকার ছাত্রছাত্রীদের মাধ্যমিক পরীক্ষায় অংশ নেওয়ার আহ্বান জানায়। এর মধ্য দিয়ে তারা বিশ্বের কাছে তুলে ধরতে চায়, এখানে সবকিছু স্বাভাবিক আছে। কিন্তু তাতে বাধা হয়ে দাঁড়ায় একদল কিশোর। তাদের সহযোগিতা করতে এগিয়ে আসেন মুক্তিযোদ্ধারা।
পরিচালক মানিক মানবিক জানান, ঢাকার বেঙ্গল স্টুডিওতে ছবিটির শুটিং শুরু হয়েছে। প্রতিবাদী কিশোরদের ভূমিকায় অংশ নিচ্ছে নটরডেম কলেজের উচ্চমাধ্যমিক পর্যায়ের ১৩ জন ছাত্র। শোভনের চরিত্রে অভিনয় করছে রাইয়ান।
মানিক মানবিক বলেন, শোভনের স্বাধীনতা ছবিটি একই সঙ্গে কিশোর ও বড়দের গল্প নিয়ে নির্মিত হচ্ছে।
এ চলচ্চিত্রে ফেরদৌস ছাড়া আরও অভিনয় করছেন নিপুণ, ওয়াহিদা মল্লিক জলি, খায়রুল আলম সবুজ, আতাউর রহমান, চিত্রলেখা গুহ প্রমুখ।
শুরু হচ্ছে ‘শুয়াচান পাখি’র নির্মাণকাজ
দীর্ঘ এক বছর বন্ধ ছিল ‘শুয়াচান পাখি’ চলচ্চিত্রটির নির্মাণকাজ। জানা গেছে, শুয়াচান পাখির অভিনয়শিল্পী আনিসুর রহমান মিলন, নওশীন নাহরীন ও শশীকে নিয়ে আবারও শুরু হচ্ছে চলচ্চিত্রটির থেমে থাকা শুটিং। কাল বুধবার থেকে ঢাকার অদূরে পুবাইলে চলচ্চিত্রটির শুটিংয়ে অংশ নেবেন তাঁরা। ‘শুয়াচান পাখি’ পরিচালনা করছেন শফিকুল ইসলাম ভৈরবী।
আনিসুর রহমান মিলন বলেছেন, ‘২০০৯ সালে শুয়াচান পাখি চলচ্চিত্রটির শুটিং শুরু করেছিলাম। এরপর নানা কারণে কয়েক দফা এর শুটিং বন্ধ ছিল। সর্বশেষ ২০১১ সালে শুরুর দিকেও চলচ্চিত্রটির শুটিংয়ে অংশ নিয়েছিলাম।’
শুটিং শুরু প্রসঙ্গে মিলন বলেন, ‘আবারও শুয়াচান পাখির শুটিং শুরু হচ্ছে জেনে খুব ভালো লাগছে। শুনেছি, পুবাইলে গানের দৃশ্য ধারণের মধ্য দিয়ে চলচ্চিত্রটির শুটিং শুরু হবে। একটানা শুটিংয়ের মধ্য দিয়েই এর কাজ শেষ হবে।’
মিলন আরও বলেন, ‘চলচ্চিত্রের ক্ষেত্রে কিন্তু গল্পটাই প্রধান। শুয়াচান পাখি চলচ্চিত্রের গল্পের গভীরতা অনেক বেশি। এতদিন পর্যন্ত নাটকে অভিনয় করে যে অভিজ্ঞতা অর্জন করেছি, তাতে মনে হয়েছে শুয়াচান পাখি চলচ্চিত্রের গল্প সবাইকে আকৃষ্ট করবে। তা ছাড়া এর নির্মাণেও যথেষ্ট যত্নের ছোঁয়া আছে।’
শশী বলেন, ‘চলচ্চিত্রটিতে আমরা যারা অভিনয় করেছি, তারা সবাই নাটকের মানুষ। কয়েক দফা শুটিং বন্ধ থাকার কারণে আমরা সবাই আবার নাটকের অভিনয়ে ব্যস্ত হয়ে পড়ি। তাই সবার একসঙ্গে শিডিউল মেলানোটা কষ্টসাধ্য হয়ে যায়। অবশেষে শুটিং শুরু হচ্ছে ভেবে ভালো লাগছে।’
এবার ‘মাই নেম ইজ খান’
রোববার এফডিসির ৩ নম্বর শুটিং ফ্লোরে ছিল সাজ সাজ রব। প্রযোজক শাওন তাঁর অতিথিদের নিয়ে ব্যস্ত। পরিচালক বদিউল আলম একটু পরপর কাকে যেন ফোন করছেন আর পায়চারি করছেন। জানা গেল, তখনো খানের ভূমিকায় যিনি অভিনয় করবেন, সেই শাকিব খান সেটে আসেননি।
কিছুক্ষণ পর সেটে শাকিব খান এলেন। ছবির মহরত ও শুটিং হলো।
এর আগে শাকিব খান নাম্বার ওয়ান শাকিব খান, কিং খান, বস্ নাম্বার ওয়ান ছবিতে নাম-ভূমিকায় অভিনয় করেছেন। এবার তিনি অভিনয় করছেন মাই নেম ইজ খান ছবিতে। শাকিবের বিপরীতে অভিনয় করছেন অপু বিশ্বাস। এটি ছিল নতুন বছরে শাকিবের নতুন ছবির কাজ।
দ্বাদশ ঢাকা আন্তর্জাতিক চলচ্চিত্র উৎসব
ঢাকা উৎসবে ‘ফিরে এসো বেহুলা’
পূর্ণদৈর্ঘ্য ডিজিটাল চলচ্চিত্র ফিরে এসো বেহুলা মুক্তি পাচ্ছে ২০ জানুয়ারি বলাকা সিনে ওয়ার্ল্ডে। তার আগে জাতীয় জাদুঘরের মূল মিলনায়তনে ১৯ জানুয়ারি ছবিটির উদ্বোধনী প্রদর্শনী হবে দ্বাদশ ঢাকা আন্তর্জাতিক চলচ্চিত্র উৎসবে।
ছবির পরিচালক তানিম নূর বলেন, ‘বেহুলা-লখিন্দরের কাহিনি লোকমুখে, পালাগানে, নাটকে, চিত্রকলায়, সাহিত্যে নানাভাবে এসেছে। ফিরে এসো বেহুলা চলচ্চিত্রের প্রেক্ষাপট বর্তমান সময়। সময়ের সঙ্গে নারী-পুরুষের সম্পর্কের মাঝেও পরিবর্তন আসে। এই সময়ের নারী-পুরুষের সম্পর্কের সঙ্গে প্রাচীন লোকগাথার যোগসূত্র স্থাপন করা হয়েছে। মৃত লখিন্দরকে নিয়ে বেহুলার যাত্রাকে বর্তমান সমাজ-বাস্তবতায় দেখানো হয়েছে।’
যৌথভাবে চিত্রনাট্য লিখেছেন মনিরুল ইসলাম, তৃষা বড়ুয়া ও তানিম নূর। গানের কথা, সুর এবং গানে কণ্ঠ দিয়েছেন অর্জুন ও আবিদা; সংগীতায়োজন করেছেন সাদ। অভিনয় করেছেন জয়া আহসান, ইন্তেখাব দিনার, হুমায়ুন ফরীদি, মামুনুর রশীদ, জয়ন্ত চট্টোপাধ্যায়, রাইসুল ইসলাম আসাদ, শহীদুজ্জামান সেলিম, তৌকীর আহমেদ, শতাব্দী ওয়াদুদ প্রমুখ।
তানিম জানান, আগামী ফেব্রুয়ারি ও মার্চে পর্যায়ক্রমে রাজশাহী, চট্টগ্রাম, খুলনাও সিলেট অঞ্চলে এবং বিশ্ববিদ্যালয়গুলোতে চলচ্চিত্রটির প্রদর্শনী হবে।
ফিরে এসো বেহুলার শুটিং শুরু হয় ২০০৯ সালে, শেষ হয় ২০১০ সালে। এরপর গত বছর ছবিটি সেন্সর বোর্ডের ছাড়পত্র পায়।
শুরু হচ্ছে নতুন মুখ খোঁজার কাজ
শিল্পীসংকট কাটিয়ে ওঠার জন্য চলচ্চিত্র পরিচালক সমিতির সহায়তা নিয়ে বাংলাদেশ চলচ্চিত্র উন্নয়ন করপোরেশন (এফডিসি) আয়োজন করতে যাচ্ছে ‘নতুন মুখের সন্ধানে’ কার্যক্রম। চলচ্চিত্র পরিচালক সমিতির সভাপতি মহম্মদ হান্নান বললেন, ‘আশির দশকে এফডিসি নতুন মুখের কার্যক্রম শুরু করে। ওই আয়োজন থেকে আমরা পেয়েছিলাম মান্না, দিতি, সোহেল চৌধুরী, আমিন খান ও অমিত হাসানকে। কিন্তু এরপর আর ভালোভাবে এ উদ্যোগ নেওয়া হয়নি। এই কার্যক্রমের বাইরে কয়েকজন এসেছেন সম্পূর্ণ ব্যক্তিগত চেষ্টায়। তাঁদের মধ্য থেকে হাতেগোনা কয়েকজন তারকা হয়েছেন। কিন্তু শিল্পীসংকট মেটেনি। তাই আবারও এই আয়োজন করা হচ্ছে।’
এদিকে ২০১১ সালের শুরুতে চ্যানেল আইয়ের পৃষ্ঠপোষকতায় এফডিসি আরও একবার নতুন মুখের সন্ধানে কার্যক্রম শুরুর উদ্যোগ নেয়। কিন্তু তখন বিভিন্ন অনিয়মের অভিযোগ তুলে চলচ্চিত্র পরিচালক সমিতি, চলচ্চিত্র প্রযোজক পরিবেশক সমিতি, চলচ্চিত্র শিল্পী সমিতি এই কার্যক্রম বর্জনের সিদ্ধান্ত নেয়। পরে চ্যানেল আই কর্তৃপক্ষও এই কার্যক্রম থেকে নিজেদের প্রত্যাহার করে নেয়। এর আগে এফডিসির সহায়তা নিয়ে মার্কেট এক্সেস ও এনটিভি আয়োজন করে ‘সুপার হিরো-হিরোইন প্রতিযোগিতা’। এই প্রতিযোগিতায় যাঁরা সেরা হয়েছিলেন, তাঁদের মধ্যে নিলয় মডেল হিসেবে কিছুটা প্রতিষ্ঠা পেয়েছেন। তবে অন্যরা কেউই টিভি কিংবা চলচ্চিত্রে সেভাবে আর কাজ করতে পারেননি।
জানা গেছে, এবার আয়োজনের মূল লক্ষ্য সুন্দর মুখের ছেলেমেয়েদের চলচ্চিত্রে নিয়ে আসা এবং তাদের প্রশিক্ষণের মাধ্যমে গড়ে তোলা।
এফডিসির ব্যবস্থাপনা পরিচালক ম হামিদ বললেন, ‘নতুন মুখের সন্ধানে কার্যক্রম শুরুর প্রস্তুতি চলছে। আশা করছি, মাস দুয়েকের মধ্যেই আমরা এ কার্যক্রম শুরু করব। এফডিসি নতুন মুখের সন্ধানে কার্যক্রমের মধ্য দিয়ে নতুন ছেলেমেয়েদের চলচ্চিত্রে কাজ করার সুযোগ করে দিতে চায়।’
পাবনায় সুচিত্রা সেন চলচ্চিত্র উৎসব
সুচিত্রা সেনের পৈতৃক বাড়ি দীর্ঘদিনের দখল থেকে মুক্ত করে ‘সুচিত্রা সংগ্রহশালা’ করার দাবিতে আবারও সক্রিয় পাবনাবাসী। আর এই দাবির প্রকাশ ঘটাতে আজ থেকে পাবনায় শুরু হচ্ছে সপ্তাহব্যাপী ‘তৃতীয় সুচিত্রা সেন চলচ্চিত্র উৎসব’। উৎসবে আজ প্রদর্শিত হবে সুচিত্রা সেন অভিনীত সাড়ে ৭৪ চলচ্চিত্র। এরপর পর্যায়ক্রমে দেখানো হবে আঁধি, গৃহদাহ, হসপিটাল ও একটি রাত চলচ্চিত্র। এবার উৎসবে বাংলাদেশের মুক্তিযুদ্ধবিষয়ক চলচ্চিত্র গেরিলা প্রদর্শন করা হবে। থাকছে সোফিয়া লরেন অভিনীত সানফ্লাওয়ার ছবিটিও। আজ বিকেল চারটায় শহরের মুক্তিযোদ্ধা রফিকুল ইসলাম বকুল পৌর মুক্তমঞ্চে উৎসবের উদ্বোধন করা হবে। এখানেই দেখানো হবে উৎসবের ছবিগুলো। রোববার দুপুরে পাবনা প্রেসক্লাব মিলনায়তনে আয়োজিত সংবাদ সম্মেলনে সুচিত্রা সেন স্মৃতি সংরক্ষণ পরিষদের সদস্যরা এ কথা জানান।
সুচিত্রা সেনের পৈতৃক বাড়ি পাবনা শহরের গোপালপুর হেমসাগর লেনে। এখানেই তিনি বাবা-মা, এক ভাই ও তিন বোনের সঙ্গে শৈশব ও কৈশোর কাটিয়েছেন। ১৯৪৬ সালে তিনি যখন পরিবারের সঙ্গে কলকাতায় চলে যান, তখন তিনি ছিলেন নবম শ্রেণীর ছাত্রী। এরপর বাড়িটিতে সরকারি কর্মকর্তারা থাকতেন। ১৯৮৭ সালে বাড়িটি অর্পিত সম্পত্তিতে পরিণত করে স্থানীয় প্রশাসন ইমাম গাজ্জালী ইনস্টিটিউটের নামে ইজারা দেয়।
সুচিত্রা সেন স্মৃতি সংরক্ষণ পরিষদের সভাপতি এম সাইদুল হক বলেন, ২০০৯ সালে পাবনা জেলা প্রশাসন বাড়িটির ইজারা বাতিল করে ইমাম গাজ্জালী ট্রাস্টকে দখল ছাড়ার নির্দেশ দেয়। পরে উচ্চ আদালতও বাড়িটি ছাড়ার পক্ষে রায় দেন। কিন্তু আইনি জটিলতার কারণে এখনো তা বাস্তবায়িত হয়নি।
চলচ্চিত্র মেলায় আজীবন সম্মাননা পাচ্ছেন সুভাষ দত্ত
আবারও আয়োজন করা হচ্ছে ‘চলচ্চিত্র মেলা’। ১৩ জানুয়ারি বেলা ১১টায় এফডিসির জহির রায়হান কালারল্যাব মিলনায়তনের সামনে তৈরি মঞ্চে মেলার উদ্বোধন করবেন তথ্য ও সংস্কৃতিমন্ত্রী আবুল কালাম আজাদ। চতুর্থবারের মতো আয়োজিত ‘চলচ্চিত্র মেলা’য় এবার আজীবন সম্মাননা দেওয়া হবে সুভাষ দত্তকে। তিনি পাবেন এক লাখ টাকা। এ ছাড়া চলচ্চিত্রশিল্পে অবদান রাখার জন্য বিশেষ সম্মাননা পাচ্ছেন ভাইয়া গ্রুপ বলে পরিচিত মাসুদ পারভেজ সোহেল রানা, কামাল পারভেজ, জুয়েল পারভেজ ও রুবেল। এই চার ভাই বিভিন্ন সময়ে চলচ্চিত্র প্রযোজনা করেছেন। আর সোহেল রানা ও রুবেল প্রযোজনার পাশাপাশি চলচ্চিত্রে অভিনয় ও পরিচালনা করেছেন।
এই চলচ্চিত্র মেলা আয়োজন করছে ইমপ্রেস টেলিফিল্ম।
চলচ্চিত্র মেলার সমন্বয়কের দায়িত্বে আছেন আবদুর রহমান। তিনি জানান, চলচ্চিত্রের গানে অবদান রাখার জন্য বশির আহমেদ, আবদুল জব্বার এবং খুরশীদ আলমকেও সম্মান জানানো হবে।
আবদুর রহমান বললেন, ‘এই চলচ্চিত্র মেলা হবে চলচ্চিত্রের সঙ্গে সংশ্লিষ্ট ব্যক্তিদের জন্য এক মিলনমেলা। প্রযোজক, পরিচালক, শিল্পী ও কলাকুশলীদের নিয়ে আমরা এই আয়োজন সফল করতে চাই। আর শুধু আমন্ত্রিত অতিথিরাই মেলা প্রাঙ্গণে প্রবেশ করতে পারবেন। দর্শকদের জন্য মেলা সরাসরি সম্প্রচার করবে চ্যানেল আই।’
মেলা উপলক্ষে এফডিসির মুক্তিযোদ্ধা জসিম ফ্লোরে একটি মঞ্চ তৈরি হচ্ছে। এই মঞ্চে সন্ধ্যা পর্যন্ত পরিবেশন করা হবে নানা অনুষ্ঠান।
নতুন ছবি হাতে নিচ্ছেন না পূর্ণিমা!
পূর্ণিমা নতুন কোনো ছবি হাতে নিচ্ছেন না! পরিচালক সোহানূর রহমান সোহান জানান, তিনি পূর্ণিমার কাছে একটি ছবিতে অভিনয়ের প্রস্তাব নিয়ে গিয়েছিলেন, কিন্তু পূর্ণিমা তাঁকে ফিরিয়ে দিয়েছেন। একই কথা জানালেন পরিচালক এফ আই মানিক।
পূর্ণিমা কেন এই আচরণ করছেন?
পূর্ণিমার সাফ জবাব, কাজে একটু বিরতি নিতে চাই।
কত দিনের জন্য?
‘খুব বেশি দিন নয়, কয়েকটা মাস। তবে আমি কিন্তু বসে নেই। হাতে যে কাজগুলো আছে, সেগুলো শেষ করব। আর নাটকেও তো কাজ করছি।’
কাজই যদি করবেন, তবে বিরতির কথা বলছেন কেন?
‘আসলে আমি চলচ্চিত্রের বর্তমান পরিস্থিতি পর্যবেক্ষণ করছি। ২০১১ সালটা আমাদের চলচ্চিত্রের জন্য মোটেও ভালো ছিল না। সম্প্রতি এফডিসিতে গিয়েছিলাম। একি হাল হয়েছে এফডিসির! নতুন বছর ছবিগুলোর অবস্থা কেমন হয়, সেটা দেখব আগে। আর আমি একটু দেখে-শুনে-বুঝে তবেই ছবি হাতে নেব।’
পূর্ণিমার হাতে এখন আটটি ছবি রয়েছে। জানালেন, এই ছবিগুলোর মুক্তির পর নতুন ছবির ব্যাপারে সিদ্ধান্ত নেবেন তিনি।
আবার ছোটপর্দায় পপি
আবারও ছোটপর্দায় অভিনয় করছেন পপি। এবার তিনি অভিনয় করছেন আজিজুল হাকিমের সঙ্গে। টেলিছবিটির নাম প্রহর। আজ রোববার থেকে ঢাকায় এর শুটিং শুরু হচ্ছে। পরিচালনা করছেন ডি ইউ শুভ।
পপি বললেন, ‘টেলিছবিটির গল্প সমাজের অটিস্টিক শিশুদের নিয়ে। ছোটপর্দার জন্য আমার খুব বেশি কাজ করা হয় না। তবে ভালো গল্প, পরিচালক ও সহশিল্পী—সব কিছু দেখেশুনে তবেই কয়েকটি কাজ করেছি। এবারের গল্পটি অটিস্টিক বাচ্চাদের নিয়ে, তাই রাজি হয়েছি।’
আজিজুল হাকিম বলেন, ‘পপি চলচ্চিত্রের একজন ভালো অভিনেত্রী। তিনবার জাতীয় চলচ্চিত্র পুরস্কার পেয়েছেন। এখনো পর্যন্ত আমাদের দুজনের একসঙ্গে অভিনয় করা হয়ে ওঠেনি। প্রহর টেলিছবির গল্পটা একেবারেই অন্য রকম। আর চরিত্রগুলোও আলাদা।’
পপি সর্বশেষ অভিনয় করেন সালমান হায়দার পরিচালিত মেঘে ঢাকা চাঁদ টেলিছবিতে। আর এটি প্রচারিত হয়েছিল এ বছর চ্যানেল আইয়ে রোজার ঈদের অনুষ্ঠানমালায়।


মায়ের নামে হাসপাতাল করছেন তিন বোন
নড়াইলের লোহাগড়া উপজেলা সদর থেকে ২৫ কি.মি. উত্তরে লাহুড়িয়া ইউনিয়নের আরাজিমন্ডলগাতী গ্রাম। এ গ্রামেই অভিনেত্রী সুচন্দা, ববিতা ও চম্পার মামাবাড়ি। গত বুধবার দুপুরে এখানে এসেছেন সুচন্দা, ববিতা ও চম্পা। উদ্দেশ্য, নানার ভিটায় মায়ের নামে হাসপাতাল প্রতিষ্ঠা করা।
ববিতা জানান, তিনি যুক্তরাষ্ট্রভিত্তিক সুবিধাবঞ্চিত শিশু অধিকার প্রতিষ্ঠার আন্তর্জাতিক সংগঠন ডিস্ট্রেসড চিলড্রেন অ্যান্ড ইনফ্যান্টস ইন্টারন্যাশনালের (ডিসিআইআই) শুভেচ্ছাদূত নিযুক্ত হয়েছেন। এই সংগঠনকে তিনি বাংলাদেশে একটি হাসপাতাল করার প্রস্তাব দেন। ডিসিআইআই প্রস্তাবটি গ্রহণ করেছে।
ববিতা বললেন, ‘ডিসিআইআইয়ের নির্দেশে প্রয়োজনীয় তথ্য জরিপ ও জায়গা নির্ধারণ করতে মামাবাড়িতে এসেছি।’
সুচন্দা বলেন, ‘আমার মা বেগম জাহানারা ছিলেন চিকিৎসক। কলকাতা লেডি ব্র্যাবোর্ন কলেজে তিনি লেখাপড়া করেছেন। মায়ের ইচ্ছা ছিল দাতব্য প্রতিষ্ঠান গড়ে তোলার। তিনি মারা গেছেন। এখন আমরা তাঁর ইচ্ছা পূরণ করতে যাচ্ছি। এই হাসপাতাল প্রতিষ্ঠিত হলে এলাকার ১১টি গ্রামের ৩২ হাজার মানুষকে চিকিৎসাসুবিধা দেওয়া সম্ভব হবে।’
সুচন্দা, ববিতা ও চম্পার আসা উপলক্ষে সারা গ্রামে আনন্দের বন্যা বইছে। মোটর শোভাযাত্রায় তাঁদের লোহাগড়া থেকে আরাজিমন্ডলগাতী নিয়ে আসা হয়। মামাতো ভাই খোন্দকার শাহজালাল বলেন, ‘এ গ্রাম এখনো ঝাড়-ফুঁক ও কবিরাজি চিকিৎসানির্ভর। এখানে একটি বড় হাসপাতাল হবে। আমরা খুব আনন্দিত।’
চলে গেলেন চিত্রনায়িকা দোয়েল
দীর্ঘ আড়াই বছর রোগে ভোগার পর অবশেষে হার মানলেন চিত্রনায়িকা দোয়েল। গতকাল বৃহস্পতিবার সকাল নয়টা ২০ মিনিটে রাজধানীর একটি হাসপাতালে তিনি শেষ নিঃশ্বাস ত্যাগ করেন (ইন্না লিল্লাহি...রাজিউন)।
দোয়েলের স্বামী সুব্রত জানান, দোয়েল ২০০৯ সালের শেষ দিকে মস্তিষ্কে রক্তক্ষরণজনিত রোগে আক্রান্ত হন। তখনই তাঁকে রাজধানীর স্কয়ার হাসপাতালে ভর্তি করা হয়। এরপর থেকে তাঁর শারীরিক অবস্থার কোনো উন্নতি হয়নি। সর্বশেষ গত এক মাসে চিকিৎসার জন্য তিনটি হাসপাতাল পরিবর্তন করতে হয়েছে।
হাসপাতাল থেকে দোয়েলের মরদেহ গতকাল দুপুরে ইন্দিরা রোডে পশ্চিম রাজাবাজারের বাসায় নিয়ে যাওয়া হয়। স্থানীয় মসজিদে জানাজা শেষে নেওয়া হয় বিএফডিসিতে। এখানে শিল্পী-পরিচালক ও প্রযোজকসহ সবার শ্রদ্ধা নিবেদন এবং জানাজার পর সন্ধ্যায় মিরপুরের বুদ্ধিজীবী কবরস্থানে তাঁকে দাফন করা হয়।
১৯৮২ সালে চাষী নজরুল ইসলামের চন্দ্রনাথ ছবিতে অভিনয়ের মধ্য দিয়ে চলচ্চিত্রে পা রাখেন দোয়েল। এতে তাঁর সহশিল্পী ছিলেন রাজ্জাক। দোয়েল অভিনীত সর্বশেষ চলচ্চিত্র কাজী হায়াতের কাবুলিওয়ালা। এতে তাঁর স্বামী সুব্রত এবং মেয়ে দীঘিও অভিনয় করেন। দোয়েল অভিনীত মোট চলচ্চিত্রের সংখ্যা প্রায় ১০০।
দোয়েলের পুরো নাম ইফতে আরা ডালিয়া। ১৯৬৬ সালের ২৫ সেপ্টেম্বর বিক্রমপুরে তিনি জন্মগ্রহণ করেন।
ভিডিও পাইরেসির বিরুদ্ধে সফল অভিযান, গ্রেপ্তার ৪


দুই লাখ সিডির মোড়ক!
বাংলা চলচ্চিত্রের দুই হাজার নকল সিডি!
পাইরেসি করার পণ্যসামগ্রী!
এসব ধরা পড়ল এবার নরসিংদী জেলার মনোহরদীতে।
র‌্যাপিড অ্যাকশন ব্যাটালিয়নের (র‌্যাব-১১) একটি দল ৭ জানুয়ারি গোপন সংবাদের ভিত্তিতে নরসিংদীর একটি গ্রামের বাড়িতে অভিযান চালিয়ে পাইরেটেড সিডি ও বিভিন্ন পণ্যসহ চারজনকে আটক করে।
৮ জানুয়ারি সকালে আটক ব্যক্তিদের নিয়ে আসা হয় এফডিসিতে। এখানে র‌্যাব-১১ প্রেস ব্রিফিং করে। খবর পেয়ে সকাল থেকেই পরিচালক-প্রযোজকেরা এফডিসিতে আসতে শুরু করেন। প্রেস ব্রিফিংয়ের আগে পরিচালক সমিতির মহাসচিব এফ আই মানিক তাঁর বক্তব্যে বলেন, ‘এই পাইরেসির কারণে আমাদের কোটি কোটি টাকার সিনেমা মুহূর্তের মধ্যেই ধ্বংস হয়ে যাচ্ছে। কিন্তু এরা ধরা পড়লেও আবার জামিনে বেরিয়ে আসছে।’ এদের কঠিন শাস্তি দাবি করেন তিনি।
প্রযোজক পরিবেশক সমিতির কার্যনির্বাহী পরিষদের দুই সদস্য খোরশেদ আলম খসরু ও মেহেদি হাসান মনির তাঁদের বক্তব্যে বলেন, চলচ্চিত্রের বিপর্যয়ের সময় র‌্যাব যেভাবে ভিডিও পাইরেসি দমনে অভিযান চালাচ্ছে, তা চলচ্চিত্রের জন্য খুবই আনন্দের খবর। কিন্তু এদের বিচার না হওয়া পর্যন্ত কেউই শান্তিতে থাকতে পারবে না।
র‌্যাবের পক্ষ থেকে জানানো হয়, গ্রেপ্তার হওয়া চারজনের বিরুদ্ধে মামলা করা হবে। এ জন্য তাদের সংশ্লিষ্ট থানায় পাঠিয়ে দেওয়া হবে। গ্রেপ্তার হওয়া ব্যক্তিরা হলেন, আবদুল কাইয়ুম, বিল্লাল, আশরাফুল ও জাকির।
জব্দ করা মালামালের খোঁজ নিয়ে দেখা গেছে, মুক্তিপ্রাপ্ত বাংলা সিনেমার নকল সিডি ও সিনেমার পোস্টারের কাভার ওই ব্যক্তিরা সংরক্ষণ করেছেন বিভিন্ন কায়দা করে। জানা যায়, তাঁরা এই মালামাল উত্তরবঙ্গে সরবরাহ করার জন্য প্রস্তুতি নিচ্ছিলেন।


‘গেরিলা’ নিয়ে মুঠোফোনে গেম
নাসির উদ্দীন ইউসুফ পরিচালিত মুক্তিযুদ্ধভিত্তিক চলচ্চিত্র গেরিলা নিয়ে মুঠোফোন ব্যবহারকারীদের জন্য গেম তৈরি হচ্ছে। এ গেম তৈরি করছে বিটুএম টেকনোলজি লিমিটেড নামের একটি প্রতিষ্ঠান। জাভা (ওপেন সোর্স সিস্টেম) ও এনড্রয়েট (গুগল অপারেটিং সিস্টেম), সিনবিয়ান (নোকিয়া অপারেটিং সিস্টেম)—এ তিন ভার্সনে গেমটি তৈরি করছে বিটুএম। আগামী ২৬ মার্চ থেকে মুঠোফোন ব্যবহারকারীরা গেমটি ডাউনলোড করতে পারবেন।
জানা গেছে, গেম তৈরির ব্যাপারে সম্প্রতি নাসির উদ্দীন ইউসুফ এবং বিটুএমের ব্যবস্থাপনা পরিচালক রিজওয়ান বিন ফারুকের মধ্যে একটি চুক্তি স্বাক্ষর হয়েছে।
নাসির উদ্দীন ইউসুফ জানান, চুক্তি অনুযায়ী, প্রতিষ্ঠানটি গেরিলার মোবাইল গেম বাজারে আনার পাশাপাশি এর ওয়াল পেপার, অ্যানিমেশন ভার্সন, ভিডিও ক্লিপ, রিং ব্যাক টোন এবং ওয়েলকাম টিউন বাজারে ছাড়বে।
শুরু হচ্ছে ‘শোভনের স্বাধীনতা’র শুটিং
আজ শুরু হচ্ছে নতুন চলচ্চিত্র শোভনের স্বাধীনতার শুটিং। রশীদ হায়দারের উপন্যাস অবলম্বনে ছবিটি পরিচালনা করছেন মানিক মানবিক। তথ্য মন্ত্রণালয়ের সরকারি অনুদানে নির্মিত হচ্ছে ছবিটি। ১৯৭১ সালে পাকিস্তান সরকার ছাত্রছাত্রীদের মাধ্যমিক পরীক্ষায় অংশ নেওয়ার আহ্বান জানায়। এর মধ্য দিয়ে তারা বিশ্বের কাছে তুলে ধরতে চায়, এখানে সবকিছু স্বাভাবিক আছে। কিন্তু তাতে বাধা হয়ে দাঁড়ায় একদল কিশোর। তাদের সহযোগিতা করতে এগিয়ে আসেন মুক্তিযোদ্ধারা।
মানিক মানবিক জানান, আজ থেকে ঢাকার বেঙ্গল স্টুডিওতে ছবিটির শুটিং হবে। কিশোদের ভূমিকায় অংশ নিচ্ছে নটর ডেম কলেজের উচ্চমাধ্যমিক পর্যায়ের ১৩ জন ছাত্র। শোভনের চরিত্রে অভিনয় করছে রাইয়ান। এবারই প্রথম ক্যামেরার সামনে দাঁড়াচ্ছে তারা।
মানিক মানবিক বললেন, শোভনের স্বাধীনতা ছবিটি একই সঙ্গে কিশোর এবং বড়দের গল্প নিয়ে।
ছবিতে অভিনয় করছেন ফেরদৌস। জানালেন, এর আগে মুক্তিযুদ্ধের গল্পের ছবিতে তিনি অভিনয় করেছেন ঠিকই, কিন্তু এবারের চরিত্রটি মুক্তিযোদ্ধার। বললেন, ‘ছবির গল্পে কিশোরদের অংশগ্রহণ একটা গুরুত্বপূর্ণ ব্যাপার। তাদের মুক্তিযুদ্ধে উদ্বুদ্ধ করা, প্রশিক্ষণ দেওয়া, তাদের সঙ্গে নিয়ে যুদ্ধ করা—পুরো ব্যাপার আমার কাছে দারুণ মনে হচ্ছে।’
ছবিতে আরও অভিনয় করছেন নিপুণ, ওয়াহিদা মল্লিক জলি, খায়রুল আলম সবুজ, আতাউর রহমান, চিত্রলেখা গুহ প্রমুখ।
ফেরদৌস জানান, গত বছর তিনি ঢাকায় অভিনয় করেছেন নিজের প্রযোজনায় এক কাপ চা, সৈয়দ অহিদুজ্জামান ডায়মন্ডের অন্তর্ধান, রাফায়েলের ৬৯ পাতলাখান লেন, বিপ্লব হায়দারের তখন বসন্ত, বাসু চ্যাটার্জির হঠাৎ সেদিন এবং শাহনেওয়াজ কাকলীর জলরং ছবিতে। এ বছর তাঁর প্রথম ছবি শোভনের স্বাধীনতা।
পিছিয়ে যাচ্ছে জাতীয় চলচ্চিত্র পুরস্কারের ফলাফল তৈরি
কথা ছিল, ৩১ জানুয়ারির মধ্যেই ‘জাতীয় চলচ্চিত্র পুরস্কার ২০১০’-এর ফলাফল তথ্য মন্ত্রণালয়ে জমা দিতে হবে। জানা গেছে, এ সময়ের মধ্যে ফলাফল তৈরি করা সম্ভব হবে না। কারণ, জুরি বোর্ডের সদস্যরা এখন একটি আন্তর্জাতিক চলচ্চিত্র উৎসবে ছাড়পত্র দেওয়ার জন্য ছবি দেখছেন। তাই জাতীয় চলচ্চিত্র পুরস্কার ২০১০-এর ছবিগুলো নিয়মিত দেখার সুযোগ পাচ্ছেন না।
সেন্সর বোর্ড সূত্রে জানা গেছে, চলচ্চিত্র জুরি বোর্ডের আবেদনের পরিপ্রেক্ষিতে তথ্য মন্ত্রণালয় চূড়ান্ত ফলাফল জমা দেওয়ার জন্য ২৮ ফেব্রুয়ারি পর্যন্ত সময় বাড়িয়েছে।
সেন্সর বোর্ডে খোঁজ নিয়ে দেখা গেছে, রেইনবো আয়োজিত আন্তর্জাতিক চলচ্চিত্র উৎসবের জন্য সেন্সর বোর্ডকে প্রায় ১০০টি ছবি দেখতে হচ্ছে। এ কার্যক্রম চলবে ১১ জানুয়ারি পর্যন্ত। এরপর ১৩ জানুয়ারি থেকে জাতীয় চলচ্চিত্র জুরি বোর্ড ছবি দেখার কাজ শুরু করবে। পাশাপাশি রয়েছে সেন্সর বোর্ডের নিয়মিত কার্যক্রম।
একটি সূত্র জানিয়েছে, এ ক্ষেত্রে জাতীয় চলচ্চিত্র পুরস্কার ২০১০-এর ফলাফলের জন্য সময় আরও বাড়াতে হবে।
সেন্সর বোর্ডের একজন ঊর্ধ্বতন কর্মকর্তা জানান, একটি মাত্র প্রদর্শনী কক্ষ থাকায় এমন সমস্যা হয়েছে। এ অবস্থায় ফেব্রুয়ারির মধ্যে ছবি দেখার কাজ শেষ করা হয়তো সম্ভব হবে না।
এর আগে ২০০৯ সালের পুরস্কার দেওয়া হয় ২০১১ সালে। এখন ২০১০ সালের পুরস্কার দিতে কত দিন অপেক্ষা করতে হয়, সেটাই দেখার বিষয়।
‘ভালোবাসার গল্প’ নিয়ে ঈশিতা
অভিনেত্রী রুমানা রশীদ ঈশিতা উপস্থাপনা করছেন—এটা কোনো নতুন কথা নয়। কিন্তু ভালোবাসার গল্প নিয়ে শ্রোতাদের সমানে হাজির হলে তা অবশ্য কিছুটা নতুন হতে পারে। তবে সেটা নিজের ভালোবাসার গল্প নয়; ঈশিতা আসছেন আমাদের সমাজের সাধারণ দম্পতিদের অসাধারণ ভালোবাসার গল্প নিয়ে। যেহেতু ভালোবাসার গল্পই হচ্ছে অনুষ্ঠানের মূল, তাই এর সঙ্গে মিল রেখে অনুষ্ঠানের নামও দেওয়া হয়েছে ভালোবাসার গল্প।
ঈশিতা বলেন, ‘বাংলাভিশন কর্তৃপক্ষের কাছ থেকে এরই মধ্যে আমার কাছে অনুষ্ঠানটি করার ব্যাপারে প্রস্তাব এসেছে। সবকিছু ঠিকঠাক হলে হয়তো দু-এক দিনের মধ্যে শুটিং শুরু করতে পারব।’
ঈশিতা আরও বলেন, ‘যতদূর শুনেছি, অনুষ্ঠানটি কয়েকজন দম্পতির ভালোবাসার গল্প দিয়ে সাজানো হয়েছে। এ ধরনের ভাবনার মাধ্যমে খুব ভালোমানের একটি অনুষ্ঠান করার সম্ভব।’
বাংলাভিশনের অনুষ্ঠান প্রধান শামীম শাহেদ বলেন, ‘পন্ডস এরই মধ্যে সাধারণ দম্পতিদের নিয়ে একটা নতুন ক্যাম্পেইন শুরু করেছে। বিভিন্ন কর্মসূচির মাধ্যমে সেখান থেকে তাঁরা কয়েকজন দম্পতি নির্বাচন করবেন। তারপর তাদের পুরস্কার হিসেবে দেওয়া হবে বিশ্বের বেশ কয়েকটি আকর্ষণীয় স্থানে ভ্রমণের সুযোগ। পাশাপাশি নির্বাচিত দম্পতিদের কাছ থেকে শোনা হবে তাঁদের ভালোবাসার গল্প।’
ভালোবাসার গল্প অনুষ্ঠানটির প্রযোজক হিসেবে থাকছেন নাহিদ আহমেদ।
২০ জানুয়ারি থেকে বাংলাভিশনে প্রতি শুক্রবার সন্ধ্যা সোয়া ছয়টায় দেখানো হবে ভালোবাসার গল্প অনুষ্ঠানটি।
১৬ প্লেট ফুচকা খেলেন মম!
চরিত্রের প্রয়োজনে অভিনয়শিল্পীরা কত কিছুই না করেন! সম্প্রতি এরই একটি প্রমাণ দিতে হলো অভিনয়শিল্পী জাকিয়া বারী মমকে। গতকাল রোববার ও আগের দিন শনিবার মম শুটিং করেন এক ঘণ্টার নাটক ‘ফুচকা’র। এ নাটকের শুটিং করতে গিয়েই সারা দিনে একটানা ১৬ প্লেট ফুচকা খেতে হয় মমকে।
মম বলেন, ‘আমার সহশিল্পী সজলের জন্য বরাদ্দ ছিল মাত্র তিন প্লেট। আর আমার একার জন্য ১৬ প্লেট। সব মিলিয়ে প্রায় দেড় শর মতো ফুচকা হজম করতে হয়েছে। সারা দিন আর অন্য কোনো কিছুই খেতে পারিনি। বিষয়টি এমন ছিল পান খেয়ে মুখ পোড়ানোর মতো।’
মম আরো বলেন, ‘একটানা ফুচকা খাওয়ার কারণে আমার পুরো মুখটাই অন্য রকম হয়ে গেছে। অথচ নাটকের প্রয়োজনে আমাকে হাসিমুখে সংলাপ বলতে হয়েছে। রাতে শুটিং শেষ হওয়ার পর ওষুধ খেতে হয়েছে। এমনকি আজ সোমবারও আমার মুখের অবস্থা খুব একটা ভালো নয়। বলতে পারেন, সারা জীবনের ফুচকা খাওয়ার স্বাদ এক দিনে মিটে গেছে।’
এক ঘণ্টার নাটক ‘ফুচকা’ লিখেছেন রুম্মান রশীদ খান। আর পরিচালনা করেছেন নুযহাত আলভী আহমেদ।
জানা গেছে, ফুচকা খাওয়ার ছলেই নাটকে মম ও সজলের পরিচয়। সজল যতটা বোকা, মম ততটাই চটপটে। ফুচকা খেতে ভালো না লাগলেও মমর সঙ্গ পাওয়ার জন্য নিয়মিত ফুচকা খান সজল। একটা সময় দুজনের সম্পর্ক গভীর হয়। বিয়ের সিদ্ধান্ত নেন তাঁরা। কিন্তু বিয়ের তিন দিন পরই মমর জীবনের সব কিছু ওলটপালট হয়ে যায়। যে ফুচকার মাধ্যমে দুজনের সম্পর্ক শুরু হয়েছিল, সেই ফুচকার মাধ্যমেই মম-সজলের জীবন অন্যদিকে মোড় নেয়।
‘ফুচকা’ নাটকটি ভালোবাসা দিবসে যেকোনো একটি স্যাটেলাইট চ্যানেলে দেখানো হবে।
এবার দেশ টিভিতে ‘১২৩ সিসিমপুর’
দেশ টিভিতে এবার খুদে দর্শকেরা উপভোগ করতে পারবে ১২৩ সিসিমপুর। হ্যাঁ, ২০ জানুয়ারি থেকে চ্যানেলটিতে ছোটদের প্রিয় এই অনুষ্ঠানের প্রচার শুরু হচ্ছে। যারা ১২৩ সিসিমপুর অনুষ্ঠানের গোড়ার দিকের পর্বগুলো দেখতে পারেনি, তাদের জন্য রয়েছে একটা দারুণ খবর, ১২৩ সিসিমপুর অনুষ্ঠানের দ্বিতীয় ও তৃতীয় মৌসুমের পর্বগুলো দেখানো হবে দেশ টিভিতে। তবে এ ক্ষেত্রে অনুষ্ঠানটির কিছুটা মানোন্নয়ন করা হবে। আর এর জন্য চলছে প্রয়োজনীয় গবেষণার কাজ।
দেশ টিভিতে প্রতিটি পর্ব একই সপ্তাহে বিভিন্ন সময় চারবার দেখানো হবে।
জানা গেছে, বিটিভিতে এখন অনুষ্ঠানটির ষষ্ঠ মৌসুমের পর্বগুলো প্রচারিত হচ্ছে।
দেড় শ ফুচকা হজম!
ফুচকা খেতে গিয়েই পরিচয় হয় মম ও সজলের। ভালো না লাগলেও মমের জন্য নিয়মিত ফুচকা খান সজল। ধীরে ধীরে তাঁদের সম্পর্ক বিয়ে পর্যন্ত গড়ায়। কিন্তু বিয়ের তিন দিন পরই মমের সবকিছু ওলটপালট হয়ে যায়। ফুচকা খেতে গিয়ে একদিন যে সম্পর্কের শুরু হয়েছিল, ফুচকার মাধ্যমেই তা মোড় নেয় অন্যদিকে।
এ তো গেল ফুচকা নাটকের গল্প। এবার হবে শুটিংয়ের গল্প। অভিনয়ের জন্য শিল্পীরা কত কিছুই না করেন। শনিবার এক ঘণ্টার এই নাটকের শুটিং করতে গিয়ে সারা দিনে প্রায় দেড় শ ফুচকা হজম করতে হয়েছে মমকে।
মম বললেন, ‘ওই দিন শুটিং করেছি সজল আর আমি। সজলের জন্য বরাদ্দ ছিল মাত্র তিন প্লেট, আর আমার জন্য ১৬ প্লেট, তাতে ছিল প্রায় দেড় শ ফুচকা! শুটিং করতে গিয়ে প্রায় সব কটিরই আংশিক খেতে হয়েছে আমাকে! সারা দিন আর কিছু খেতে পারিনি। রাতে শুটিং শেষ হওয়ার পর ওষুধ খেয়েছি। আমি ফুচকার দারুণ ভক্ত। কিন্তু এখন মনে হচ্ছে, আর ফুচকা খেতে পারব না। এক দিনেই সাধ মিটেছে।’
ফুচকা নাটকটি লিখেছেন রুম্মান রশীদ খান, পরিচালনা করেছেন নুজহাত আলভী আহমেদ। নির্মাতা সূত্রে জানা গেছে, ভালোবাসা দিবসের জন্য তৈরি হয়েছে নাটকটি।
পানিতে নামতেই হলো সজল-অপর্ণাকে
ডিসেম্বরের দ্বিতীয় সপ্তাহে কী হাড়কাঁপানো শীতটাই না পড়েছিল! ঠিক এ সময়েই সজল ও অপর্ণাকে শুটিং করতে হয় পুবাইলের হাসনাহেনা শুটিং স্পটে। রীতিমতো রুমে হিটার জ্বালিয়ে শুটিং করলেন তাঁরা। সঙ্গে আছেন বিদ্যা সিনহা মীম।
শুটিং করতে গিয়ে বিপত্তি। নাটকের দৃশ্যে আনিসুল হক লিখেছেন সজল ও অপর্ণাকে পুকুরে নামতে হবে। সজল দেখবেন কে তাঁকে বেশি ভালোবাসেন—মীম, না অপর্ণা।
কিন্ত এই শীতে পানিতে নামলে নির্ঘাত অসুস্থ হয়ে পড়তে হবে। তাই সজল নাট্যকারকে ফোনে অনুরোধ করলেন, অন্য কোনোভাবে এই ভালোবাসার পরীক্ষা নেওয়া যায় কি না। আনিসুল হক সায় দিলেন না তাতে। নিরুপায় হয়ে সজল পরিচালক মাইনুল হাসান খোকনকে বললেন, ‘ভাই, দুই মিনিটের বেশি পানিতে রাখবেন না।’ অপর্ণাও একই অনুরোধ জানালেন। পরিচালক কথা রাখলেন। পুকুরের দৃশ্য শেষ করেই দুজন হিটার দিয়ে গরম করা ঘরে ঢুকে গেলেন।
নাটকের নাম হূদয়পুর। জানা গেছে, ২০ জানুয়ারি চ্যানেল আইতে প্রচার করা হবে নাটকটি।
প্রভার ‘বনভোজন’
২০১১ সালের ১৯ ডিসেম্বর মডেল ও অভিনেত্রী সাদিয়া জাহান প্রভার পারিবারিকভাবে বিয়ে হয় মাহমুদ শান্তর সঙ্গে। বিয়ের পর পড়াশোনার ব্যস্ততার কারণে স্বামীকে নিয়ে সেভাবে কোথাও বেড়াতে যেতে পারেননি প্রভা। এখন পড়াশোনার চাপ কিছুটা কম থাকায় স্বামীকে নিয়ে ঘুরতে বেরিয়েছেন তিনি। সঙ্গে আছেন পরিবারের সদস্য এবং প্রভার বিশ্ববিদ্যালয়ের ১০ জন ঘনিষ্ঠ বন্ধুবান্ধবও।
প্রথম আলো অনলাইনকে প্রভা বলেন, ‘গত বৃহস্পতিবার পরিবারের সব সদস্য এবং ঘনিষ্ঠ কয়েকজন বন্ধুবান্ধব নিয়ে শরীয়তপুরে গিয়েছিলাম। পড়াশোনা ও অন্যান্য ব্যস্ততার কারণে অনেক দিন বনভোজনে যাওয়া, এমনকি দূরে কোথাও ঘুরতেও যাওয়া হয় না। শরীয়তপুরেই যখন আসা হলো, ভাবলাম—সবাই মিলে একটা বনভোজনের আয়োজন করলে কেমন হয়? শান্তসহ আমার সব বন্ধুরাও একমত হলো।’
বনভোজন প্রসঙ্গে প্রভা বলেছেন, ‘৭ জানুয়ারি শনিবার সারাটা দিন আমরা পদ্মার বুকে নৌকায় ঘুরে বেড়াব। এর ফাঁকে খাওয়া-দাওয়া আর হই-হুল্লোড় তো আছেই। অনেক দিন পর এমন আয়োজনে আমরা সবাই খুব খুশি।’
উল্লেখ্য, মডেল ও অভিনেত্রী সাদিয়া জাহান প্রভার দাদা ও নানাবাড়ি শরীয়তপুরে। বিয়ের পর এই প্রথম স্বামীকে নিয়ে শরীয়তপুরে বাবার বাড়িতে গিয়েছেন তিনি, বনভোজন এবং দাদা ও নানার বাড়িতে বেড়ানো শেষ করে কাল রোববার ঢাকায় ফিরবেন। আর তারপর? যথারীতি শান্ত-মারিয়াম বিশ্ববিদ্যালয়ের ফ্যাশন ডিজাইনিংয়ের স্নাতক শ্রেণীর ছাত্রী প্রভা মনোযোগ দেবেন পড়াশোনায়।
এবার জাহিদ হাসানের ‘টো টো কোম্পানি’
অভিনয়শিল্পী ও পরিচালক জাহিদ হাসান তাঁর নতুন ধারাবাহিকের শুটিং শুরু করছেন। ১৫ জানুয়ারি থেকে নাটকটির শুটিং হবে জাহিদ হাসানের নিজ এলাকা সিরাজগঞ্জে। পরিচালনার পাশাপাশি ধারাবাহিকে অভিনয়ও করবেন তিনি। ধারাবাহিকটির নাম টো টো কোম্পানি। রচনা করেছেন আশরাফুল চঞ্চল।
জাহিদ হাসান বলেন, ‘হাতের রেখা কথা বলে ধারাবাহিক শেষ হওয়ার পর নতুনটির জন্য কয়েকটি চিত্রনাট্য হাতে পাই। সেখান থেকে টো টো কোম্পানি সময়োপযোগী মনে হয়েছে। আরও কয়েকটি চিত্রনাট্য ভালো লেগেছে। পর্যায়ক্রমে সেগুলো নিয়েও কাজ করার ইচ্ছা আছে।’
তিনি আরও বলেন, ‘টো টো কোম্পানি পুরোপুরি মফস্বলের গল্প। মফস্বল শহরের কিছু সাধারণ ও উল্লেখযোগ্য চরিত্র এখানে গুরুত্ব পেয়েছে। নাটকে আমি অভিনয় করব একজন সাংবাদিকের চরিত্রে।’
মফস্বলের গল্প নিয়ে ধারাবাহিক তৈরি প্রসঙ্গে জাহিদ হাসান বলেন, ‘মফস্বল শহরের যেকোনো বিষয় আমি খুব ভালো বুঝি। এ ধরনের গল্প আমার অনেক আপন মনে হয়।’
গীতাঞ্জলি দ্য জার্নি
গীতাঞ্জলি অনুবাদের শতবর্ষ পূর্তি উপলক্ষে আজ দেশ টিভিতে সন্ধ্যা সাড়ে ছয়টায় প্রচারিত হবে অনুষ্ঠান ‘গীতাঞ্জলি দ্য জার্নি’। অনুষ্ঠানটি আয়োজন করেছে সাধনা। এখানে রয়েছে গীতাঞ্জলি থেকে পাঠ, গান করেছেন লাইসা আহমেদ লিসা, আনন্দ দত্ত, অভয়া দত্ত ও সাজিয়া হোসেন। নৃত্য পরিবেশন করেছেন প্রেমা ও তাঁর দল। প্রযোজনা করেছেন সুমনা সিদ্দিকী।
মিডিয়া পিকনিক ১৩ জানুয়ারি
টেলিভিশন প্রোগ্রাম প্রডিউসারস অ্যাসোসিয়েশন অব বাংলাদেশ আয়োজন করেছে ‘মিডিয়া পিকনিক ২০১২’। আয়োজক কমিটির আহ্বায়ক মনোয়ার পাঠান জানান, ১৩ জানুয়ারি সাভার গলফ ক্লাবে এ বনভোজন অনুষ্ঠিত হবে। সংগঠনের সদস্যদের প্রিয়ন্তী/ টেলিহোম/লাইট অ্যান্ড শ্যাডো অথবা সংগঠনটির অস্থায়ী কার্যালয়ে (বাড়ি ১২০, সড়ক ১, চেয়ারম্যান বাড়ি, বনানী, ঢাকা) নিবন্ধন করে কুপন সংগ্রহ করতে হবে।


চ্যানেল নাইনে বিপিএল
দর্শকদের পুরো মাত্রার বিনোদন দেওয়ার উদ্দেশ্য নিয়ে আসছে বেসরকারি টিভি চ্যানেল ‘চ্যানেল নাইন’। এ মাসের শেষ সপ্তাহে চ্যানেল নাইন আনুষ্ঠানিকভাবে নিয়মিত সম্প্রচার শুরু করবে। তবে কবে থেকে এই সম্প্রচার কার্যক্রম শুরু হবে, তা এখনো চূড়ান্ত হয়নি। গোড়াতেই দর্শকদের আকর্ষণ করার জন্য চ্যানেল নাইন কর্তৃপক্ষ টি-টোয়েন্টি ক্রিকেট নিয়ে আয়োজিত বাংলাদেশ প্রিমিয়ার লিগ (বিপিএল) সরাসরি সম্প্রচারের উদ্যোগ নিয়েছে। এই সম্প্রচারের আওতায় থাকছে ৮ ফেব্রুয়ারি আয়োজিত উদ্বোধনী অনুষ্ঠানসহ লিগের সব কটি খেলা।
এ উপলক্ষে গতকাল বুধবার সন্ধ্যায় প্যান প্যাসিফিক সোনারগাঁও হোটেলে সংবাদ সম্মেলনের আয়োজন করা হয়। এখানে উপস্থিত ছিলেন চ্যানেল নাইনের ব্যবস্থাপনা পরিচালক এনায়েতুর রহমান, প্রোগ্রাম কনসালট্যান্ট বিবেক তিওয়ারি ও অনুষ্ঠান বিভাগের প্রধান খোরশেদ আলম।
এখানে জানানো হয়, চ্যানেল নাইনে আলাদা করে কোনো উদ্বোধনী অনুষ্ঠান আয়োজন করা হবে না। চ্যানেলে বিনোদনমূলক অনুষ্ঠানকে গুরুত্ব দেওয়া হচ্ছে। থাকছে না সংবাদের জন্য আলাদা কোনো সময় বরাদ্দ। তবে সমসাময়িক বিষয় ও খেলাধুলা নিয়ে নিয়মিত অনুষ্ঠান থাকবে। দেশীয় সাংস্কৃতিক ঐতিহ্য, বিভিন্ন ধর্মীয়, জাতীয় ও গুরুত্বপূর্ণ দিবসে থাকছে আলাদা অনুষ্ঠান। থাকছে ধারাবাহিক ও একক নাটক, চলচ্চিত্র, টেলিছবি, রিয়েলিটি শো, নৃত্যানুষ্ঠান, শিশুতোষ অনুষ্ঠান, রান্না ও স্বাস্থ্যবিষয়ক অনুষ্ঠান, দেশ-বিদেশের গান ও ব্যবসা-বাণিজ্য নিয়ে অনুষ্ঠান।
সংবাদ সম্মেলনে আরও জানানো হয়, চ্যানেল নাইনে ভিডিও ওয়াল, স্মোক, টেলিপট ক্যামেরাসহ অত্যাধুনিক প্রযুক্তি ব্যবহার করা হচ্ছে।
আজ ‘১৯৭১’ প্রামাণ্যচিত্রের দুটি প্রদর্শনী
মুক্তিযুদ্ধের ওপর তানভীর মোকাম্মেল তৈরি করেছেন চার ঘণ্টার প্রামাণ্যচিত্র ১৯৭১। আজ প্রামাণ্যচিত্রটির দুটি প্রদর্শনীর আয়োজন করা হয়েছে শাহবাগ গণগ্রন্থাগারের শওকত ওসমান স্মৃতি মিলনায়তনে। আর প্রদর্শনী দুটি হবে বেলা সোয়া দুইটায় ও সন্ধ্যা সাড়ে ছয়টায়। টিকিটের বিনিময়ে দর্শকেরা এই প্রামাণ্যচিত্র উপভোগ করতে পারবেন।


দুই বছর পর একসঙ্গে অপূর্ব-তারিন
দীর্ঘ দুই বছর পর আবারও একসঙ্গে অভিনয় করছেন অপূর্ব ও তারিন। নাটকের নাম ‘আমি এবং শ্বেত পায়রা’। এটি লিখেছেন অভিনেত্রী নাজনীন চুমকী। পরিচালনা করেছেন চয়নিকা চৌধুরী। এ নাটকের মধ্য দিয়ে বিয়ের পর আবারও শুটিং শুরু করলেন অপূর্ব। আর অন্যদিকে এক মাস অভিনয় থেকে দূরে থাকা তারিনও নাটকটির মাধ্যমে অভিনয়ে ফিরলেন।
পরিচালক জানান, এটি অন্য রকম একটি ভালোবাসার গল্প। পৃথিবীর যে প্রান্তেই একজন মানুষ থাকুক না কেন—এ ভালোবাসা তাকে অন্য রকম এক অনুভূতির পরশ দেবে।
পরিচালক আরও জানান, নাটকটিতে একজন বিধবা নারীর চরিত্রে অভিনয় করেছেন তারিন। বয়সে ছোট হলেও অপূর্ব তাঁকে খুব ভালোবাসেন।
অভিনয়ের জগেকই নিজের ঠিকানা বলে মনে করেন অপূর্ব। বিয়ের পর নাটকটির শুটিং শুরু করতে পেরে অপূর্ব বলেন, ‘নতুন বছরের শুরুতেই অভিনয় শুরু করলাম। গল্পটিও রোমান্টিক। বিরতির পর সুন্দর একটি গল্পের মাধ্যমে অভিনয়ে ফিরে ভালো লাগছে।’
এদিকে গত এক মাস অভিনয় থেকে নিজেকে সরিয়ে রেখেছিলেন তারিন। তিনিও ফিরলেন এই নাটকটির মাধ্যমে। তিনি জানান, ‘বাবার শারীরিক অবস্থা মোটেই ভালো নয়। বাবা রাজধানীর একটি হাসপাতালে সিসিইউতে চিকিত্সাধীন। অভিনয় করার মতো মানসিক অবস্থা আমার নেই, তবুও অভিনয় করছি; কারণ প্রতিশ্রুতিবদ্ধ ছিলাম।’
আজ ৩ জানুয়ারি মঙ্গলবার উত্তরায় ‘আমি এবং শ্বেত পায়রা’ নাটকটির দ্বিতীয় দিনের শুটিং চলছে।
৩০ দিন শুটিং করলেই ভালো অভিনেতা হওয়া যায় না: মাহফুজ
অভিনয়শিল্পী ও নির্মাতা মাহফুজ আহমেদ বলেছেন, মাসের ৩০ দিন শুটিং করলেই ভালো অভিনেতা হওয়া যায় না। ঘন ঘন পত্রিকায় ছবি বা সাক্ষাত্কার ছাপালে কিংবা টেলিভিশনে বারবার চেহারা দেখালে তারকা হওয়া যায় না। বর্তমান সময়ের অভিনয়শিল্পীদের মূল্যায়ন করতে গিয়ে তিনি এসব কথা বলেন। মাহফুজ আহমেদ আরও বলেন, ‘আজকাল আমরা প্রায়ই দেখি, অভিনয়শিল্পীরা অনেক ব্যস্ত সময় কাটাচ্ছেন। এটা অবশ্যই খুব ভালো একটা দিক। কিন্তু দেখা যায়, এ প্রজন্মের বেশির ভাগ শিল্পীই বুঝে-না বুঝে একসঙ্গে অনেক নির্মাতার কাজ হাতে নেন। এতে করে কোনোটাই তাঁরা ঠিক সময়ে করে উঠতে পারেন না। ফলে ফেঁসে যান নির্মাতা। আর আর্থিক ক্ষতির দায় নিতে হয় প্রযোজনা প্রতিষ্ঠানকে।’
মাহফুজ আহমেদ আরও বলেন, ‘২০১১ সালে এসে এ বিষয়টা আমাকে অনেক বেশিমাত্রায় ভাবিয়ে তুলেছে। নাটক বানাতে গিয়ে আমি নিজেও এ ধরনের সংকটের মধ্যে পড়েছি। যা আসলে আমাদের সবার জন্য অনেক বেদনার।’
এ ধরনের ঘটনা আসলে কেন ঘটছে, এমন প্রশ্নের উত্তরে মাহফুজ আহমেদ বলেন, ‘আমার কাছে মনে হয়, এখনকার অভিনেতা-অভিনেত্রীদের মধ্যে পেশাগত জ্ঞানের অভাবটা অনেক বেশি। যথাযথ শিক্ষার অভাবও একটা বড় কারণ বলে মনে হয়। এ ছাড়া নিজেদের মধ্যে সাংস্কৃতিক বিকাশটা সেভাবে গড়ে উঠছে না।’
এ ধরনের সংকট কি চলতে থাকবে? জানতে চাইলে অভিনেতা মাহফুজ আহমেদ বলেন, এটার অবশ্যই একটা সমাধান আছে। এবং সেটা নিজস্ব উপলব্ধির মধ্য দিয়ে দূর করতে হবে। কাজের প্রতি পরিপূর্ণ ভালোবাসা, যথাযথ শিক্ষা ও সাংস্কৃতিক বিকাশ এগুলো দূর করতে পারে।
মাহফুজ আহমেদ আরও বলেন, ‘আর একদিন পরই নতুন বছরে পদার্পণ করব। আমার বিশ্বাস নতুন বছরে অন্তত নিজেরা সবাই নিজেদের পেশার প্রতি সত্ ও নিষ্ঠাবান থাকব। তাহলে আমরা সবাই ভালো মানের কাজ উপহার দিতে পারব।’
নাদের-নাকিবের বিপরীতে সারিকা
মডেল-অভিনেত্রী সারিকা এক টেলিছবিতে বাবা নাদের চৌধুরী ও ছেলে নাকিব হূদ চৌধুরী—এ দুজনের স্ত্রী ও প্রেমিকার চরিত্রে অভিনয় করলেন। টেলিছবি ‘আকাশের উপর আকাশ’-এর চিত্রনাট্যকার বড়ুয়া প্রণোজিত্ ইমন ও পরিচালনা করেছেন নাদের চৌধুরী।
নাদের চৌধুরী বলেন, আকাশের উপর আকাশ টেলিছবির গল্পটা গড়ে উঠেছে একজোড়া প্রেমিক যুগলের নানা খুনসুটিকে কেন্দ্র করে।
আকাশের উপর আকাশ টেলিছবিটিতে দেখা যাবে, নাদের চৌধুরী একজন গানের শিক্ষক। আর নাকিব ও সারিকা একে অপরকে ভালোবাসেন। কিন্তু কারণে-অকারণে তাঁদের মধ্যে ঝগড়া-ঝাঁটি, মান-অভিমান লেগেই থাকে। এতে সারিকা কিছুটা বিরক্ত হন। একপর্যায়ে নাকিবকে কষ্ট দেওয়ার জন্য ঝোঁকের বসে বিয়ে করেন গানের শিক্ষককে। কিন্তু পরে সারিকা ভুল বুঝতে পারেন। এ নিয়ে অনুতপ্ত হন। কিন্তু কী করবেন, তা বুঝে উঠতে পারেন না। এভাবেই নানা ঘটনার মধ্য দিয়ে আকাশের উপর আকাশ টেলিছবির গল্প এগিয়েছে।
নাদের চৌধুরী বলেন, ‘আমরা বাবা-ছেলে এর আগেও দু-একটি নাটকে কাজ করেছি। এবারের গল্পটা একটু ব্যতিক্রম। নাটকটি দেখে সবাই বেশ আনন্দ পাবে।’
আকাশের উপর আকাশ টেলিছবির অন্য অভিনয়শিল্পীরা হলেন—শামীমা নাদের, মহসিন আলম, শান্তনা প্রমুখ।
এ টেলিছবিটি ভালোবাসা দিবস উপলক্ষে চ্যানেল আইয়ে দেখানো হবে।
টিভির পর্দায় বর্ষবিদায় ও বর্ষবরণ
আজ শেষ হচ্ছে ২০১১। পুরোনো বছরকে বিদায় আর নতুন বছর ২০১২ সালকে বরণ করতে আজ টিভি চ্যানেলগুলোতে প্রচার করা হবে নানা অনুষ্ঠান। চট্টগ্রামের এম এ আজিজ স্টেডিয়ামে আজ আয়োজন করা হয়েছে কনসার্ট ‘একেএস স্টিল ধামাকা’। কনসার্টটি রাত সোয়া আটটা থেকে সরাসরি প্রচার করবে এনটিভি। ‘এয়ারটেল থার্টি ফার্স্ট নাইট বিচ কনসার্ট’ আয়োজন করা হয়েছে কক্সবাজার সমুদ্রসৈকতে। সন্ধ্যা ছয়টায় এই কনসার্টটি সরাসরি দেখাবে দেশ টিভি। বাংলাভিশনের অনুষ্ঠান ‘ওয়েলকাম ২০১২’ প্রচারিত হবে রাত ১১টা ২৫ মিনিটে। এতে অংশ নেবেন মোস্তফা সরয়ার ফারুকী, তিশা, মোশাররফ করিম ও চঞ্চল চৌধুরী। উপস্থাপনা করবেন নীরব খান। ‘রে ইভেন্টস বৈশাখী বিজয় কনসার্ট’ আয়োজনে অংশ নিয়েছিলেন জেমস, মাইলস, প্রমিথিউস, মিলা, কাজী শুভসহ আরও অনেকে। বৈশাখী টিভিতে অনুষ্ঠানটি প্রচারিত হবে রাত ১০টা ৩৫ মিনিটে। মাছরাঙা টিভিতে রাত ১২টায় থাকছে ভারতের শিল্পী রাঘব চ্যাটার্জির গান।
‘ইত্যাদি’ এবার পাহাড়পুরে
বাংলাদেশের বিভিন্ন প্রত্নতাত্ত্বিক গুরুত্বপূর্ণ স্থানে ইত্যাদি ধারণ করা হয় দীর্ঘদিন ধরে। সেই ধারাবাহিকতায় এবার ইত্যাদি ধারণ করা হয়েছে হাজার বছরের প্রাচীন প্রত্নতাত্ত্বিক নিদর্শন বগুড়ার পাহাড়পুর বৌদ্ধবিহারে। ইত্যাদির ধারণ উপলক্ষে ১৯ ডিসেম্বর বর্ণিল আলোয় পাহাড়পুর বৌদ্ধবিহার নতুন সাজে সেজেছিল। তীব্র শৈত্যপ্রবাহ উপেক্ষা করে লক্ষাধিক দর্শক উপভোগ করে ইত্যাদির শুটিং। এবারের ইত্যাদিতে মূল গানটি গেয়েছেন এন্ড্রু কিশোর, রফিকুল আলম, শবনম মুশতারী ও ফাতেমা-তুজ-জোহরা। গানটি লিখেছেন মোহাম্মদ রফিকুজ্জামান ও সুর করেছেন আলী আকবর রুপু। রয়েছে অনেক সামাজিক, মানবিক ও বিভিন্ন বিষয়ের ওপর অনুসন্ধানী প্রতিবেদন। দর্শক পর্বে অংশ নিয়েছেন দেশের বিভিন্ন বিশ্ববিদ্যালয়সহ নানা শিক্ষাপ্রতিষ্ঠানের শিক্ষার্থী।
হানিফ সংকেতের গ্রন্থনা, উপস্থাপনা ও পরিচালনায় ইত্যাদি আজ রাত আটটার বাংলা সংবাদের পর দেখানো হবে বিটিভি ও বিটিভি ওয়ার্ল্ডে।
আজ ‘অরুণোদয়ের তরুণদল’
‘অরুণোদয়ের তরুণদল’ টেলিছবির একটি দৃশ্য
৩২ লাখ টাকা বাজেটের টেলিছবি অরুণোদয়ের তরুণদল আজ প্রচারিত হবে এনটিভিতে, রাত নয়টায়। পরিচালক সামির আহমেদ বলেন, ‘৮০ মিনিটের এই টেলিছবি তৈরিতে খরচ হয়েছে ১৯ লাখ টাকা। বাকিটা প্রযোজনা প্রতিষ্ঠান এয়ারটেল বিজ্ঞাপন, প্রচারণাসহ আনুষঙ্গিক কাজে ব্যয় করবে।’
সামির বড় হয়েছেন আবুধাবিতে, পড়াশোনাও করেছেন সেখানেই। তিনি ১ ডিসেম্বর থেকে টানা ১৪ দিন এই টেলিছবিটির কাজ করেছেন তাঁর গ্রামের বাড়ি নওগাঁর বদলগাছী থানার গয়েশপুরে। বললেন, ‘আমি তো দেশের বাইরে ছিলাম। গ্রামে খুব একটা যাওয়া হয় না। এই টেলিছবিটির কাজ করতে গিয়ে নিজের গ্রামটাকে নতুন চিনেছি। চমৎকার একটা জায়গা। একেবারে গ্রাম বলতে যে চিত্রটা চোখের সামনে ভেসে ওঠে, ঠিক সে রকমই। কিছু কাজ করেছি পাশের পাহাড়পুর গ্রামে।’
জানালেন, এখানে যাঁরা অভিনয় করেছেন, তাঁদের প্রায় বেশির ভাগ এবারই প্রথম ক্যামেরার সামনে দাঁড়িয়েছেন। বিশ্ববিদ্যালয় পড়ুয়া পাঁচ বন্ধুর গল্প। সঙ্গে আছে মুক্তিযুদ্ধের প্রসঙ্গও। নাট্যরূপ দিয়েছেন ফুয়াদ নাসের। টেলিছবিতে থাকছে চারটি গান। টেলিছিবিটির আবহসংগীত এবং সব কটি গানের সুর ও সংগীত পরিচালনা করছেন অর্ণব। অভিনয় করেছেন রাইসুল ইসলাম আসাদ, শতাব্দী ওয়াদুদ, কিসলু এবং শাহেদ আলী। পাঁচ বন্ধুর চরিত্রে অভিনয় করেছেন আসিফ, স্পর্শিয়া, আরাবী, আফজাল এবং রিমন।
পরিচালনা এবং এখন অভিনয়ে
‘পৌষ ফাগুনের পালা’ নাটকের দৃশ্যে আফসানা মিমি
এটিএন বাংলায় প্রচারিত পৌষ ফাগুনের পালা ধারাবাহিকটি শুরু থেকে পরিচালনা করছেন আফসানা মিমি। এবার এ ধারাবাহিকে অভিনয় করেছেন তিনি। জানা গেছে, টাঙ্গাইলে গত সপ্তাহে নাটকটির শুটিংয়ে অংশ নিয়েছেন মিমি। নাটকে মিমির চরিত্রটির নাম ‘রতন’। জানুয়ারির প্রথম সপ্তাহ থেকে মিমি অভিনীত পর্বগুলো প্রচারিত হবে। আফসানা মিমি বলেন, ‘এত দিন নিজে পরিচালনা করেছি, তাই অভিনয় করাটা সম্ভব হয়নি। আমার কাছে একসঙ্গে পরিচালনা এবং অভিনয় একটু কঠিন মনে হয়। অনেক দিন পর খুব আগ্রহ নিয়ে অভিনয় করলাম। নিজের অবস্থান থেকে যতটুকু দেওয়া সম্ভব হয়, চেষ্টা করেছি।’
এখন পৌষ ফাগুনের পালা ধারাবাহিকটির নির্দেশনা দিচ্ছেন রাকেশ বসু।
মিমি আরও বলেন, ‘আমি সর্বশেষ অভিনয় করেছি ২০০৫ সালে, এনটিভির কাছের মানুষ ধারাবাহিকে। সেখানে আমার পর্দা উপস্থিতি ছিল খুব অল্প সময়ের জন্য। অভিনয়টা আসলে নিয়মিত চর্চার বিষয়। অনেক দিন পর অভিনয় করে পুরোপুরি সন্তুষ্ট হতে পারিনি।’
কেমন মেয়র চাই?
কুমিল্লা সিটি করপোরেশন নির্বাচনের আগে আজ ইন্ডিপেন্ডেন্ট টেলিভিশন আয়োজন করেছে টক শো কেমন মেয়র চাই? কুমিল্লা টাউন হল মিলনায়তন থেকে অনুষ্ঠানটি সরাসরি সম্প্রচার করা হবে আজ সন্ধ্যা সাতটায়। অনুষ্ঠানটি উপস্থাপনা করবেন ইন্ডিপেন্ডেন্ট টেলিভিশনের প্রধান বার্তা সম্পাদক খালেদ মুহিউদ্দীন। অনুষ্ঠানে অংশ নেবেন মেয়র পদপ্রার্থী আফজল খান, মনিরুল হক ও আহমেদ সেলিম। উপস্থাপক ও দর্শকদের প্রশ্নের জবাব দেবেন তাঁরা।
শুরু হচ্ছে নতুন রিয়েলিটি শো
এটিএন বাংলায় শুরু হচ্ছে রিয়েলিটি শো প্রবাসী পল্লী ফরগটেন রুট। নতুন এই অনুষ্ঠানে অংশ নেবেন প্রবাসী বাংলাদেশি তরুণ-তরুণীরা। যুক্তরাষ্ট্র, যুক্তরাজ্য, কানাডা এবং স্পেনে বসবাসকারী প্রবাসী তরুণ-তরুণীরা ওয়েবসাইটের মাধ্যমে নিবন্ধন করেছেন। বিভিন্ন প্রক্রিয়ায় বাছাই করে ১০ জন প্রতিযোগীকে নিয়ে শুরু হচ্ছে ‘প্রবাসী পল্লী ফরগটেন রুট’। প্রতিযোগিতার ঘোষণা এবং প্রতিযোগীদের সঙ্গে পরিচয় করিয়ে দিতে গত রোববার সন্ধ্যায় রাতে এটিএন বাংলা কার্যালয়ে সংবাদ সম্মেলনের আয়োজন করা হয়। সেখানে উপস্থিত ছিলেন এটিএন বাংলার প্রধান উপদেষ্টা সাইফুল বারী, প্রবাসী পল্লীর চেয়ারম্যান মহিদুর রহমান, ডেল্টা বের চেয়ারম্যান ফখরুদ্দিন রাজি, পিলার প্রোডাকশনের চেয়ারম্যান দিলারা খান, ডেলটা বের উপব্যবস্থাপনা পরিচালক তানজিম আহমেদ, এটিএন বাংলার উপদেষ্টা (অনুষ্ঠান) নওয়াজীশ আলী খানসহ আরও অনেকে।
এখানে জানানো হয়, ১০ জন প্রতিযোগী সিলেটের লালাখাল গ্রামে ১৬ দিনের চ্যালেঞ্জে অংশ নেবেন। এখানে তাঁদের বাংলাদেশের সংস্কৃতির সঙ্গে পরিচয় করিয়ে দেওয়া হবে।
প্রতিটি পর্বে বিচারক হিসেবে থাকবেন বিষয়ভিত্তিক গ্রামীণ জনগোষ্ঠী থেকে নির্বাচিত ব্যক্তিরা।


বড়দিন উপলক্ষে আজ নানা আয়োজন
‘সান্তা ক্লজের টুপি’ অনুষ্ঠানের দৃশ্য
আজ বড়দিন। এ উপলক্ষে দেশের সবকটি টিভি চ্যানেল বিভিন্ন অনুষ্ঠানের আয়োজন করেছে। বিটিভিতে রাতে দেখানো হবে বড়দিন উপলক্ষে আলেখ্যানুষ্ঠান। এটিএন বাংলায় দুপুরে থাকছে অনুষ্ঠান ‘বড়দিন কেন বড়’। পরিচালনা করেছেন লিটন অধিকারী। চ্যানেল আইতে দুপুরে দেখানো হবে চলচ্চিত্র জয়যাত্রা। একুশে টিভিতে রাতে থাকছে ‘শুভ বারতা নিয়ে এলো বড়দিন’। এই অনুষ্ঠানে গান গেয়েছেন অনিমা মুক্তি গোমেজ, সেন্ট ম্যারিস ক্যাথেড্রাল কয়্যার; নাচে অংশ নেবেন গারো সম্প্রদায়ের শিল্পীরা। প্রযোজনা করেছেন মাসুদুল হাসান। তিনি তৈরি করেছেন আরেকটি অনুষ্ঠান ‘দেশে দেশে বড়দিন’। প্রাচ্য থেকে পাশ্চাত্য, ইউরোপ, আরব এবং কিউবায় বড়দিন উদ্যাপন থাকছে এই অনুষ্ঠানে। এনটিভিতে সন্ধ্যায় থাকছে ‘জয় পরমেশ্বরের জয়’। দেশ টিভিতে আজ সকালে বড়দিনের আড্ডায় অংশ নেবেন লুসি তৃপ্তি গোমেজ, অনিমা ডি কস্তা, অ্যালেন শুভ্র, দীপান্বিতা হালদার প্রমুখ। সন্ধ্যায় ‘মুগ্ধতার অনুবাদ’ অনুষ্ঠানে থাকছে যন্ত্রসংগীত। লোপামুদ্রা মিত্র ও রূপঙ্করের গান আর আড্ডা নিয়ে থাকছে ‘গল্প গানে আড্ডায়’। উপস্থাপনা করেছেন প্রীতম। আরটিভিতে দুপুরে থাকছে টেলিছবি ভালোবাসার বরপুত্র। আর সন্ধ্যায় থাকছে অনুষ্ঠান ‘মুড ইন ক্রিসমাস’। বাংলাভিশনে সন্ধ্যায় দেখানো হবে ‘সান্তা ক্লজের টুপি’। সান্তা ক্লজ আর সান্তা ক্লজের গল্প নিয়ে তৈরি হয়েছে অনুষ্ঠানটি। বৈশাখী টিভিতে রাতের ঘনঘোর নাটকটি লিখেছেন ও পরিচালনা করেছেন তুহীন অবন্ত। অভিনয় করেছেন শহীদুজ্জামান সেলিম, জয়া আহসান প্রমুখ। মাছরাঙা টিভিতে ‘বড় আনন্দ’ অনুষ্ঠানটি গ্রন্থনা ও পরিচালনা করেছেন কবির বকুল। উপস্থাপনা করেছেন এস আই টুটুল। এতে অংশ নিয়েছেন এন্ড্রু কিশোর, জুয়েল আইচ, তপন চৌধুরী, আর্চ বিশপ প্যাট্রিক ডি রোজারিও, ইমন, নিরব, ঈশিতা, মুনমুন, সাজু খাদেম ও দেবাশীষ বিশ্বাস।


অভিনয়ে প্রত্যয়
বাবা রিপন খান ও বড় ভাই হূদয় খানের দেখাদেখি সংগীতজগতে এসেছিল ১৪ বছরের প্রত্যয় খান। গত বছর রোজার ঈদে বাজারে আসে প্রত্যয় খানের সুর করা গান নিয়ে মিশ্র অ্যালবাম এফএনএফ। একটি মাত্র অ্যালবাম দিয়েই আলোচনায় আসে প্রত্যয়। এবার প্রত্যয় অভিনয় করেছে। নাটকের নাম ১৯ বছর পর। লিখেছেন আনিসুল হক। পরিচালনা করছেন পার্থ সরকার।
সম্প্রতি ঢাকা বিশ্ববিদ্যালয় ও বনানী এলাকায় নাটকটির শুটিংয়ে অংশ নিয়েছে প্রত্যয়। এখনো বাকি আছে এক দিনের শুটিং।
প্রত্যয় বলল, ‘নিউইয়র্কপ্রবাসী এক বাঙালি দম্পতির গল্প। নাটকে আমি ওই দম্পতির সন্তান। নাম পরশ।’
প্রত্যয় আরও বলল, ‘গানটা যা একটু বুঝি কিংবা বোঝার চেষ্টা করি, অভিনয়ের কিন্তু কিছুই বুঝি না। পরিচালক যেভাবে বলেছেন, ক্যামেরার সামনে সেভাবেই কাজ করেছি। তবে অভিনয়টা গানের চেয়েও অনেক কষ্টের কাজ।’
১৯ বছর পর নাটকে প্রত্যয়ের বাবা ও মায়ের চরিত্রে অভিনয় করছেন ইন্তেখাব দিনার ও মম।
আবার হাসান-প্রাণ
দুজনেরই উত্থানটা হয়েছিল ধারাবাহিক নাটক রঙের মানুষ দিয়ে। এরপর আরও কিছু নাটকে ভিন্ন ভিন্নভাবে কাজ করছেন। আ খ ম হাসান ও প্রাণ রায়কে আবার একসঙ্গে দেখা যাবে জীবনযাপন নাটকে। মীর্জা রাকিবের রচনায় মাইনুল হাসান খোকনের পরিচালনায় নির্মিত হচ্ছে নাটকটি।
২৬ ডিসেম্বর থেকে গাজীপুরের হোতাপাড়া ও ম্যাক্সভ্যালি শুটিং স্পটে ৩০ ডিসেম্বর পর্যন্ত টানা শুটিং করেন হাসান ও প্রাণ।
‘দুজনেই বন্ধু এবং দুজনেই গ্রামের ছেলে, এমন কাজ করছি জীবনযাপন-এ। খুব মজার কাজ। গ্রামের ফল চুরি করে খাওয়াটা আমাদের এক ধরনের খেলা। একটি মেয়েকে পছন্দ করি, কিন্তু মেয়ের বাবা আমার সঙ্গে বিয়ে দিতে চান না বলে জিনের বাদশা সেজে মেয়ের বাবাকে ভয় দেখাই আমি আর হাসান।’ বলছিলেন প্রাণ রায়।
হাসান বললেন, ‘নাটকটির মজা হচ্ছে আমার আর প্রাণের ফল চুরি করে খাওয়া। এ নিয়ে গ্রামে ভীষণ গণ্ডগোল লেগে যায়। পরিচালক আমাদের নিয়ে কাজ করেন আসলে গল্পকে হাস্যরসে ভরিয়ে দিতে। আমরা সেই চেষ্টাই করেছি। নাটকের ২৬ পর্ব এখন পর্যন্ত শুটিং করেছি। সামনে আবার কাজ করব। আশা করছি, আরও একটি মজার নাটক হিসেবেই জীবনযাপন স্বীকৃতি পাবে।’
এই নাটকে প্রাণের বিপরীতে অভিনয় করেছেন হোমায়রা হিমু এবং হাসানের বিপরীতে ইশানা।
মধুচন্দ্রিমায় যুক্তরাষ্ট্রে যাচ্ছেন অপূর্ব
অভিনয়শিল্পী অপূর্ব এ বছর ১৪ জুলাই আবার বিয়ে করেন। কনে অদিতি—পড়াশোনা করছেন নর্থ সাউথ বিশ্ববিদ্যালয়ের ফার্মেসি বিভাগে। গত বুধবার সন্ধ্যায় বসুন্ধরা কনভেনশন সেন্টারে তাঁদের বিবাহোত্তর সংবর্ধনা অনুষ্ঠানের আয়োজন করা হয়। এখানে টিভি, চলচ্চিত্র এবং সংগীতভুবনের অনেকেই উপস্থিত হয়েছিলেন নতুন বর-কনেকে শুভেচ্ছা জানাতে। এর আগে সোমবার সন্ধ্যায় আয়োজন করা হয় বিয়ের অনুষ্ঠান।
বিয়ের পর অনুভূতি জানাতে গিয়ে গতকাল বৃহস্পতিবার অদিতি বললেন, ‘ভীষণ ভালো লাগছে। আমরা অনেক মজা করছি। ঘুরছি। আত্মীয়স্বজনদের বাসায় যাচ্ছি। অন্য রকম একটা আনন্দ হচ্ছে।’
আর অপূর্ব বললেন, ‘আগামী মাসখানেকের মধ্যে অদিতিকে নিয়ে যুক্তরাষ্ট্রে বেড়াতে যাচ্ছি। ভিসা-টিকিট সবই হয়ে গেছে। এখন শুধু সময়-সুযোগ করে বেরিয়ে পড়া। যুক্তরাষ্ট্রের বিভিন্ন রাজ্যে আমাদের ঘনিষ্ঠ কয়েকজন আত্মীয় আছেন। তাঁদের ওখানে মাসখানেক থাকার ইচ্ছা আছে।’
অপূর্ব আগেই জানিয়েছিলেন, অদিতির পরিবারের সঙ্গে তাঁদের অনেক আগে থেকেই যোগাযোগ ছিল। আর বিয়ের সবকিছুই হয়েছে পারিবারিকভাবে। দেনমোহর ধার্য করা হয়েছিল ২০ লাখ টাকা।
গত বছর অভিনয়শিল্পী প্রভার সঙ্গে বিয়ে হয়েছিল অপূর্ব। পরে তাঁদের ছাড়াছাড়ি হয়।
বিয়ে করলেন প্রভা
অভিনয়শিল্পী প্রভা আবার বিয়ে করলেন। তাঁর বরের নাম মাহমুদ শান্ত। তিনি একটি করপোরেট প্রতিষ্ঠানে কর্মরত। গতকাল বুধবার সন্ধ্যায় প্রভার মা রাবেয়া রহমান জানান, মোহাম্মদপুরের আদাবরে তাঁদের বাসায় ১৯ ডিসেম্বর পারিবারিকভাবে প্রভা ও শান্তর আকদ হয়েছে। এ অনুষ্ঠানে দুই পরিবারের ঘনিষ্ঠজনেরা উপস্থিত ছিলেন।
প্রভা এখন শান্ত-মারিয়াম বিশ্ববিদ্যালয়ে ফ্যাশন ডিজাইনিংয়ের ওপর স্নাতক পর্যায়ে পড়াশোনা করছেন।
প্রভা বলেন, ‘বাবা-মাকে খুশি দেখছি—এটাই আমার বেশি ভালো লাগছে।’
গত বছর অভিনয়শিল্পী অপূর্বর সঙ্গে বিয়ে হয়েছিল প্রভার। পরে তাঁদের ছাড়াছাড়ি হয়।
র‌্যাম্প মডেল জয়া আহসান
‘চেরি-ফুলের নামে নাম’ নাটকে জয়া আহসান
নাটকে চরিত্রের প্রয়োজনে র‌্যাম্প মডেল হয়েছেন তিনি এর আগে। এবার ঈদে প্রচারিত মাহমুদ দিদার পরিচালিত চেরি-ফুলের নামে নাম নাটকে তাঁকে দেখা গেছে র‌্যাম্পে। তবে এবার নাটকে নয়, বাস্তবেই ক্যাটওয়াক করবেন অভিনেত্রী জয়া আহসান। আজ বৃহস্পতিবার ঢাকার গুলশানের পিংক সিটিতে থাকছে ফারজানা শাকিল ও শাহরুখ আমিনের ফ্যাশন শো। এই ফ্যাশন শোতে চমক হিসেবে থাকবেন জয়া আহসান।
জয়া আহসান বললেন, ‘আমি আগে কখনো র‌্যাম্প মডেলিং করিনি। বন্ধু শাহরুখ আমিনের অনুরোধেই কাজটা করা। আমার শোবিজে আসা শাহরুখ আমিনের সঙ্গে। ও অনেক ভালো একজন ডিজাইনার। ফারজানা শাকিলও অসাধারণ। দুয়ে মিলে মনে হয়েছে ভিন্ন কিছু হতে পারে।’
এই ফ্যাশন শোতে থাকবে শাহরুখ আমিনের ডিজাইন করা পোশাক আর ফারজানা শাকিলের মেকআপের যুগলবন্দী।
উপস্থাপনায় এস আই টুটুল
‘বড় আনন্দ’ অনুষ্ঠানে এস আই টুটুল
আবারও উপস্থাপনা করলেন সংগীতশিল্পী এস আই টুটুল। বড়দিন উপলক্ষে মাছরাঙা টিভির জন্য তৈরি হয়েছে অনুষ্ঠানটি। নাম ‘বড় আনন্দ’। গত রোববার এফডিসির তিন নম্বর ফ্লোরে অনুষ্ঠানটির উপস্থাপনায় অংশ নেন এস আই টুটুল। তিনি বলেন, ‘এবারই প্রথম বড়দিনের অনুষ্ঠান উপস্থাপনা করেছি। আমরা তো সাধারণত ঈদের কাজ বেশি করি, এবার বড়দিনের কাজ করতে গিয়ে ভালোই লেগেছে।’
টুটুল আরও বলেন, ‘এর আগেও আমি অনুষ্ঠান উপস্থাপনা করেছি। উপস্থাপনার কাজটা আমার কাছে একটু ঝামেলা মনে হয়। গান করে যে তৃপ্তি পাই, এখানে তেমনটা উপভোগ করতে পারি না। কিন্তু বড় আনন্দ উপস্থাপনা করে যথেষ্ট আনন্দ পেয়েছি।’
অনুষ্ঠানটি গ্রন্থনা ও পরিকল্পনা করেছেন কবির বকুল। অনুষ্ঠানে অংশ নিয়েছেন এন্ড্রু কিশোর, তপন চৌধুরী, ঈশিতা, ন্যান্সি, ইমন, নিরব, সারিকা, মুনমুন, কনা, সাজু খাদেম এবং ক্লোজআপ তারকা মুহিন, সাব্বির ও পুলক।
এক টেলিছবিতে রুনা-সাবিনা
অসংখ্য চলচ্চিত্রে গান গাইলেও এবারই প্রথম এক টেলিছবিতে গান করলেন বাংলাদেশের দুই জনপ্রিয় সংগীতশিল্পী রুনা লায়লা ও সাবিনা ইয়াসমীন। বি ইউ শুভ পরিচালিত ‘প্রহর’ শিরোনামের একটি টেলিছবিতে কণ্ঠ দিয়েছেন স্বনামধন্য এই শিল্পীরা। গান দুটির সুর ও সংগীত পরিচালনা করেছেন বাসু। রুনা লায়লার গাওয়া গানটির শিরোনাম ‘তুমি আমি এক শহরে’, সাবিনা ইয়াসমীনের গানটির শিরোনাম ‘দুই জোড়া চোখ দুজনার’। টেলিছবিটির আরেকটি গানে কণ্ঠ দিয়েছেন সুমনা বর্ধন।
সম্প্রতি উত্তরা ও মানিকগঞ্জের বিভিন্ন লোকেশনে টেলিছবিটির শুটিং শেষ হয়। প্রহর টেলিছবির অভিনয়শিল্পীরা হলেন—পপি, সজল, আজিজুল হাকিম, সুজাতা, খলিল উল্লাহ খলিল, কল্পনা, এস এম মহসিন প্রমুখ।
পরিচালক বলেন, ‘এক টেলিছবিতে আমাদের দেশের সেরা দুই শিল্পীকে পাওয়া সৌভাগ্যেরই ব্যাপার। আমি সে সুযোগটা পেলাম। এ জন্য খুবই খুশি আমি। আশা করি, গানগুলোর পাশাপাশি টেলিছবিটি দর্শক-শ্রোতারা পছন্দ করবেন।’
জানা গেছে, সামনের ভালোবাসা দিবসে কোনো একটি টিভি চ্যানেলে প্রহর টেলিছবিটি দেখানো হবে।
রিসোর্ট ব্যবসায়ী তৌকীর
রিসোর্ট ব্যবসায়ী হিসেবে আত্মপ্রকাশ করলেন অভিনয়শিল্পী তৌকীর আহমেদ। গাজীপুরের শ্রীপুর উপজেলার রাজাবাড়ি এলাকায় আজ শুক্রবার তৌকীর আহমেদের ‘নক্ষত্রবাড়ি’ রিসোর্ট ও কনফারেন্স সেন্টারের আনুষ্ঠানিক যাত্রা শুরু হয়েছে। আনুষ্ঠানিক উদ্বোধন উপলক্ষে আজ দুপুরে আলোচনা ও সাংস্কৃতিক অনুষ্ঠানের আয়োজন করা হয়। পায়রা উড়িয়ে নক্ষত্রবাড়ির উদ্বোধন ঘোষণা করেন পররাষ্ট্রসচিব মিজারুল কায়েস। অন্যান্যের মধ্যে উপস্থিত ছিলেন চিত্রশিল্পী কাইয়ুম চৌধুরী, অভিনেতা আবুল হায়াত, তৌকীর আহমেদ, বিপাশা হায়াত প্রমুখ।
এ ছাড়া বিজয় দিবস উপলক্ষে সকাল থেকেই দেশের বরেণ্য শিল্পীদের আঁকা ছবি নিয়ে এক প্রদর্শনীর আয়োজন করা হয়। প্রদর্শনীতে বরেণ্য শিল্পী কাইয়ুম চৌধুরী, মুস্তাফা মনোয়ার, মনিরুল ইসলাম, রফিকুন নবী, শাহাবুদ্দিন আহমেদ ও শিশির ভট্টাচার্য্যের আঁকা ছবি রয়েছে। বিকেলে রিসোর্টের সুইমিংপুলের পাশে সাংস্কৃতিক অনুষ্ঠানের আয়োজন করা হয়।
নক্ষত্রবাড়ির ব্যবস্থাপক তৌকীর আহমেদ প্রথম আলোকে জানান, এখানে আগে থেকেই শুটিংয়ের কাজ চলত। এখন থেকে এটাকে রিসোর্ট ও কনফারেন্স সেন্টার হিসেবে চালু করা হয়েছে।
নক্ষত্রবাড়ি সূত্রে জানা গেছে, এখানে সারা বছরই পিকনিক, শুটিং ও রাত যাপন করার মতো সব ব্যবস্থাই রয়েছে। এটিকে পারিবারিক বিনোদনকেন্দ্র হিসেবে গড়ে তোলা হয়েছে। আট বিঘা জমির ওপর ঝরনা, সুইমিংপুল, কনফারেন্স সেন্টার, পুকুরের ওপর নির্মাণ করা কোয়াটারসহ সব ধরনের সুবিধা রয়েছে।
নাটক নিয়ে ব্যস্ত অপি
‘নৈবেদ্য’ নাটকের দৃশ্যে অপি করিম ও সজল
পড়াশোনার জন্য আবারও অপি করিম জার্মানি যাচ্ছেন ২ জানুয়ারি। যাওয়ার আগে পর পর কয়েকটি নাটকে কাজ করছেন। নাহিদ আহমেদের পরিচালনায় একটি নাটক প্রচারিত হয়েছে বিজয় দিবসে। নাম একা। এবার তিনি অভিনয় করছেন নৈবেদ্য নাটকে। লিখেছেন শাহিদা আকতার। পরিচালক নুযহাত আলভী আহমেদ। গত রোববার থেকে নাটকটির শুটিং শুরু হয়েছে। নাটকে অপির সঙ্গে আরও অভিনয় করছেন সজল।
পরিচালক সূত্রে জানা গেছে, মানুষের মধ্যে ভালোবাসার যে দায়িত্ববোধ, সেটাই নৈবেদ্য নাটকের বিষয়বস্তু।
অপি করিম বলেন, ‘নাটকটির নাট্যকার আমার স্বামী মাসুদ হাসানের (উজ্জ্বল) বড় বোন। তাঁর লেখা আমার অনেক পছন্দ। তাই কাজটি করতে ভালো লাগাটাই স্বাভাবিক। নৈবেদ্য নাটকের গল্পের কোথায় যেন একটা মুগ্ধতা আছে।’ জানালেন, যাওয়ার আগে সাগর জাহানের একটি নাটকে কাজ করবেন তিনি।


শিশুদের সহায়তায় সেলেনা গোমেজ
সাংস্কৃতিক অঙ্গনের বড় মাপের তারকাদের জনকল্যাণে এগিয়ে আসার ঘটনা নতুন নয়। বিশেষ করে শিশুদের সহায়তায় তাঁরা অনেকেই স্বতঃস্ফূর্তভাবে কাজ করেন। এ তালিকায় ওঠা নতুন নামটি হচ্ছে সেলেনা গোমেজ। শিশুদের জন্য জাতিসংঘের তহবিলে সহায়তা করতে এই গায়িকা-অভিনেত্রী একটি অনুষ্ঠানে অংশ নেবেন। ২০ জানুয়ারি লস অ্যাঞ্জেলেসের হাউস অব ব্লুজে এ অনুষ্ঠান হবে। তবে এই তহবিলের সঙ্গে তাঁর জড়িত হওয়া নতুন নয়। ২০০৮ সালে তিনি জাতিসংঘের প্রতিনিধি হিসেবে এর সঙ্গে জড়ান।
মুক্তির ৩১ দিন পরই ঢাকায় ‘মিশন ইমপসিবল’
‘মিশন ইমপসিবল’ সিরিজের চতুর্থ ছবি গোস্ট প্রটোকল প্রথম দেখানো হয় দুবাইয়ে, গত বছরের ৭ ডিসেম্বর। এরপর যুক্তরাষ্ট্রসহ বিশ্বের কয়েকটি দেশে ছবিটি মুক্তি পায় ২১ ডিসেম্বর। মুক্তির মাত্র ৩১ দিন পর ২০ জানুয়ারি ঢাকার স্টার সিনেপ্লেক্সে মুক্তি পাচ্ছে গোস্ট প্রটোকল। টম ক্রুজ প্রযোজিত ছবিটি পরিচালনা করেছেন ব্র্যাড বার্ড। বরাবরের মতো এবারও এজেন্ট ইথান হান্টের ভূমিকায় অভিনয় করেছেন টম ক্রুজ। ভারতীয় ধনাঢ্য ব্যবসায়ীর চরিত্রে আছেন অনিল কাপুর।
ছবির গল্পে মস্কোতে এক ‘নিরপরাধ’ মিশন নিয়ে যায় ইথান হান্ট। কিন্তু আপাতদৃষ্টিতে ‘নিরপরাধ’ সেই মিশনেই সব ওলট-পালট হয়ে যায়। ভয়াবহ এক বিস্ফোরণে ধ্বংস হয় ক্রেমলিন। ঘটনাটিকে ‘অঘোষিত যুদ্ধ’ হিসেবে আখ্যায়িত করে রাশিয়া। অন্যদিকে মার্কিন সরকার ওই ঘটনার জন্য ইথান হান্টের ফোর্সকে দায়ী করে তাদের সন্ত্রাসী হিসেবে ঘোষণা দেয়। আর ইথানকে বলা হয়, কে বা কারা তার দলকে সন্ত্রাসী বলে ফাঁসিয়েছে তা খুঁজে বের করার জন্য। মিশন শুরু করার আগেই একের পর এক হামলায় বিভ্রান্ত হয়ে পড়ে ইথান।...
সাড়ে ১৪ কোটি মার্কিন ডলার ব্যয়ে নির্মিত হয়েছে ছবিটি। আর এরই মধ্যে আয় করেছে সাড়ে ৪৬ কোটি মার্কিন ডলার।
ব্রডওয়েতে হুডিনি হচ্ছেন হিউ জ্যাকম্যান
দীর্ঘ সময় পরে হলিউডের অভিনেতা হিউ জ্যাকম্যান ব্রডওয়েতে ফিরছেন। অবশ্য এ ফেরা অভিনয়ের প্রয়োজনেই। ৪৩ বছর বয়সী এ তারকা অভিনেতা ব্রডওয়ের মঞ্চে একটি নাটকের মূল চরিত্রে অভিনয় করবেন বলেই জানা গেছে। এ নাটকে হিউ জ্যাকম্যান বিখ্যাত জাদুকর হুডিনির নামভূমিকায় অভিনয় করবেন বলেই জানিয়েছে যুক্তরাজ্যের সংবাদমাধ্যমগুলো।
যুক্তরাজ্যের সংবাদমাধ্যম ফিমেলফার্স্টের এক খবরে জানা গেছে, হুডিনিকে নিয়ে এ নাটক লিখবেন অস্কারজয়ী আরন সরকিন, যা ২০১৩ থেকে ২০১৪ সালের মধ্যে ব্রডওয়ের মঞ্চে আসবে। স্টিফেন সোয়ার্টজ, যিনি ‘উইকেড’-এর সংগীতায়োজন করেছিলেন, তিনিই এ নাটকের গীত ও সংগীত করবেন।
উল্লেখ্য, হলিউডের জনপ্রিয় অভিনেতা হিউ জ্যাকম্যান সর্বশেষ ব্রডওয়েতে অভিনয় করেছিলেন ২০০৯ সালে। কিথ হাফের ‘আ স্টিডি রেইন’ নামের সেই নাটকে হিউ জ্যাকম্যান ছাড়াও অভিনয় করেছিলেন ‘বন্ড’ তারকা ড্যানিয়েল ক্রেইগ।
ড্রিউর অনামিকায় নতুন আংটি
ড্রিউ ব্যারিমোর ও উইল কোপেলম্যান
অনামিকায় ফের নতুন করে আংটি পরলেন ড্রিউ ব্যারিমোর। কর্মটি সম্পাদন করলেন উইল কোপেলম্যান নামের এক ভদ্রলোক। পেশায় তিনি আর্ট কনসালট্যান্ট। ড্রিউ এই চিত্রগবেষকের সঙ্গে প্রণয়ে জড়িয়েছেন গত বছরের ফেব্রুয়ারিতে। কেবল ড্রিউকেই নয়, ড্রিউয়ের অধিকাংশ ভক্তের চোখেই বিস্ময় ফুটিয়েছেন উইল। চার ক্যারেটের কিছু কম ওজনের একটি আংটি তিনি পরিয়েছেন ড্রিউকে। বর্ণহীন উজ্জ্বল হীরার ওই আংটিটি এখন সবার আগ্রহের বিষয়। যুক্তরাষ্ট্রের ইদাহো রাজ্যের সান ভ্যালেতে হয়েছে এই আংটি বদল।
উল্লেখ্য, এর আগে ১৯৯৪ সালে জেরেমি থমাসের সঙ্গে ঘর বেঁধেছিলেন ড্রিউ। এরপর দ্বিতীয়বারের মতো গাঁটছড়া বেঁধেছিলেন ২০০১ সালে, টম গ্রিনের সঙ্গে। পিপল।
‘ওয়ার হর্স’ ছবির উদ্বোধনী
‘ওয়ার হর্স’ ছবির উদ্বোধনী প্রদর্শনীতে প্রিন্স উইলিয়াম ও কেট মিডলটন
স্টিভেন স্পিলবার্গের পরবর্তী ছবি ওয়ার হর্স। প্রথম বিশ্বযুদ্ধের পটভূমিতে নির্মিত এই ছবির উদ্বোধনী প্রদর্শনী হয়ে গেল লন্ডনের লিচেস্টার স্কয়ারে। সেখানে এসেছিলেন ছবির কলাকুশলীরা। যোগ দিয়েছিলেন সেনাবাহিনীর বর্তমান এবং সাবেক প্রায় ৬০০ সদস্য। সবচেয়ে বড় আকর্ষণ ছিলেন দ্য ডিউক ও ডাচেস অব কেমব্রিজ—প্রিন্স উইলিয়াম ও কেট মিডলটন। বিশেষ এই দুই অতিথির সামনে নতুন ছবির উদ্বোধনী প্রদর্শনীতে সম্মানিত বোধ করেছেন পরিচালক স্পিলবার্গ, ‘উদ্বোধনী প্রদর্শনীতে রাজপরিবারের এই জুটির উপস্থিতি বিশেষ সম্মানজনক।’
ডেমি মুরের বই
ছয় বছরের দাম্পত্য জীবনের সমাপ্তি ঘটেছে গত বছরই। এবার সেটির আদ্যোপান্ত লিখবেন ডেমি মুর। এ নিয়ে অনেক দেনদরবার হয়ে গেছে এরই মধ্যে। অবশেষে চুক্তিপত্রে সই করেছেন হলিউডের এই তারকা। ডেমি মুর ও অ্যাশটন কুচারের এই বিচ্ছেদকাহিনি নিয়ে বইটি প্রকাশ করছে হারপার কলিনস। বইটির ব্যাপারে প্রকাশনা কর্তৃপক্ষ জানায়, ‘এরই মধ্যে আমরা একটা চমৎকার বইয়ের পরিকল্পনা এঁটে ফেলেছি, যেখানে মুর তাঁর মায়ের সঙ্গে খারাপ সম্পর্ক এবং ছেলেবেলায় স্কুলজীবনের কষ্টের স্মৃতি তুলে ধরবেন। এখন তিনি অ্যাশটন কুচারের সঙ্গে ঘর বাঁধা আর ঘর ভাঙার কথা বয়ান করবেন পাঠকের সামনে।’
সার্ফিংয়ে বিপদ
সার্ফিং বলতে মোটামুটি অজ্ঞান জেরার বাটলার। সেই সার্ফিং করতে গিয়েই ঘটে গেছে অঘটন। উত্তর ক্যালিফোর্নিয়ায় অব মেন অ্যান্ড মেভারিকস ছবির শুটিং চলছিল গেল মাসে। ছবির প্রয়োজনে সার্ফিংয়ের সময় বিপদের মুখে পড়েন এই অভিনেতা। তাল হারিয়ে তিনি সমুদ্রের অনেক গভীরে চলে যান। শৈলশিলার ওপর আছড়ে পড়ে আহত হন তিনি। দ্রুত তাঁকে হাসপাতালে নেওয়া হয়। আরেকটু এদিক-ওদিক হলেই বিপদ আরও বেশি হতে পারত। কপালজোরে বেঁচে গেছেন। তাই বলে সার্ফিংয়ের নেশা ছেড়ে যাচ্ছে না তাঁকে। শিগগির আবার সার্ফ বোর্ড নিয়ে পানিতে নামার ঘোষণা দিয়েছেন হলিউড অভিনেতা জেরার বাটলার।
অন্য রূপে হ্যারি পটার
হ্যারি পটার আর ড্যানিয়েল র‌্যাডক্লিফ মোটামুটি সমার্থক—পটারভক্তদের কাছে। কিন্তু হ্যারি পটার সিরিজের ছবি শেষ হয়ে যাওয়া মানেই কি র‌্যাডক্লিফের বিদায়? সেটা হতেই পারে না। আর ড্যানিয়েলও আর সেই ছোট্টটি নেই। তাই ড্যানিয়েল কিন্তু সুযোগ পেলেই বিভিন্ন রকম চরিত্রে নিজেকে যাচাই করে নিচ্ছেন। সামনে আসছে সে রকমই একটি ছবি দ্য ওম্যান ইন ব্ল্যাক। ভেতরের খোঁজখবর যাঁরা রাখেন, তাঁরা আগেভাগেই জানান দিচ্ছেন থ্রিলার ঘরানার এ ছবিতেও অসাধারণ কাজ দেখাবেন ড্যানিয়েল র‌্যাডক্লিফ।
বাফটা ফেলোশিপ পাচ্ছেন মার্টিন স্করসেসে
চলচ্চিত্রে অবদানের জন্য ব্রিটিশ একাডেমি অব ফিল্ম অ্যান্ড টেলিভিশন আর্টস (বাফটা) ফেলোশিপ পাচ্ছেন মার্কিন চলচ্চিত্র-নির্মাতা মার্টিন স্করসেসে। কন্ট্যাক্টমিউজিকের বরাত দিয়ে পিটিআই এ খবর জানিয়েছে। স্ট্যানলি কুবরিক, স্টিভেন স্পিলবার্গ, জোডি ডেঞ্চের পাশাপাশি ৬৯ বছর বয়সী নন্দিত চলচ্চিত্র-নির্মাতা স্করসেসে বাফটার এই সম্মাননা পেলেন। স্করসেসের সর্বশেষ মুক্তিপ্রাপ্ত চলচ্চিত্রের নাম হুগো। গত বছর তিনি তাঁর এর নির্মাণকাজ শেষ করেন।
স্করসেসের বাফটা ফেলোশিপ প্রসঙ্গে বাফটার চেয়ারম্যান টিম কোরি বলেছেন, ‘স্করসেসে হচ্ছেন এ ধরনের পুরস্কারের সত্যিকারের দাবিদার। তিনি নতুন প্রজন্মের চলচ্চিত্র-নির্মাতাদের জন্য একধরনের অনুপ্রেরণাও বটে। চলচ্চিত্রে অসামান্য অবদানের জন্য কিংবদন্তি এই পরিচালককে সম্মানিত করতে পেরে আমরা গর্বিত। এদিকে এ ধরনের একটি সম্মাননা পেয়ে স্করসেসে নিজেও আনন্দিত।’ তিনি বলেন, ‘আমাকে এ সম্মান দেখানোর জন্য বাফটা কর্তৃপক্ষকে ধন্যবাদ। এটা আমার জন্য অনেক বড় সম্মানের বিষয়।’
বাফটা পুরস্কার বিতরণী অনুষ্ঠানের দিন ঠিক করা হয়েছে আগামী ১২ ফেব্রুয়ারি।
সম্মানসূচক ‘গোল্ডেন বেয়ার’ পাচ্ছেন মেরিল স্ট্রিপ
হলিউড অভিনেত্রী মেরিল স্ট্রিপ এ বছরের ফেব্রুয়ারিতে অনুষ্ঠিতব্য বার্লিনের আন্তর্জাতিক চলচ্চিত্র উত্সবে সম্মানিত হবেন সম্মানসূচক গোল্ডেন বেয়ার পুরস্কারে। মেরিল তাঁর অভিনয় নৈপুণ্য আর বহুমাত্রিক অভিনয়ের মাধ্যমে চলচ্চিত্রে অবদান রাখার কারণেই এই সম্মানসূচক গোল্ডেন বেয়ার পাচ্ছেন। বার্লিন চলচ্চিত্র উত্সব বা বার্লিনালে কর্তৃপক্ষের বরাতে জার্মান বার্তা সংস্থাগুলো এ খবর জানিয়েছে। দুবার অস্কার জয়ী এই গুণী অভিনেত্রী এ পর্যন্ত মোট ১৭ বার অস্কার মনোনয়ন পেয়েছেন।
১৯৭৯ সালে ক্র্যামার ভার্সেস ক্র্যামার মেরিল স্ট্রিপকে তাঁর প্রথম অস্কার পুরস্কারটি এনে দিয়েছিল। মেরিল স্ট্রিপের উল্লেখযোগ্য ছবিগুলোর মধ্যে রয়েছে সোফিস চয়েস (১৯৮২), আউট অফ আফ্রিকা (১৯৮৫), দ্য মানচুরিয়ান ক্যান্ডিডেট (২০০৪) ও দ্য ডেভিল ওয়ারস প্রাদা (২০০৬)।
২০০৯ সালে মেরিল অভিনয় করেছিলেন কমেডি ধাঁচের জুলি অ্যান্ড জুলিয়া ছবিতে। হলিউডের এই অভিনেত্রী চলচ্চিত্রে নিজেকে শুধু স্বমহিমায় প্রতিষ্ঠিতই করেননি; তাঁর অভিনয় নৈপুণ্যে বারবারই দর্শক-শ্রোতা বিমুগ্ধ হয়েছে। দ্য ব্রিজেস অফ ম্যাডিসন কাউন্টি ছবিতে মেরিলের অনবদ্য অভিনয়, যাঁরা এই ছবিটি দেখেছেন এমন চলচ্চিত্র দর্শকমাত্রই স্মরণে রাখবেন।
এ পর্যন্ত প্রায় ৪০টি ছবিতে অভিনয় করেছেন মেরিল স্ট্রিপ। তাঁর বহুমাত্রিক অভিনয়ে প্রাণ পেয়েছে বহু কমেডি ধাঁচের ছবি থেকে শুরু করে অসংখ্য আলোচিত ও সিরিয়াস ধাঁচের ছবি। ৬২ বছর বয়সে এই অভিনেত্রী সাবেক ব্রিটিশ প্রধানমন্ত্রী মার্গারেট থ্যাচারের জীবনী নিয়ে নির্মিত ছবি দ্য আয়রন লেডিতে মার্গারেট থ্যাচার চরিত্রে অভিনয় করেন।
২৪ ফেব্রুয়ারি বার্লিনালে যখন মেরিলের হাতে তুলে দেওয়া হবে সম্মানসূচক গোল্ডেন বেয়ার, সে দিন উপস্থিত দর্শকদের জন্য প্রদর্শিত হবে দ্য আয়রন লেডি।
কেটির পাশে রিয়ান্না
মাত্র ১৪ মাসের মাথায় বারোটা বেজে গেল সম্পর্কের, ছাড়াছাড়ি হয়ে গেল কেটি পেরি-রাসেল ব্র্যান্ড দম্পতির। কিন্তু কেন? কয়েকটি সূত্র জানাচ্ছে, রাসেল চাচ্ছিলেন কেটি সংসারে থিতু হবেন; চাই কি কোলজুড়ে একটা সন্তানও আসবে তাঁদের। কিন্তু ক্যারিয়ারের মধ্যগগনে থাকা ২৭ বছর বয়সী কেটি তা ভুলেও ভাবেননি। এখানেই যত গন্ডগোল! এদিকে, বিয়ের গোড়াতে রাসেলের ব্যাপারে নাক সিঁটকিয়েছিলেন কেটির মা-বাবা। তাই রাসেল যখন বিবাহ বিচ্ছেদের দলিলে সই করলেন, তখন স্বভাবতই কেটি পড়েছেন অহিনকুলসংকটে। এমন দুঃসময়ে যোগ্য বন্ধুর মতো কাজ করছেন আরেক তারকা রিয়ান্না। ফোনে নিয়মিত যোগাযোগ করছেন বন্ধুর সঙ্গে; জোগাচ্ছেন মানসিক শক্তি।
‘নাইটহুড’ পাচ্ছেন সালমা হায়েক
ফ্রান্স সরকারের ‘লিজিয়ন ডি অনার’ পুরস্কার পেতে যাচ্ছেন হলিউডের হার্টথ্রব অভিনেত্রী সালমা হায়েক। ফ্রান্স সরকারের দেওয়া এই পুরস্কারটিকে ইংরেজিতে নাইট বলা হয়।
ফ্রান্সের প্রেসিডেন্ট নিকোলা সারকোজি এলিসি প্রাসাদে আগামী দুই মাসের মধ্যে এই পুরস্কার তুলে দেবেন।
৪৫ বছর বয়সের এই অভিনেত্রী ফ্রান্সের ব্যবসায়ী ফ্রাঙ্ককোসিস হেনরি পিনাল্টকে বিয়ে করেছেন।
নেপোলিয়ন বোনাপোর্ট ১৮০২ সালে পুরস্কারটি চালু করেন।
জলপ্রপাত উপহার!
ব্র্যাড পিটকে তাঁর জীবনসঙ্গী অ্যাঞ্জেলিনা জোলি সুন্দর কিছু উপহার দেবেন, এটাই স্বাভাবিক। কিন্তু প্রাকৃতিক শোভাময় জলজ্যান্ত এক জলপ্রপাত যদি উপহার দেন, তবে অবশ্যই তা দারুণ চমক। ক্যালিফোর্নিয়ার গ্রামীণ এলাকায় পিটের জন্য একখণ্ড জমি কিনেছেন জোলি। সেখানে মনোরম ঝরনা রয়েছে। ব্র্যাড পিট এখন ওই জমিতে সবকিছু তাঁর মনের মতো করে সাজানোর কথা ভাবছেন। সে ক্ষেত্রে তিনি নিজেই বনে যাবেন স্থপতি। সূত্র জানায়, ব্র্যাড পিট বরাবরই এমন এক বাড়ির স্বপ্ন দেখে আসছেন, যেখানে থাকবে জলপ্রপাত।


আসছেন ভিক্টর কসাকভস্কি
তারেক মাসুদ মাস্টার্স ক্লাসের প্রথম আসরটি পরিচালনা করবেন বার্লিনভিত্তিক রুশ চলচ্চিত্রনির্মাতা ভিক্টর কসাকভস্কি। আয়োজনটি করেছে ফিল্মি-বাহাস। স্বকীয় ধারার চলচ্চিত্র নির্মাণের একজন পুরোধা ব্যক্তিত্ব ভিক্টর তাঁর ছবির পরিচালনা, চিত্রায়ণ ও সম্পাদনার কাজ নিজেই করে থাকেন। বিভিন্ন চলচ্চিত্র উৎসবে ভিক্টরের ছবি শতাধিক পুরস্কার অর্জন করেছে।
জানা গেছে, চলচ্চিত্রসংক্রান্ত কথোপকথন ও গঠনমূলক বিতর্কের এক মিলনকেন্দ্র ‘ফিল্মি-বাহাস’। উদীয়মান নির্মাতা, তরুণ চলচ্চিত্র পেশাদার, সংগঠক ও চলচ্চিত্র শিক্ষার্থীদের জন্য বিশ্বের বিশিষ্ট চলচ্চিত্রনির্মাতাদের নিয়ে আসরের ধারণায় তারেক মাসুদ মাস্টার্স ক্লাসের যাত্রা শুরু হচ্ছে।
১৬ জানুয়ারি সকাল নয়টা থেকে কারওয়ান বাজারে ডেইলি স্টার পত্রিকার কনভেনশন সেন্টারে আয়োজন করা হচ্ছে দিনব্যাপী প্রদর্শনী ও আলোচনা কার্যক্রম।
আগ্রহীদের ৭ জানুয়ারির মধ্যে www.filmy-bahas.info ঠিকানায় নিবন্ধন করতে হবে।


বিবাহবিচ্ছেদের আবেদন রাসেলের
হলিউড তারকা রাসেল ব্র্যান্ড বিবাহবিচ্ছেদের আবেদন করেছেন। লস অ্যাঞ্জেলেসের ঊর্ধ্বতন আদালতে বিচ্ছেদের আবেদন করা হয়েছে বলে জানান এই কমেডি তারকা। আবেদনে রাসেল উল্লেখ করেন, বনিবনার ক্ষেত্রে দুজনের মনের দিক দিয়ে বিশাল ফারাক থাকায় তিনি বিচ্ছেদ চান।
৩৬ বছর বয়সী এই তারকা বলেন, ‘এটা দুঃখজনক যে কেটি আর আমি বিয়ের পাট চুকাতে যাচ্ছি।’
১৪ মাস আগে সংগীতশিল্পী কেটি পেরিকে বিয়ে করেন রাসেল ব্র্যান্ড। ২০০৮ সালে কেটির সঙ্গে রাসেলের পরিচয়। ২০১০ সালের অক্টোবরে তাঁরা বিয়ে করেন।
সেলেনার প্রথম আয়
সেলেনা গোমেজ এখন তাঁর টাকাপয়সার হিসাব রাখতে ব্যবস্থাপক নিয়োগ দিয়েছেন; এটা খুব স্বাভাবিক। এমন পরিস্থিতি তো সব সময় ছিল না; এটাও স্বাভাবিক। তবে জীবনের প্রথম আয় দিয়ে যা ইচ্ছা তা করেননি এই তারকা। কী করেছিলেন সেটা দিয়ে? সেলেনা কদিন আগে জানালেন, ‘সেই টাকা দিয়ে বাড়িভাড়া মিটিয়েছিলাম আমি।’ ডিজনির জনপ্রিয় টিভি ধারাবাহিক উইজার্ডস অব ওয়েভারলি প্লেস-এ অভিনয় করে প্রথম আয় করেছিলেন সেলেনা। মা-বাবা তাঁর ক্যারিয়ারের ভালোর জন্য টেক্সাস থেকে বিদায় নিয়ে উঠেছিলেন লস অ্যাঞ্জেলেসে। তবে বাড়িভাড়া গুনতে গিয়ে গলদঘর্ম হতে হচ্ছিল তাঁদের। সে সময় হাতে চাঁদ হয়ে এসেছিল সেলেনার আয়! 
এবারও ভক্তদের ভোটে সেরা তারকা প্যাটিনসন
অনলাইনে ভক্তদের ভোটে টোয়াইলাইট খ্যাত অভিনেতা রবার্ট প্যাটিনসন ২০১১ সালের সেরা তারকা হিসেবে মনোনীত হয়েছেন।
ই অনলাইন এক খবরে জানিয়েছে, পাঁচ সপ্তাহ ধরে চালানো ওই ভোটাভুটিতে ২৫ বছর বয়সী এ হলিউড তারকা শীর্ষ ৬৩ জন খ্যাতিমান ব্যক্তিকে পেছনে ফেলেন।
এ তালিকায় প্যাটিনসনের বান্ধবী ক্রিস্টেন স্টুয়ার্টও ছিলেন। ক্রিস্টেন স্টুয়ার্ট ও সদ্য বিবাহিত ডাচেস অব কেমব্রিজ ক্যাথরিন এ সেরার তকমা পাওয়ার ভোটাভুটিতে প্যাটিনসনকে প্রায় ছুঁয়েই ফেলেছিলেন। কিন্তু ভক্তদের শেষ মুহূর্তের উচ্ছ্বাসে প্যাটিনসনের শীর্ষস্থান নিশ্চিত হয়।
উল্লেখ্য, গতবারের সেরা তারকার তকমাটিও প্যাটিনসনেরই ছিল।
লোহানের মামলার হুমকি!
এবার আর মামলায় ফাঁসা নয়, নিজেই অন্যের বিরুদ্ধে মামলা করতে চাইছেন হলিউডের বিতর্কিত অভিনেত্রী লিন্ডসে লোহান। টিএমজি অনলাইন সম্প্রতি জানিয়েছে, দুবাইয়ের অনুষ্ঠান আয়োজক একটি প্রতিষ্ঠানের বিরুদ্ধে তাঁর নাম ব্যবহার করার অভিযোগ তুলে মামলার হুমকি দিয়েছেন লোহান।
লোহান জানিয়েছেন, প্রতিষ্ঠানটি তাদের নতুন বছর বরণ উত্সবের প্রচারে লোহানের নাম ব্যবহার করেছে।
এদিকে লোহানের আইনজীবীর বরাতে জানা গেছে, তিনি প্রতিষ্ঠানটির বিরুদ্ধে আইনি নোটিশ পাঠানোর উদ্যোগ নিচ্ছেন। সংযুক্ত আরব আমিরাতের একটি ক্রুজশিপ পার্টিতে লিন্ডসে লোহান উপস্থিত থাকবেন বলেই তাদের প্রচারণায় উল্লেখ করেছিল প্রতিষ্ঠানটি।
অবশ্য এর পরপরই লোহানের মুখপাত্র স্টিভ হনিগ লিন্ডসেসংক্রান্ত প্রচারণাটি যে ভ্রান্ত, তা উল্লেখ করে বলেন, লিন্ডসে দুবাই নয়, পরিবার ও বন্ধুদের নিয়ে লস অ্যাঞ্জেলেসে নতুন বছর উদযাপন করবেন।
ইতিমধ্যেই দুবাইয়ের প্রতিষ্ঠানটির কাছে প্রতিবাদ জানিয়ে এ বিষয়ে একটি চিঠিও পাঠানোর কথা লিন্ডসের মুখপাত্র স্টিভ হনিগের।
বছরের শুরুতেই মামলায় ঝোঁকার বিষয়টি সম্ভবত লিন্ডসের জন্য ঘটনাবহুল আরেকটি বছরের জন্ম দিতে যাচ্ছে।
দিন বদলেছে হেফনারের!
আলোচিত ট্যাবলয়েড প্লে বয় প্রধান হিউ হেফন্যার এখন বান্ধবীদের সঙ্গে সময় কাটানোর চাইতে তাস খেলার প্রতি বেশি আগ্রহী হয়ে উঠেছেন। জানা গেছে, এখন প্রায় প্রতি সন্ধ্যায় বান্ধবীদের চেয়ে তাস খেলতেই মশগুল থাকছেন হেফন্যার। পাশাপাশি বিভিন্ন ধরনের ছবি দেখার প্রতিও মনোযোগী হয়েছেন তিনি। শুধু হিউ হেফন্যার নিজে নয়; দুই বান্ধবী শেরা বেচার্ড (২৮) এবং আনা সোফিয়া বার্গল্যান্ডকেও (২৪) দলে ভিড়িয়েছেন তিনি।
হিউ হেফন্যার জানান, সপ্তাহের প্রতি সোমবারে তিনি বন্ধুদের সঙ্গে পুরোনো দিনের ছবি দেখতে বেশি পছন্দ করেন। মঙ্গলবার রাতে বান্ধবীদের সঙ্গে খেলাটাই প্রাধান্য দেন। এ ছাড়া বৃহস্পতিবার রাতটা বান্ধবীদের সঙ্গে ডিনার করতেই বেশি পছন্দ। পছন্দের কয়েকজন বন্ধুবান্ধব মিলে খাওয়া-দাওয়া ও ছবি দেখাতেই পার হয়ে যায় শুক্রবার। তবে এর মধ্যে শুক্রবার ও শনিবারে ধ্রুপদি চলচ্চিত্রই দেখা হয় বেশি। অন্যদিকে রোববারটা হচ্ছে শুধু নতুন চলচ্চিত্র দেখার দিন।
আফগানিস্তান নিয়ে জোলি
২৩ ডিসেম্বর কেবল যুক্তরাষ্ট্রেই মুক্তি পেল দ্য ল্যান্ড অব ব্লাড অ্যান্ড হানি, অ্যাঞ্জেলিনা জোলির ছবি। নিশ্চয়ই জানেন, এ ছবিতে ক্যামেরার পেছনে ছিলেন এ তারকা। পরিচালক হিসেবে প্রথম ছবিতেই বেশ সাফল্যের মুখ দেখেছেন বলা যায়। ছবিটি পেয়েছিল গোল্ডেন গ্লোব অ্যাওয়ার্ড মনোনয়ন। তবে পরিচালনায় সফল হলেও এবার অভিনয়ে কেমন করবেন, তা নিয়ে সন্দিহান জোলি নিজেই। কদিন আগে জানালেন, আফগানিস্তানের ওপর তৈরি এক ছবিতে অভিনয় করতে যাচ্ছেন তিনি। ‘আমার মনে হয় না, এটি খুব ভালো কাজ হবে। হয়তো আমি পরিশ্রম করব, কিন্তু তার পরও খুব বেশি আত্মবিশ্বাসী হতে পারছি না ছবিটি নিয়ে।’ বললেন জোলি। 
প্যাটিনসনকে স্টুয়ার্টের উপহার এক জোড়া গিটার
টোয়াইলাইট ছবির তারকাজুটি রবার্ট প্যাটিনসন ও ক্রিস্টেন স্টুয়ার্ট চুটিয়ে প্রেম করছেন। মাঝে অবশ্য গুজব উঠেছিল, তাঁরা বিয়েও করেছেন। কিন্তু শেষ পর্যন্ত বিয়ের খবরের সত্যতা পাওয়া না গেলেও তাঁরা এখনো প্রেম-ভালোবাসা নিয়েই ব্যস্ত। ভালোবাসার মানুষকে সবাই নানা কিছু উপহার দেওয়ার মধ্য দিয়ে আনন্দ খুঁজে বেড়ান। কারস্টেন স্টুয়ার্টও কিন্তু এর ব্যতিক্রম নন। হলিউডের সাম্প্রতিক সময়ের আলোচিত এই অভিনেত্রী তাঁর ভালোবাসার মানুষের জন্য দুটি ভিনটেজ গিটার কিনেছেন। গিটার দুটির দাম বাংলাদেশি টাকায় ১০ লাখ টাকার মতো।
ফিমেলফার্স্টের এক খবরে জানা গেছে, ২১ বছর বয়সী ক্রিস্টেন স্টুয়ার্ট গিটার দুটি কিনেছেন লস অ্যাঞ্জেলেসের একটি গিটারের দোকান থেকে। দোকানের স্বত্বাধিকারী নরম্যান হ্যারিসের রয়েছে গিটারের এক অসাধারণ সংগ্রহ।
হ্যারিস নিজেও একজন দক্ষ মিউজিশিয়ান। তিনি জানিয়েছেন, প্যাটিনসনের জন্য স্টুয়ার্টের উপহার এই গিটার দুটির একটি হচ্ছে ১৯৫৯ ফেন্ডার জ্যাজ মাস্টার ও ১৯৪৭ কে অ্যান্ড এফ ল্যাপ স্টিল।
দালাই লামার অনুষ্ঠানে রিচার্ড গিয়ার
তিব্বতের আধ্যাত্মিক নেতা দালাই লামার এক প্রার্থনা অনুষ্ঠানে যোগ দিতে হলিউডের তারকা রিচার্ড গিয়ার এখন ভারতে। বিশ্বশান্তি কামনায় আয়োজিত ওই অনুষ্ঠানে অংশ নিতে গত রোববার তিনি বিহারের বোধ গয়ায় আসেন বলে সংশ্লিষ্ট কর্মকর্তাদের বরাত দিয়ে সংবাদ সংস্থা আইএএনএস জানিয়েছে।
বিশ্বশান্তি কামনায় কলাচক্র পূজা নামের ১০ দিনব্যাপী এ আয়োজনের সঙ্গে সংশ্লিষ্ট এক কর্মকর্তা জানিয়েছেন, দালাই লামার একজন সাধারণ ভক্তের মতো এ ধর্মীয় অনুষ্ঠানের প্রথম দিনেই সেখানে অংশ নিয়েছেন গিয়ার। ওই কর্মকর্তা জানান, বোধ গয়ার এ অনুষ্ঠানের আধ্যাত্মিক পরিবেশ গিয়ারকে অভিভূত করেছে। রিচার্ড গিয়ার সেখানে প্রার্থনা ও গৌতমবুদ্ধ যেখানে বোধিপ্রাপ্ত হয়েছিলেন, তার সন্নিকটে ১৫০০ বছরের প্রাচীন বৌদ্ধধর্মাবলম্বীদের পবিত্রতম তীর্থস্থান মহাবোধি মন্দিরে বুদ্ধের প্রতি শ্রদ্ধা নিবেদন করেছেন। একই সঙ্গে তিনি কয়েক দিন ধর্মীয় আলোচনা শুনবেন।
এদিকে কলাচক্র পূজা আয়োজক কমিটির কর্মকর্তারা জানিয়েছেন, দালাই লামার সঙ্গে রিচার্ড গিয়ার সাক্ষাত্ করেছেন। এ ছাড়া বৌদ্ধধর্মের বেশ কিছু পবিত্র স্থানও তিনি পরিদর্শন করেছেন।
প্রিটি ওম্যান, অ্যান অফিসার অ্যান্ড এ জেন্টেলম্যান ও রানওয়ে ব্রাইড খ্যাত হলিউড তারকা গিয়ারকে তিব্বতের আধ্যাত্মিক নেতা দালাই লামার বিশিষ্ট একজন অনুসারী বিবেচনা করা হয়।
উল্লেখ্য, রিচার্ড গিয়ার ভারতের হিমাচল প্রদেশে তিব্বতের নির্বাসিত সরকারের সদর দপ্তর ধর্মশালা নিয়মিত পরিদর্শন করে থাকেন।
ফরাসি সম্মাননা পেলেন সালমা
হলিউড তারকা সালমা হায়েক ফ্রান্স থেকে ‘নাইট’ উপাধির সমপর্যায়ের ‘লিজিয়ঁ দোনোর’ সম্মাননা পেয়েছেন। গত রোববার দেশটির প্রেসিডেন্ট নিকোলা সারকোজি এই উপাধি পাওয়ার ব্যাপারে তাঁর নাম ঘোষণা করেন। পিপল সাময়িকীতে প্রকাশিত খবরে এ কথা জানা যায়। দুই মাসের মধ্যে এলিসি প্রাসাদে আনুষ্ঠানিকভাবে পাস ইন বুটস ছবির এই তারকার হাতে এ সম্মাননার প্রেসিডেন্সিয়াল পদক হস্তান্তর করা হবে। স্ক্রিন।
স্লেজিং শিখছেন হার্লি
মডেল-অভিনেত্রী এলিজাবেথ হার্লি নিজ ক্যারিয়ার উজ্জ্বল করতে শোবিজের কোনো বিষয়ে তালিম নেবেন, এটাই স্বাভাবিক। কিন্তু তা না করে তিনি শিখছেন ক্রিকেটের স্লেজিং। আর তা শেখাচ্ছেন তাঁরই প্রেমিক অস্ট্রেলিয়ার সাবেক ক্রিকেট তারকা শেন ওয়ার্ন। ক্রিকেট নিয়ে হার্লির কৌতূহল দেখে তাঁকে প্রশিক্ষণ দিতে আগ্রহী হয়েছেন তিনি। তবে শারীরিক প্রশিক্ষণের চেয়ে স্লেজিং শেখাতেই শেন ওয়ার্ন বেশি তৎপর। এটি এমন এক কৌশল, যা ব্যাটসম্যানকে অস্বস্তিতে ফেলে। এ ব্যাপারে শেন তাঁর টুইটারে লিখেছেন, ‘এলিজাবেথ হার্লি ক্রিকেট নিয়ে এত বেশি প্রশ্ন করছে, সিদ্ধান্ত নিয়েছি যে পুরোনো দিনের সাদা পোশাক পরে ওকে স্লেজিং শেখাব।’


বস নাম্বার ওয়ান
অবিশ্বস্ত অথচ আকর্ষণীয়
বস নাম্বার ওয়ান হলো থাইল্যান্ডের মাটিতে দুই বাংলাদেশির আন্ডারওয়ার্ল্ড বস হিসেবে প্রতিষ্ঠা পাওয়ার লড়াইয়ের কাহিনি। এক পক্ষে আছে নায়ক হূদয় খান, আরেক পক্ষে আছে ভিলেন ডলার তালুকদার ও তার বাহিনী। তাদের শত্রুতার উপলক্ষ অবশ্য হূদয় খানের বাবা এবং প্রেমিকা। তবে এমন নয় যে এরা সবাই থাইল্যান্ডে বাস করে; বরং বাংলাদেশের শত্রুতার জের পাতাইয়া পর্যন্ত বিস্তৃত হয় এবং এর শেষ পাতাইয়ার মাটিতেই হয়। ফলে ছবি দেখে মনে হবে, পাতাইয়া কক্সবাজারের মতোই কাছের কোনো জায়গা এবং সেখানকার বিচ এলাকায়, অন্য কেউ নয়, সব বাংলাদেশিই দাপিয়ে বেড়ায়। ছবির পাতাইয়াপ্রীতি এতই প্রকট যে কাহিনি যখন থাইল্যান্ডে উড়ে যায়নি, তখনো হূদয় খান ও তার প্রেমিকা আলো চৌধুরী পাতাইয়া বিচেই ডেট করে। ব্যাকগ্রাউন্ডের নানা থাই আলামত (যেমন—থাই ভাষায় লেখা সাইনবোর্ড) আড়াল করার চেষ্টা করেননি পরিচালক।
মোহাম্মদ হোসেনের প্রযোজনায় ও বদিউল আলম খোকনের পরিচালনায় নির্মিত শাকিব খাননির্ভর চলচ্চিত্র-কারখানার এই ছবিকে হিট বানানোর দায়িত্ব শাকিব খানের কাঁধেই বর্তেছে। বাকিদের দায়িত্ব তাঁকে কেবল সমর্থন দেওয়া। ফলে শাকিব খানের আক্রোশের শিকার হওয়ার জন্য মিশা সওদাগর অভিনীত ডলার তালুকদার চরিত্রকে কিছুটা বাড়তে দেওয়া হয়েছে। আর সংঘাত শুরুর উপলক্ষ হিসেবে শাকিব খানের বাবা রাহাত খানরূপী প্রবীর মিত্রকে স্থানীয় ব্যবসায়ী সমিতির প্রধান হিসেবে দেখানো হয়েছে। রাহাত খান চাঁদা না দেওয়ার পবিত্র দায়িত্ব পালন করতে গিয়ে চাঁদাবাজদের আক্রমণের শিকার হন। বাবাকে রক্ষা করতে গিয়ে হূদয় আহত হয়। এই চাঁদাবাজদের গডফাদার হলো ডলার তালুকদার। হাসপাতালে রক্ত দিয়ে হূদয়কে বাঁচিয়ে দেয় আলো চৌধুরী। ফলে তাদের মধ্যে প্রেম হয়; বিয়েও ঠিক হয়। ওদিকে ডলার বাহিনীর সঙ্গে হূদয়ের শত্রুতা নানা সূত্রে বাড়তেই থাকে। বিয়ের দিন আলোকে কিডন্যাপ করে ডলার বাহিনী। তাকে উদ্ধার করতে হূদয় ডলারের আস্তানায় গেলে তাকে প্রচণ্ড মারধর করে ডলার বাহিনী এবং আলোকে গুলি করে। অজ্ঞান আলোকে নিয়ে একটি জিপে করে হূদয় যেতে চাইলে ডলার হূদয়কে গাড়ি থেকে টেনে নামায় এবং গাড়িটি রাস্তা থেকে পাহাড়ের নিচে পড়ে আগুন  যায়। ডলারের লোক পুলিশ অফিসার হূদয়কে গ্রেপ্তার করে আলোকে ধর্ষণচেষ্টা ও হত্যার অভিযোগে।
একসময় হূদয় জেল থেকে পালায়। এ সংবাদ পেয়ে ডলার তার পুরো বাহিনী নিয়ে পাতাইয়া পালায়। সেখানে গিয়ে সে আন্ডারওয়ার্ল্ডের বস নাম্বার ওয়ান হওয়ার মিশনে নামে। আর ডলারের খোঁজ দিয়ে হূদয়কে পাতাইয়া ডেকে নেয় ক্রাইম রিপোর্টার আশা চৌধুরী। সেখানে গিয়ে হূদয় খানও দাবি করতে থাকে, সে-ই বস নাম্বার ওয়ান। তারও এক বাহিনী গড়ে ওঠে। ফলে এ দুই পক্ষের সংঘাত অনিবার্য হয়ে ওঠে। দেশ থেকে ডলার ধরে নিয়ে আসে হূদয়ের মা-বাবা, ভাই-ভাবি ও ভাতিজাকে। ডলারের হাতে একে একে নিহত হয় ভাই ও বাবা। এদিকে আশা ও হূদয় একসঙ্গে কাজ করলেও এবং প্রকাশ্যে আশা হূদয়ের প্রেমপ্রত্যাশী হলেও শেষ পর্যন্ত আশা হূদয়কে খুন করে বোন আলোকে হত্যার প্রতিশোধ নিতে চায়। জানা যায়, আলো মারা যায়নি। অচেতন আলোকে নিয়ে ড্রাইভারবিহীন জিপটি পাহাড়ের নিচে পড়ে গেলেও শেষ মুহূর্তে সে গাড়ি থেকে রাস্তায় ছিটকে যায়। আর তখনই চট্টগ্রাম থেকে ড্রাইভ করে ফিরছিল আশা। আশা আলোকে নিয়ে থাইল্যান্ডে চলে আসে। দীর্ঘদিন সে হাসপাতালে কোমায় রয়েছে। এই কাহিনি প্রকাশিত হওয়ার সঙ্গে সঙ্গে আলো ঘটনাস্থলে উপস্থিত হয় এবং বোনকে বলে যে হূদয় তাকে কখনোই ধর্ষণ বা খুন করতে চায়নি, বরং সব সময় ভালোবেসেছে। আশা ক্ষমা চায়, হূদয় ফিরে পায় প্রেমিকাকে। এবার হূদয় ডলার বাহিনীকে একাই হত্যা করে।
বস নাম্বার ওয়ান চলচ্চিত্রটি বহু কাকতাল ও অসংগতিতে পরিপূর্ণ। যখনই বাবা আক্রান্ত হয়, হূদয় সেখানে গিয়ে উপস্থিত হয়। জেল থেকে পালানোর নৈতিক সমর্থন দেন জেলার সাহেব, যিনি আবার আলো-আশার বাবা। অচেতন আলোকে ঢাকা-চট্টগ্রাম মহাসড়কে আবিষ্কার করে তারই বোন। এসব হলো অসংখ্য কাকতালীয় ঘটনার কয়েকটি। অসংগতিরও শেষ নেই। হূদয় মারামারি করে মাথায় চোট পেল। মারামারি করল সে এক পোশাকে, ব্যান্ডেজ বেঁধে বাসায় ফিরল আরেক পোশাকে। আলো বলছে ঢাকা-চট্টগ্রাম মহাসড়কের কথা, অথচ দেখা গেল এফডিসির ভেতরের এক রাস্তা। দৃশ্য—রাজপথের সিগন্যালে ফুল বিক্রির, অথচ তা চিত্রায়িত হয়েছে এফডিসির ভেতরে, দুই সারির কয়েকটি গাড়ির পরেই এফডিসির হলুদ রঙের দেয়াল দেখা যায়। আর দর্শকের বুদ্ধির ওপর পরিচালকের চূড়ান্ত অনাস্থা দেখা গেল ওই অংশে—কাহিনি বাংলাদেশে ঘটছে, অথচ বারবার ক্যামেরা চলে যাচ্ছে থাইল্যান্ডে। ডলার যখন ঘোষণা দিয়ে থাইল্যান্ড যাচ্ছে এবং তাকে অনুসরণ করে হূদয়ও সেখানে যাচ্ছে, কেবল তার পর থেকেই থাইল্যান্ডকে দেখানো যেত। আগের অংশে পাতাইয়া বিচ দেখানোর লোভ সংবরণ করতে পারা উচিত ছিল পরিচালকের। ফলে চলচ্চিত্রের কাহিনিবিন্যাস ও চিত্রায়ণ অবিশ্বস্ত ঠেকে।
ভিনদেশে গিয়ে আন্ডারওয়ার্ল্ডের বস নাম্বার ওয়ান হওয়ার প্রতিযোগিতাটির যৌক্তিকতা একেবারেই প্রতিষ্ঠিত হয়নি। বিশেষত ওই দেশের আন্ডারওয়ার্ল্ড বা আইনশৃঙ্খলা রক্ষাকারী বাহিনী সেটার অনুমোদন এত সহজে কিছুতেই দেবে না। ডলারের একটা প্রেক্ষাপট হয়তো আছে, কিন্তু হূদয় খানের পক্ষে এত অল্প সময়ে ভিনদেশে গিয়ে একটা বাহিনী গড়ে তোলা কতটুকু সম্ভব? এই ক্ষমতা ও অর্থ সে কোথায় পেল? যে আশা চৌধুরী তাকে সাহায্য করছে, তারই বা থাইল্যান্ডে কতটুকু ভিত্তি আছে? সে কোন চ্যানেলের সাংবাদিক—দেশের, না থাইল্যান্ডের? এসব মৌলিক প্রশ্নের কোনো মোকাবিলাই করা হয়নি। দুই ঘণ্টার বেশি সময় ধরে কেবল ধারাবাহিকভাবে অসম্ভব সব ঘটনার বর্ণনা দেওয়া হয়েছে। আগের ঘটনাগুলো কাহিনিতে যৌক্তিকভাবে প্রতিষ্ঠা না করেই পরের অসম্ভব ঘটনাগুলো হাজির করা হয়েছে।
দুর্বল গতানুগতিক কাহিনি এবং অবিশ্বস্ত চিত্রায়ণের পরও ছবিটির দর্শক টানার উপাদান রয়েছে। এ ছবির অন্যতম বাজি হলেন শাকিব খান। শুরুর দিকে ভারতীয় অভিনেতা সালমান খানকে অনুকরণ করলেও এখন তিনি তাঁর নিজস্ব সাবলীল অভিনয়রীতি দাঁড় করিয়েছেন। আলো-আশার চরিত্রে নিপুণ ও সাহারা উতরে যান তাঁদের সৌন্দর্য, বিশ্বস্ত পোশাক-আশাক ও চলনসই অভিনয়কুশলতা দিয়ে। ডলার তালুকদার চরিত্রটিতে শক্তিমান অভিনেতা মিশা সওদাগরও মানানসই ছিলেন।
এফডিসির মানের তুলনায় ছবিটির মুদ্রণমান বেশ ভালো। এ জায়গায় যে যথেষ্ট মনোযোগ পরিচালক-প্রযোজক দিয়েছেন, তা পর্দায় রঙে ও দৃশ্যের গভীরতায় স্পষ্ট। ফলে পাতাইয়ার চমকপ্রদ লোকেশন দর্শকের চোখে আরাম দেবে। পাহাড় থেকে গাড়ি পড়ে যাওয়ার দুটি কাটপিস অবশ্য ব্যবহার করা হয়েছে। সেগুলোর প্রিন্ট ছিল যাচ্ছেতাই। যে কাটপিসকে সহজে চেনা যায়, তা ব্যবহার না করাই ভালো। আসাদুজ্জামান মজনুর ক্যামেরাও বেশ নিয়ন্ত্রিত ছিল। শটের ধারাবাহিকতা নির্মাণের ক্ষেত্রে, বিশেষত নৃত্যগীত ও মারামারির দৃশ্যগুলো অনেকখানি ত্রুটিমুক্ত ছিল। সাধারণত এ দুই ক্ষেত্রেই বাংলাদেশের চিত্রগ্রাহকেরা অনেক গোলমাল করে ফেলেন। তবে অন্য সব ছবির মতোই মারামারির দৃশ্যগুলোতে ব্যবহূত সাউন্ড ইফেক্ট পীড়াদায়ক। ব্যবহূত পাঁচটি গানের একটিও খুব চেনা গানের নকল নয়, গানগুলো শুনতেও মন্দ নয়। তাই সংগীতপরিচালক আলী আকরাম শুভকে ধন্যবাদ দিতে হয়।


নকল পুনম পান্ডে!
আবারও খবরের শিরোনামে পুনম পান্ডে। তবে এবার ‘বিতর্কিত’ কোনো ঘোষণা বা কাণ্ডের জন্য নয়, ভারতীয় এ মডেল আলোচনায় এসেছেন তাঁর ‘নকল’ বেরিয়েছে বলে!
জি নিউজের খবরে বলা হয়, সম্প্রতি মধ্যপ্রদেশ রাজ্যের উজ্জয়িনীতে এক অনুষ্ঠানে আয়োজকেরা পুনম পান্ডে হিসেবে এক নারীকে পরিচয় করিয়ে দেন, যিনি ‘আসল’ পুনম নন। এ ঘটনায় আসল পুনম মর্মাহত।
এ ব্যাপারে প্রশ্ন করা হলে পুনম বলেন, ‘হ্যাঁ, বিষয়টি আমি জেনেছি। এরই মধ্যে আয়োজকদের আইনি নোটিশ পাঠিয়েছি।’
ভারত বিশ্বকাপ জিতলে ক্রিকেটারদের আরও উজ্জীবিত করতে বিবস্ত্র হবেন—এমন ঘোষণা দিয়ে রাতারাতি তারকা বনে যান পুনম। বিশ্বের অনেক নামীদামি ম্যাগাজিন থেকে মোটা অঙ্কের অর্থের বিনিময়ে বিবস্ত্র হওয়ার প্রস্তাব পান তিনি। কিন্তু কোনো প্রস্তাবেই রাজি হননি পুনম। সাফ জানিয়ে দেন, ভারতীয় দলকে উজ্জীবিত করার জন্যই কেবল বিবস্ত্র হতে প্রস্তুত তিনি।
অস্ট্রেলিয়া সফরে ভারতীয় দলের বাজে পারফরম্যান্স সম্পর্কে সম্প্রতি টুইটারে এক প্রতিক্রিয়ায় পুনম বলেন, ‘ভারতীয় ব্যাটসম্যানরা বিশ্বস্ত স্বামীর মতো। ঘরে ফিরলেই ভালো খেলে!’


প্রথম দেখাতেই প্রেমে বিশ্বাস করেন পুরুষ, নারী নন
প্রথম দর্শনেই প্রেম—কথাটি বেশ জনপ্রিয়। তবে প্রথম দেখাতেই প্রেমে বিশ্বাস করেন বেশির ভাগ পুরুষ, নারীরা নন। সাম্প্রতিক এক গবেষণায় এমনটিই দাবি করা হয়েছে।
১৬ থেকে ৮৬ বছর বয়সী যুক্তরাজ্যের দেড় হাজার নারী ও দেড় হাজার পুরুষের ওপর পরিচালিত এ গবেষণায় আরও দাবি করা হয়েছে, একজন ব্রিটিশ পুরুষ গোটা জীবনে গড়ে তিনবারের বেশি প্রেমে পড়েন। অন্যদিকে ব্রিটিশ নারী গড়ে প্রেমে পড়েন মাত্র দুবার।
গবেষণায় বলা হয়, প্রতি পাঁচজনের একজন পুরুষ প্রথম দেখাতেই প্রেমে পড়েছেন। তাঁদের মধ্যে অর্ধেকে প্রথম দেখাতেই নারীর মন জয় করতে সক্ষম হয়েছেন। আর এক-তৃতীয়াংশ পুরুষ প্রথম তিনবার সাক্ষাতের মধ্যেই নিজের মন উজাড় করে দিয়েছেন।
গবেষণায় বলা হয়, প্রতি ১০ জনের একজন নারীর প্রথম দেখাতেই প্রেমে পড়ার অভিজ্ঞতা রয়েছে। পুরুষের দেওয়া প্রেমের প্রস্তাবে সাড়া দেবেন কি না, এ সিদ্ধান্ত জানাতে কমপক্ষে ছয় সপ্তাহ সময় নিয়েছেন বেশির ভাগ নারী।
ওই গবেষণার প্রতি নিজের সমর্থনের কথা জানিয়েছেন যুক্তরাজ্যের মনোবিজ্ঞানীদের সংগঠন ব্রিটিশ সাইকোলজিক্যাল সোসাইটির সদস্য অধ্যাপক আলেকজান্ডার গর্ডন। তাঁর দাবি, নারী-পুরুষের লৈঙ্গিক পার্থক্যের কারণেই এমনটা হয়ে থাকে।
ডেইলি মেইলকে গর্ডন বলেন, সামাজিক পরিস্থিতি পর্যবেক্ষণে নারীরা অধিকতর দক্ষ। কোনো পুরুষের সঙ্গে দেখা করার পর একজন নারী নিজেকে নানা প্রশ্ন করেন। এই পুরুষ তাঁর জন্য নিরাপদ হবেন কি না, সন্তানের ভালো বাবা হতে পারবেন কি না—এসব নিয়ে ভাবেন। জীবনসঙ্গী বেছে নেওয়ার ক্ষেত্রে নারীরা পুরুষের চেয়ে বেশি চতুর।


ঠিকানা বদলাচ্ছে অস্কার আয়োজন!
২০০১ সাল থেকে অস্কার পুরস্কারের জমকালো আসর বসত হলিউডের কোডাক থিয়েটারে। তবে এবারের অস্কার আয়োজন অনুষ্ঠিত হয়ে যাওয়ার পর থেকে কোডাক থিয়েটারে অস্কারের আসর আর বসবে না। জমকালো এই পুরস্কার আসরের আয়োজন স্থানের ক্ষেত্রে আসছে পরিবর্তন। অস্কার কর্তৃপক্ষ জানিয়েছে, আগামী বছর অর্থাত্ ২০১৩ সাল থেকে অস্কার অ্যাওয়ার্ডসের আসর বসবে নতুন মিলনায়তনে। অস্কার আসরের নতুন স্থানটি হচ্ছে লস অ্যাঞ্জেলেসের নকিয়া থিয়েটার। অত্যাধুনিক সুযোগসুবিধা সমৃদ্ধ এই থিয়েটারে থাকবে সাত হাজার ১০০টি আসন। এ ছাড়া নতুন আরও অনেক সুযোগসুবিধাও মিলবে নকিয়ার এই মিলনায়তনে। পিটিআই এক খবরে এ তথ্য জানিয়েছে।
এদিকে নকিয়া থিয়েটার কর্তৃপক্ষ ঘোষণা করেছে, সুযোগসুবিধার ক্ষেত্রে নতুন এই থিয়েটার কোডাক থিয়েটারের চেয়ে অনেক বেশি এগিয়ে। অবকাঠামোগত সুযোগসুবিধাসহ সব ধরনের আধুনিক সুবিধাই থাকবে নকিয়া থিয়েটারে।
তবে এ বছরের অস্কার আসর কিন্তু বসবে সেই কোডাক থিয়েটারেই—২০০১ সাল থেকে যেখানে প্রতি বছর অস্কারের বর্ণাঢ্য আয়োজন বসত। কোডাক থিয়েটারে এটি অস্কারের সর্বশেষ আসর।
উল্লেখ্য, এ বছরের ফেব্রুয়ারি মাসের ২৬ তারিখে এবারের অস্কারের আসরটি বসবে।
শাহরুখ-গৌরি শান্তি ‘দূর অস্ত’!
অল্প-স্বল্প ধোঁয়া উড়লেও গৌরি-শাহরুখের সংসারে অশান্তির যে আগুন জ্বলেছিল প্রিয়াংকা চোপড়াকে নিয়ে, তা খানিক নিভু নিভু হয়ে এসেছে বলেই সবাই মনে করেছিলেন। শুধু বি-টাউনেই নয় সবার কাছেই একজন অসাধারণ ‘ফ্যামিলি ম্যান’ বলেই শাহরুখ পরিচিত। সন্তান আর পরিবারের সদস্যদের প্রতি তাঁর অকুণ্ঠ ভালোবাসা নিয়ে কারোর মনেই কোনো সন্দেহ ছিল না।
কিন্তু বলিউডের অভিনেত্রী প্রিয়াংকা চোপড়াকে নিয়ে গৌরি-শাহরুখ দ্বন্দ্ব আর মন কষাকষি, প্রিয়াংকাকে পারিবারিক অনুষ্ঠানগুলোতে অবাঞ্ছিত করায় শাহরুখ খান ও গৌরি খানের মধ্যকার সেই অশান্তি ইদানীং নাকি আরও বেড়েছে।
টিএনএন এক খবরে জানিয়েছে, সম্প্রতি শাহরুখ-গৌরির এ দ্বন্দ্বের আগুনে ঘি ঢেলেছেন স্বয়ং প্রিয়াংকা। গৌরি খানের ঘনিষ্ঠ বান্ধবী নিলম কোঠারিকে প্রিয়াংকা চোপড়া নাকি অপমান করেছেন! আর এতেই নাখোশ হয়েছেন গৌরি। খবর রটেছিল শাহরুখ-প্রিয়াংকাকে নিয়ে সব চলতি গুজবই নাকি নিলম পৌঁছে দিতেন প্রিয় বান্ধবী গৌরির কানে। বিষয়টি জানতে পেরেই নাকি প্রিয়াংকা চোপড়া নিলমকে দুষেছেন। আর এর পরপরই গৌরির এ অসন্তোষ।
শাহরুখের এক ঘনিষ্ঠ বন্ধুর মন্তব্য উল্লেখ করে সংবাদমাধ্যমটি জানিয়েছে, এসব গুজবের কোনো ধরনের প্রভাবই শাহরুখ খান তাঁর পরিবারের ওপর পড়তে দেবেন না। শাহরুখ-গৌরির অসাধারণ সংসারের সুনাম অক্ষুণ্নই থাকবে।
কিন্তু ভাব-গতিক দেখে অনেকেই মন্তব্য করছেন, শাহরুখ-গৌরি? শান্তি দূর অস্ত।
ছবির জন্য রবীন্দ্রসংগীত গাইলেন অমিতাভ
নির্মিতব্য একটি ভারতীয় চলচ্চিত্রে রবীন্দ্রনাথ ঠাকুরের ‘একলা চল রে’ গানটিতে কণ্ঠ দিলেন বলিউডের প্রখ্যাত অভিনেতা অমিতাভ বচ্চন। ৬৯ বছর বয়সী এ অভিনেতা সুজয় ঘোষ পরিচালিত ‘কাহানি’ নামের একটি চলচ্চিত্রে রবীন্দ্রনাথ ঠাকুরের এ অসাধারণ গানটিতে কণ্ঠ দিয়েছেন বলেই এক খবরে জানিয়েছে বার্তা সংস্থা পিটিআই।
কাহানি ছবিটিতে অভিনয় করেছেন হালের ডার্টি পিকচার খ্যাত বিদ্যা বালানও। অমিতাভ বচ্চন তাঁর রবীন্দ্রসংগীত গাওয়ার প্রসঙ্গে টুইটারে লিখেছেন, ‘জীবনে প্রথমবারের মতো রবীন্দ্রসংগীত গাওয়ার অনুভূতি অবিস্মরণীয়, এর ভাষার সৌন্দর্য, গীতির মাধুর্য, আর সুরের মূর্ছনা অসাধারণ...!’
রবীন্দ্রসংগীতে বিমুগ্ধ অমিতাভ আরও লিখেছেন, বিশেষ করে রবীন্দ্রনাথের এই ‘একলা চল রে’ গানটি; যেখানে রবীন্দ্রনাথ বলেছেন—যদি কেউই তোমার ডাকে সাড়া না দেয়, একাই এগিয়ে যেতে হবে!
কাহানি ছবির জন্য রবীন্দ্রনাথের এ গানটি যুক্ত করায় সংগীত পরিচালক বিশাল-শেখরকেও সাধুবাদ দিয়েছেন অমিতাভ। বিশাল-শেখরকে ধন্যবাদ জানিয়ে অমিতাভ বচ্চন বলেছেন, ছবিতে এ গানটির সংযোজন এক কথায় অনির্বচনীয়!


‘ছায়া-ছবি’তে গান গাইলেন নিশিতা
ক্লোজআপ ওয়ান তোমাকেই খুঁজছে বাংলাদেশ ২০০৬-এর দ্বিতীয় রানারআপ নিশিতাকে গানের জগতে খুব একটা সেভাবে দেখা যায় না। পড়াশোনা নিয়ে এখন বেশি ব্যস্ত তিনি। তবে সম্প্রতি একটি চলচ্চিত্রের গানে কণ্ঠ দিয়েছেন তিনি।
নিশিতা বর্তমানে চট্টগ্রামের একটি বেসরকারি বিশ্ববিদ্যালয়ে ব্যবসায় প্রশাসনে স্নাতক শেষ বর্ষে পড়াশোনা করছেন। জানালেন, আর কয়েক দিন পরেই তাঁর ইন্টার্নি প্রস্তুতি শুরু হবে। তবে পড়াশোনার ফাঁকে সময় সুযোগ পেলে গান করে থাকেন। এবারে যেমনটি ঘটেছে।
এবারে চলচ্চিত্রের গান করতে ঠিক সে সময়টাকেই কাজে লাগিয়েছেন নিশিতা। তিনি বলেন, ‘ ২০০৬-এ ক্লোজআপ ওয়ান প্রতিযোগিতার পর মাত্র তিনটি চলচ্চিত্রের গানে কণ্ঠ দিয়েছি। এবারেরটি নিয়ে হলো চারটি। আমাদের সব ধরনের সুযোগ-সুবিধা ঢাকাকে ঘিরেই। যেহেতু আমি চট্টগ্রামে পড়াশোনা করি, তাই নিয়মিতভাবে ঢাকায় আসা-যাওয়া সম্ভব হয় না। এখন ঢাকা-চট্টগ্রাম আসা-যাওয়া করতে ১০/১২ ঘণ্টা সময় লাগে। ইচ্ছে থাকা সত্ত্বেও তাই ঢাকায় গিয়ে গান করা সম্ভব হয় না। একটানা পড়াশোনা শেষ করেই গানে নিয়মিত হব।’
নতুন চলচ্চিত্রের গানটিতে কণ্ঠ দিয়ে নিশিতা নিজেও বেশ সন্তুষ্ট। তিনি বলেন, ‘গানটি করেছি মুহাম্মদ মুস্তফা কামাল রাজের ‘ছায়া-ছবি’ চলচ্চিত্রের জন্য। এতে আমার সহশিল্পী আরফিন রুমী। গানটির সুর ও সংগীতায়োজনও করেছেন তিনি। গানটিতে কণ্ঠ দেওয়ার পর যখন শুনলাম তখনই নিজেরই বিশ্বাস হচ্ছিল না যে সেটা আমারই কণ্ঠ। আমি খুবই সন্তুষ্ট।’
‘ওই আকাশ আমার চোখ, সেই চোখে দেখি তোমায় সারাক্ষণ’ শিরোনামের গানটির কথা লিখেছেন রবিউল ইসলাম জীবন।
নিশিতার দুটি একক অ্যালবাম প্রকাশিত হয়। এগুলো হচ্ছে, ‘বন্ধু তোমায় মনে পড়ে’ ও ‘আমায় নিয়ে চল’।


আমি কাউকে শুটিংয়ে ফাঁসাইনি
ডিসেম্বর মাসের শেষ দিকে হঠাৎ শোনা গেল, সারিকা এক পরিচালককে শুটিংয়ের জন্য সময় দিয়ে কাজ না করে দেশের বাইরে চলে গেছেন। সারিকার ব্যাপারে এ রকম অভিযোগ আরও একবার শোনা গিয়েছিল। তিন দিন আগে দেশে ফিরেছেন তিনি। বৃহস্পতিবার রাতে কথা হলো সারিকার সঙ্গে। তিনি বললেন, ‘প্রশ্নই আসে না। ২৬ ডিসেম্বর থেকে আমি কলকাতায় থাকব, এটা তো অনেকেই জানেন। কারণ, ওই সময়টায় আমি বিজ্ঞাপনচিত্রে কাজের জন্য অনেক আগেই সময় দিয়ে রেখেছি। কোনো পরিচালক যদি আমাকে তাঁর নাটকে নিতে চান, তিনি তো আগে আমার সঙ্গে কথা বলবেন। আমি এ ব্যাপারে কিছুই জানি না। আমি কাউকে শুটিংয়ে ফাঁসাইনি। সময় দিয়ে নিজের অসুবিধার কারণে কাজ করতে পারিনি, এর আগে এমনটা একবারই হয়েছে। এখন এ ব্যাপারে আমি খুব সতর্ক।’
সারিকার সঙ্গে যখন কথা হলো, তখন তিনি জানালেন, এফডিসিতে মহড়া করছেন।
কোন অনুষ্ঠানের জন্য মহড়া করছেন?
চলচ্চিত্র মেলা। শুক্রবার (গতকাল) বিকেলে এ অনুষ্ঠানে আমি আর নিরব দুটি গানের সঙ্গে নাচ করব।
কলকাতায় কী কাজ করতে গিয়েছিলেন?
তিনটি বিজ্ঞাপনচিত্রের কাজ করেছি। আমি, নিরব, ইমন আর মোনালিসা গিয়েছিলাম। আরেকটি কাজ করতে আমি আর নিরব গিয়েছিলাম বিশাখাপট্টনামে। এ মাসের শেষের দিকে আরও দুটি বিজ্ঞাপনচিত্রের কাজ করব।
বিজ্ঞাপনচিত্রে এত ব্যস্ত হচ্ছেন, তাহলে নাটকে অভিনয়ের কী হবে?
বিজ্ঞাপনচিত্রের কাজ কিন্তু সব সময় হয় না। এবার একই মাসে পাঁচটি কাজ হচ্ছে। আর আমি তো ধারাবাহিক তেমন একটা করি না। যা করি, এক ঘণ্টার নাটক।
আজ তো আরটিভিতে ‘ধান শালিকের গাঁও’ ধারাবাহিকটি দেখানো হবে। এই নাটকে কবে কাজ করলেন?
কী বলেন? এই নাটক টিভিতে যাচ্ছে নাকি! আমি তো ভুলেই গিয়েছিলাম। দেশের বাইরে ওই একটা ধারাবাহিকই করেছি। ব্যাংককের পাতায়াতে। তাও আবার দুই বছর আগে। পরিচালক গোলাম সোহরাব দোদুল। আমি ওখানে প্যারাট্রুপিং করেছি। আকাশে ওড়ার অনুভূতি অন্য রকম। একটুও ভয় পাইনি।


সমরজিৎ রায়ের অ্যালবাম এক চিলতে রোদ
সমরজিৎ রায়ের প্রথম অ্যালবাম ‘এক চিলতে রোদ’-এর মোড়ক উন্মোচন গতকাল শনিবার অনুষ্ঠিত হয়েছে। এ উপলক্ষে রাজধানীর একটি রেস্তোরাঁয় এক অনুষ্ঠানের আয়োজন করা হয়।
অনুষ্ঠানে আগত শিল্পী ও অতিথিরা অ্যালবামের সাফল্য কামনা করে বক্তৃতা করেন। উপস্থিত ছিলেন শিল্পী ফাহমিদা নবী, শুভ্র দেব, সন্দীপন দাস, পৃথ্বিরাজ, কুনাল, গীতিকার ও গায়ক শফিক তুহিন, প্রথম আলোর বার্তা সম্পাদক সেলিম খান, সাংবাদিক কাজী রওনক হোসেন ও জি-সিরিজের কর্ণধার নাজমুল হক ভূঁইয়া। অনুষ্ঠানে বক্তব্য শেষে সবাই মিলে অ্যালবামটির মোড়ক উন্মোচন করেন। অ্যালবামটি বাজারে এনেছে জি-সিরিজ ও অগ্নিবীণা প্রোডাকশন্স।
উচ্চাঙ্গসংগীতে সমরজিতের বিশেষ পারদর্শিতার ছোঁয়া রয়েছে অ্যালবামের গানগুলোতেও। সেই সঙ্গে গানগুলো গজলনির্ভর, বেশির ভাগ গান মেলোডিপ্রধান। ধ্রুপদির ছোঁয়াও আছে কয়েকটি গানে। রেখেছেন হালকা সুরের গানও।
অ্যালবামের ১০টি গানের সাতটিই তাঁর সুরে। দুটি সুর করেছেন প্রবেশ মল্লিক। আর একটি সুর করেছেন স্বর্ণযুগের বিখ্যাত শিল্পী প্রয়াত মৃণাল চক্রবর্তী। অ্যালবামটি উত্সর্গও করা হয়েছে তাঁকে। গানগুলো লিখেছেন অনিরুদ্ধ সোম, শর্মিলা রায়, উত্পল দাস, জিকে দত্ত, পঙ্কজ দেব অপু, ভাস্কর বসু, ভাগ্যধন বড়ুয়া ও সমরজিৎ রায়।
ছোটবেলা থেকেই পারিবারিকভাবে গানের পরিবেশে বড় হয়েছেন সমরজিৎ। নিজে নিজেই গান করতে পারতেন ছোটবেলা থেকে। নির্মলেন্দু চৌধুরীর কাছে ’৯৬ সালে সমরজিৎ প্রাতিষ্ঠানিকভাবে প্রথম ক্লাসিক্যাল শেখা শুরু। এরপর এইচএসসি শেষ করে ভারত সরকারের বৃত্তি নিয়ে দিল্লির গন্ধর্ব মহাবিদ্যালয়ে চলে যান সংগীতের ওপর উচ্চতর শিক্ষা নিতে। কোর্স শেষে এখন সেখানেই উচ্চাঙ্গসংগীতে শিক্ষকতা করছেন তিনি। সেখানে তাঁর গুরুজনদের অন্যতম হলেন পদ্মশ্রী পণ্ডিত মধুপ মুদ্গল ও পদ্মশ্রী পণ্ডিত অজয় চক্রবর্তী।
দিল্লির গন্ধর্ব মহাবিদ্যালয়ের উচ্চাঙ্গসংগীতের শিক্ষক সমরজিত্ পণ্ডিত ডি বি পলুস্কর অ্যাওয়ার্ড, হরি ওম ট্রাস্ট অ্যাওয়ার্ড, বাসুদেব চিন্তামন্ অ্যাওয়ার্ড, সংগীতা বসন্ত বেন্দ্রে অ্যাওয়ার্ড ও নলিনী প্রতাপ কানবিন্দে অ্যাওয়ার্ড পেয়েছেন।
২০১০ সালে প্রকাশিত হয় তাঁর প্রথম হিন্দি অ্যালবাম ‘তেরা তসব্বুর’। গত বছর এই অ্যালবাম ভারতের জিমা অ্যাওয়ার্ড ২০১১-এ (গ্লোবাল ইন্ডিয়ান মিউজিক অ্যাওয়ার্ড) সেরা জনপ্রিয় অ্যালবামের মনোনয়ন পায়। তাঁর প্রথম দ্বৈত বাংলা অ্যালবাম ‘অচেনা একটা দিন’ প্রকাশিত হয় এ দেশে। অনুপ জলোটার সঙ্গে করা সেই অ্যালবামের সব গানের সুর করেছিলেন সমরজিত্ রায়। এ ছাড়া ২০১১ সালে কলকাতা থেকে প্রকাশিত হয় তাঁর দ্বৈত রবীন্দ্রসংগীতের অ্যালবাম ‘রবি রঞ্জনী’।


অ্যালেন গিন্সবার্গ চরিত্রে ড্যানিয়েল র‌্যাডক্লিফ
‘হ্যারি পটার’ খ্যাত ড্যানিয়েল র‌্যাডক্লিফ জানিয়েছেন, বিট আন্দোলনের সময়কে ঘিরে নির্মিতব্য এক ছবিতে তিনি বিট কবি অ্যালেন গিন্সবার্গ চরিত্রে অভিনয় করতে যাচ্ছেন। ২২ বছর বয়সী হলিউডের এই তরুণ অভিনেতা জানিয়েছেন, এই ছবিসংক্রান্ত প্রকল্পের সঙ্গে তিনি দীর্ঘদিন ধরেই জড়িত ছিলেন। কন্ট্যাক্টমিউজিক এক খবরে এই তথ্য জানিয়েছে।
র‌্যাডক্লিফ জানিয়েছেন, ‘শেষ পর্যন্ত যে বিষয়টি নিয়ে কথা বলতে পারছি এতে আমি আনন্দিত। এটি এমন একটি বিষয়, যার সঙ্গে দীর্ঘদিন ধরেই জড়িত রয়েছি আমি।’ তিনি আরও জানিয়েছেন, এই ছবির কাহিনি একটি হত্যার ঘটনাকে কেন্দ্র করে আবর্তিত, যা বিশ্বে বিট জেনারেশন সৃষ্টিতে ভূমিকা রেখেছিল।
র‌্যাডক্লিফ জানিয়েছেন, এর নাম দেওয়া হয়েছে ‘কিল ইয়োর ডার্লিং’। যেহেতু বিট জেনারেশনের প্রসঙ্গটি এই ছবির কাহিনির সঙ্গে সম্পর্কিত, সংগত কারণেই ছবিটি অ্যালেন গিন্সবার্গ, জ্যাক কেরুয়াক, উইলিয়াম বারোসদের নিয়ে। যাঁদের বিশেষ ভূমিকা ছিল বিট আন্দোলনে।
হ্যারি পটার তারকা র‌্যাডক্লিফ গিন্সবার্গ চরিত্রটিতে অভিনয়ের সুযোগ পেয়ে আপ্লুত হয়েছেন, এটি তাঁর বক্তব্যেই স্পষ্ট ফুটে উঠেছে। তিনি বলেন, ‘আমি মনে করি, এটি একটি অসামান্য ছবি হতে যাচ্ছে। ছবির চরিত্রগুলোর জন্য ইতিমধ্যে যাদের নেওয়া হয়েছে, তা-ও এক কথায় অসাধারণ। র‌্যাডক্লিফ ছাড়াও এই ছবিতে অভিনেতা ক্রিস ইভান্স, জেসে আইসেনবার্গ অভিনয় করছেন বলে জানা গেছে।
উল্লেখ্য, বিট আন্দোলনের পুরোধা কবি অ্যালেন গিন্সবার্গ বাংলাদেশের মুক্তিযুদ্ধ চলাকালে পাকিস্তানি বাহিনীর নির্মম গণহত্যা ও নিপীড়নের শিকার এ দেশের অসংখ্য অসহায় মানুষের দুর্দশায় সমব্যথী হয়েছিলেন। একাত্তরে মুক্তিযুদ্ধের শেষ দিকে মার্কিন এই কবি তাঁর বন্ধু ভারতের কবি-লেখক সুনীল গঙ্গোপাধ্যায়ের সঙ্গে কলকাতা হয়ে বাংলাদেশের যশোরসংলগ্ন বাংলাদেশ-ভারত সীমান্তবর্তী অংশে আসেন। সে সময় শরণার্থীদের দুঃখ-দুর্দশায় আবেগাপ্লুত গিন্সবার্গ লিখেছিলেন ‘সেপ্টেম্বর অন যশোর রোড’। পরে সেই কবিতা গান হয়ে পাশে দাঁড়িয়েছিল এ দেশের মানুষের। গিন্সবার্গের সেই কবিতা আজও বাংলাদেশের মানুষদের সঙ্গে তাঁর আত্মার গভীর সম্পর্কের স্মারক।


রাজনীতিতে যোগ দেওয়ার ইচ্ছা নেই
বন্যা মির্জাকে সবাই অভিনয়শিল্পী হিসেবে জানেন। কিন্তু তিনি রাজনৈতিকভাবেও বেশ সচেতন। দলীয় কোনো রাজনীতি নয়, সময় পেলেই রাজনীতি-সংশ্লিষ্ট বিষয় নিয়ে পড়াশোনা করেন। বন্যা মির্জা মনে করেন, কোনো কিছুই রাজনীতির বাইরে নয়। সাহিত্য-সংস্কৃতিসহ জীবনযাত্রার সবকিছুতেই রাজনীতির একটা প্রভাব রয়েছে। গতকাল শনিবার সকালে বন্যা মির্জার সঙ্গে যখন কথা হচ্ছিল, তখন উত্তরায় মতিঝিল কমার্শিয়াল এরিয়া নাটকের শুটিং করছিলেন।
ভবিষ্যতে রাজনীতিতে যোগ দেওয়ার ইচ্ছা আছে?
না। সে রকম কোনো পরিকল্পনা নেই। সক্রিয়ভাবে রাজনীতি করতে হবে, এটা আমি কখনোই মনে করি না। তবে সবারই রাজনৈতিকভাবে সচেতন হওয়া জরুরি। রাজনীতির ব্যাপারগুলো আমাকে খুব টানে। তাই অন্য কিছুর পাশাপাশি রাজনীতি নিয়েও পড়াশোনা করছি।
আর কোন বিষয়ে আপনার আগ্রহ আছে?
অবশ্যই সাহিত্য। প্রবন্ধ আর কবিতা পড়তে ভালো লাগে। সে ক্ষেত্রে বিখ্যাত কিংবা অখ্যাত সেটা কোনো প্রভাব ফেলে না। আমার কাছে লেখাটাই মূল বিবেচ্য। পাশাপাশি ছবি দেখার চেষ্টা করি।
কোন ধরনের ছবি দেখেন?
ক্ল্যাসিক কিংবা থ্রিলার ছবি বেশি পছন্দ করি। তবে হিন্দি ছবিটা দেখা হয় খুব কম। সর্বশেষ দেখেছি ডার্টি পিকচার। ছবিটা আমার মোটেও ভালো লাগেনি।
আজ মাছরাঙা টিভিতে ‘সাত সওদাগর’ নাটকটি দেখানো হবে। আপনি এতে অভিনয় করেছেন।
কিছুদিন আগে নাটকটির অভিনয় করেছিলাম। যতটুকু শুটিং করেছি, তাতে বোঝা যাচ্ছে না সামনে কী ঘটবে। আরও কয়েকটি পর্বের শুটিং করলে সেটা অবশ্য পরিষ্কার হবে।
অনেক দিন আপনাকে মঞ্চের কোনো নাটকে দেখা যাচ্ছে না।
মঞ্চের সঙ্গে আমি সব সময় আছি। তবে এটা ঠিক, দেশ নাটকের নতুন নাটকে অনেক দিন কাজ করতে পারছি না। সবকিছু গুছিয়ে নিয়ে এ বছরই মঞ্চে নতুন নাটকে কাজ করব।
আপনার মুঠোফোনের ওয়েলকাম টিউনে বাপ্পা মজুমদারের গান শুনতে পেলাম। গানটা খুব পছন্দ?
আমি ভীষণভাবে বাপ্পা মজুমদারের গানের ভক্ত। বাপ্পাদার সব গানই ভালো লাগে। তাঁর গান পরিবারের সবাই পছন্দ করে।


পরিচয় মিলেছে সেই বিস্ময় বালিকার 
ইউটিউবে ঝড় তোলা বিস্ময় বালিকার ভিডিওটি মিথ্যে বা কারসাজি করা নয়। সে নিজেই তার পরিচয় দিয়েছে। একই সঙ্গে দর্শকদের সামনে আরেকবার উপস্থাপন করেছে নিজের বিরল প্রতিভাও।
গত সপ্তাহে বিস্ময় বালিকার ৩৬ সেকেন্ডের একটি ভিডিও প্রকাশ করে ইউটিউব। চোখের ভ্রূর ওপর পরিপূর্ণ দখল রয়েছে তার। যেভাবে খুশি সেভাবেই ভ্রূ ওঠানামা করাতে পারে সে। গানের তালে তাল মিলিয়ে একসঙ্গে দুই চোখের ভ্রূ নাচাতে এতটুকুও বেগ পেতে হয় না তাকে! ভিডিওটি উপভোগ করে লাখ লাখ লোক। খুব দ্রুত ইউটিউবের ভিডিওগুলোর মধ্যে শীর্ষে উঠে আসে এটি।
বিরল প্রতিভার অধিকারী বালিকাটির পরিচয় অবশ্য তখন জানা যায়নি। এ কারণে ভিডিওর সত্যতা নিয়ে প্রশ্ন তোলেন অনেকে। সব জল্পনা-কল্পনার অবসান ঘটনাতেই ক্যামেরার সামনে আবারও উপস্থিত হয় বিস্ময় বালিকা। যাঁরা ভিডিওটি দেখেছেন, প্রশংসা করেছেন, তাঁদের সবাইকে ধন্যবাদ দিয়ে সে বলেছে, ‘আমি অস্ট্রেলিয়ার সিডনির মেয়ে। আমার মা ফিলিপিনো, বাবা অস্ট্রেলীয়। আগামী ১০ জানুয়ারি আমার বয়স ১৪ বছর হবে। অনেকেই জানতে চেয়েছেন, আমার পরিচয় কী। নিচে আমার ফেসবুক লিংক দেওয়া আছে। চাইলে যে কেউ আমাকে প্রশ্ন করতে পারেন।’
৩৬ সেকেন্ডের প্রথম ভিডিওতে দেখা যায়, লাজুক মুখে ক্যামেরার সামনে বসে আছে বালিকাটি। গান শুরু হতেই হাস্যোজ্জ্বল মুখে নিজের প্রতিভার ঝলক দেখাতে থাকে সে। বাঁ চোখের ভ্রূ ওঠানামা করিয়ে শুরু। ভিডিওর শেষে দেখা যায়, গানের তালে একসঙ্গে দুই চোখের ভ্রূ নাচাচ্ছে এ বিস্ময় বালিকা।
১৬ বছর পর বিয়ের আংটির খোঁজ
গাজরের কাণ্ডে আটকে থাকা সেই আংটি
১৬ বছর পর সুইডিশ এক নারী তাঁর হারিয়ে যাওয়া বিয়ের আংটি খুঁজে পেয়েছেন। অবিশ্বাস্যভাবে তাঁর বাগানের একটি গাজরের সঙ্গে এটির সন্ধান মিলেছে।
লিনা পালসন নামের ওই নারী অনেক খোঁজাখুঁজি করেও আংটিটি খুঁজে পাননি। একপর্যায়ে তিনি এটির আশাই ছেড়ে দেন। আংটিটি পেয়ে তিনি এখন মহাখুশি। কেননা, এটির নকশা তিনি নিজেই করেছিলেন।
সাদা সোনার এই আংটিতে সাতটি ছোট ছোট মুক্তা রয়েছে। ১৯৯৫ সালে রান্নাঘর থেকে এটি হারিয়ে যায়। মেয়ের সঙ্গে বড়দিনের রান্নাবান্না করতে গিয়ে তিনি এটি হারিয়ে ফেলেন। এরপর কোথাও খুঁজে এটি পাওয়া যায়নি। এমনকি বাড়ির মেঝের টাইলসও তুলে ফেলেন আংটির সন্ধানে।
সম্প্রতি বাগানে গাজর তুলতে গিয়ে দেখেন, তাঁদের একটির সঙ্গে শক্ত করে আংটিটি জোড়া লাগানো। লিনার স্বামী ওলা বলেন, ‘গাজরটি আংটির মধ্যভাগ দিয়ে বেড়ে উঠেছে। এটা একেবারে অবিশ্বাস্য।’
তাঁদের বিশ্বাস, আংটিটি শাকসবজির উচ্ছিষ্টের মধ্যে পড়ে গিয়েছিল। পরে তা হয়তো জৈবসারের সঙ্গে মিশে যায়।
লিনা বলেন, ‘আমি তো আশাই ছেড়ে দিয়েছিলাম।’ এখন তিনি আংটিটি আবার আঙুলে পরতে চান।
হোটেলটি পুরোটাই বরফের
বরফের বিছানায় এক ডাচ দম্পতি
এটি মানসম্পন্ন অন্য সব সাধারণ হোটেলের মতোই। সেখানে আরামদায়ক বিছানা আছে, আছে মিনি বার, গোসলের পোশাক, চপ্পল। কেবল কক্ষের তাপমাত্রাই ব্যতিক্রম। হিমাঙ্কের সামান্য ওপরে থাকে তাপমাত্রা।
নেদারল্যান্ডের উত্তর-পশ্চিমাঞ্চলীয় জোলে শহরে গড়ে তোলা হয়েছে সেই হোটেল। এর বিশেষত্ব হচ্ছে, পুরোটাই বরফের তৈরি। বিশেষ ব্যবস্থায় হোটেলটির তাপমাত্রা নিয়ন্ত্রণ করা হয়। তিন কক্ষবিশিষ্ট হোটেলটির তাপমাত্রা ছয় ডিগ্রি থেকে আট ডিগ্রি সেলসিয়াস।
কোনো অতিথি এলে তাঁদের উদ্দেশে হোটেলটির ব্যবস্থাপক আনেট ফন লিমবার্গ বলেন, ‘বিছানায় যাওয়ার আগে আপনি গোসল করলে নিশ্চিত হয়ে নিন আপনার চুল শুকনো আছে কি না, নইলে তা ঠান্ডায় জমে যাবে। খুব বেশি অ্যালকোহল পান করবেন না। ভারী খাবারও খাবেন না। তা ছাড়া কক্ষে ঢোকার আগে অবশ্যই পোশাক পাল্টে নিন।’
বরফ হোটেলের অভিজ্ঞতা নিতে সেখানে একটি রাত কাটাতে যান লুক ফন হিস্ট ও মায়া ঝাং। ফন হিস্ট বলেন, ‘না, আমি ভয় পাচ্ছি না, তবে কিছুটা স্নায়ুর চাপে ভুগছি। অভিজ্ঞতার জন্য এখানে এসেছি।’
জোলে শহরে এখন বরফের ভাস্কর্য উৎসব চলছে। উৎসব উপলক্ষে হোটেলটি তৈরি করা হয়েছে। এটি পরিচালনা করছে স্থানীয় এক হোটেল কর্তৃপক্ষ।
ফন লিমবার্গ বলেন, ইউরোপে এই প্রথম এত দক্ষিণে বরফ হোটেল তৈরি করা হয়েছে। তবে ধারণাটি এসেছে মূলত উত্তর থেকে। ২০১১-১২ মৌসুমের জন্য ৪৭ কক্ষবিশিষ্ট সবচেয়ে বড় বরফের হোটেলটি তৈরি করা হয়েছে ইউরোপের উত্তরাঞ্চলীয় দেশ সুইডেনের ল্যাপল্যান্ডে।
লিমবার্গ বলেন, কানাডা বা ল্যাপল্যান্ডের মতো এ হোটেল সম্পূর্ণ প্রাকৃতিক পরিবেশে তৈরি করা হয়নি। সেখানে অতিথিদের মাইনাস ২০ ডিগ্রি সেলসিয়াস তাপমাত্রার পরিবেশে থাকতে হয়। তিনি আরও বলেন, হোটেলটির তিনটি কক্ষ তৈরি করতে ১০ দিন সময় লেগেছে। এর মূল আকর্ষণ বিছানা। বিছানার নিচে নানা রঙের বাতি লাগানোয় এগুলো গোলাপি, নীল ও সবুজ রং ধারণ করে।
আজ মঙ্গলবার থেকে হোটেলটি চালু হয়েছে। চলবে ২৯ জানুয়ারি পর্যন্ত। দুটি নাশতাসহ সেখানে এক রাত কাটাতে খরচ পড়ে ১৯৯ ইউরো (২৫৯ ডলার)।


বিয়ে বিচ্ছেদে নারীর চুল পড়ে!
মানুষ সৌন্দর্যের পূজারি। আর মাথার চুল মানুষের সৌন্দর্যকে বাড়িয়ে দেয় অনেকখানি। তাই তো, চুল পড়ে যাওয়া রোধ করতে কত কিছুই না করে থাকে মানুষ! চুল ধরে রাখতে মানুষকে বিশেষজ্ঞ চিকিত্সক থেকে শুরু করে কবিরাজের শরণাপন্ন হতেও দেখা যায় আজকাল। আবার অনেকেই বলে, মানুষের চুলের ওপর তার বয়স ও বংশগত বৈশিষ্ট্যের প্রভাব থাকে। এ কারণে নারী-পুরুষভেদে সবার চুল পড়ে।
কিন্তু সম্প্রতি নারীর চুল পড়ে যাওয়ার নতুন কারণ খুঁজে পেয়েছে যুক্তরাষ্ট্রভিত্তিক ‘কেস ওয়েস্টার্ন রিজার্ভ স্কুল অব মেডিসিন’ নামের একটি প্রতিষ্ঠান। একটি কেস স্টাডিতে প্রতিষ্ঠানটি দেখেছে, তালাকপ্রাপ্ত অথবা স্বামীহারা নারীর মাথায় চুল কম থাকে। অন্যদিকে সুখে থাকা বিবাহিত নারী কিংবা অবিবাহিত নারীর মাথায় বেশি চুল থাকে।
দ্য ডেইলি মেইল জানায়, ‘কেস ওয়েস্টার্ন রিজার্ভ ইউনিভার্সিটি স্কুল অব মেডিসিনের’ প্লাস্টিক সার্জারি বিভাগের চেয়ারম্যান বাহম্যান গুয়ুরন বলেন, বিয়ে বিচ্ছেদের কারণে নারীরা ভীষণ মানসিক চাপে থাকার কারণে এমনটি হতে পারে। তিনি আরও বলেন, সন্তানসম্ভবা মায়েরাও অনেক মানসিক চাপ বা কষ্টে থাকেন। এ জন্য সে সময় তাদের চুলও পড়ে যেতে দেখা যায়।
বাহম্যান গুয়ুরন আরও বলেন, বংশগত কারণ ও মানসিক চাপ-যন্ত্রণা—এসব ছাড়াও মাত্রাতিরিক্ত অ্যালকোহল পান এবং ধূমপানও নারীদের চুল পড়ে যাওয়ার অন্যতম কারণ। দেখতে প্রায় একই রকম, এমন ১৬৮ জন নারীর ওপর এই কেস স্টাডি করা হয়। সেখানে গবেষণাভুক্ত নারীদের জীবনধারা সম্পর্কে জানতে তাঁদের প্রশ্নপত্র সরবরাহ করা হয়। এ ছাড়া তাদের হরমোন-সংক্রান্ত পরীক্ষা-নিরীক্ষা করার অবশেষে গবেষকেরা সিদ্ধান্তে পৌঁছেন।
গবেষকেরা আরও দেখেছেন, যেসব নারী কফি পান করেন, কড়া রোদ থেকে নিজেদের নিরাপদে রাখেন এবং সুখে শান্তিতে সংসার করেন, তাঁদের চুল পড়ে যাওয়ার আশঙ্কা অনেক কম। অবশ্য গবেষণায় দেখা গেছে, বিয়ে বিচ্ছেদের কারণে নারীদের মতো একইভাবে পুরুষদের চুল পড়ে যায় না। কিন্তু ধূমপান বা অতিরিক্ত অ্যালকোহল নিলে নারী-পুরুষভেদে সবারই চুল পড়ে যায়।


‘ছায়া-ছবি’তে গান গাইলেন নিশিতা
ক্লোজআপ ওয়ান তোমাকেই খুঁজছে বাংলাদেশ ২০০৬-এর দ্বিতীয় রানারআপ নিশিতাকে গানের জগতে খুব একটা সেভাবে দেখা যায় না। পড়াশোনা নিয়ে এখন বেশি ব্যস্ত তিনি। তবে সম্প্রতি একটি চলচ্চিত্রের গানে কণ্ঠ দিয়েছেন তিনি।
নিশিতা বর্তমানে চট্টগ্রামের একটি বেসরকারি বিশ্ববিদ্যালয়ে ব্যবসায় প্রশাসনে স্নাতক শেষ বর্ষে পড়াশোনা করছেন। জানালেন, আর কয়েক দিন পরেই তাঁর ইন্টার্নি প্রস্তুতি শুরু হবে। তবে পড়াশোনার ফাঁকে সময় সুযোগ পেলে গান করে থাকেন। এবারে যেমনটি ঘটেছে।
এবারে চলচ্চিত্রের গান করতে ঠিক সে সময়টাকেই কাজে লাগিয়েছেন নিশিতা। তিনি বলেন, ‘ ২০০৬-এ ক্লোজআপ ওয়ান প্রতিযোগিতার পর মাত্র তিনটি চলচ্চিত্রের গানে কণ্ঠ দিয়েছি। এবারেরটি নিয়ে হলো চারটি। আমাদের সব ধরনের সুযোগ-সুবিধা ঢাকাকে ঘিরেই। যেহেতু আমি চট্টগ্রামে পড়াশোনা করি, তাই নিয়মিতভাবে ঢাকায় আসা-যাওয়া সম্ভব হয় না। এখন ঢাকা-চট্টগ্রাম আসা-যাওয়া করতে ১০/১২ ঘণ্টা সময় লাগে। ইচ্ছে থাকা সত্ত্বেও তাই ঢাকায় গিয়ে গান করা সম্ভব হয় না। একটানা পড়াশোনা শেষ করেই গানে নিয়মিত হব।’
নতুন চলচ্চিত্রের গানটিতে কণ্ঠ দিয়ে নিশিতা নিজেও বেশ সন্তুষ্ট। তিনি বলেন, ‘গানটি করেছি মুহাম্মদ মুস্তফা কামাল রাজের ‘ছায়া-ছবি’ চলচ্চিত্রের জন্য। এতে আমার সহশিল্পী আরফিন রুমী। গানটির সুর ও সংগীতায়োজনও করেছেন তিনি। গানটিতে কণ্ঠ দেওয়ার পর যখন শুনলাম তখনই নিজেরই বিশ্বাস হচ্ছিল না যে সেটা আমারই কণ্ঠ। আমি খুবই সন্তুষ্ট।’
‘ওই আকাশ আমার চোখ, সেই চোখে দেখি তোমায় সারাক্ষণ’ শিরোনামের গানটির কথা লিখেছেন রবিউল ইসলাম জীবন।
নিশিতার দুটি একক অ্যালবাম প্রকাশিত হয়। এগুলো হচ্ছে, ‘বন্ধু তোমায় মনে পড়ে’ ও ‘আমায় নিয়ে চল’।
আতিফের কনসার্টে তিনজন নিহত!
অসংখ্য জনপ্রিয় গানের শিল্পী আতিফ আসলামের কনসার্ট দেখতে গিয়ে তিনজন মেয়ে শিক্ষার্থী নিহত হয়েছেন! আর আহত হয়েছে ডজনখানেক। পাকিস্তানের লাহোরের আলহামরা কালচারাল কমপ্লেক্সে ৯ জানুয়ারি সোমবার প্রিয় শিল্পী আতিফ আসলামের গান শুনতে হাজির হয় অনেক তরুণ-তরুণী। তাদের বেশির ভাগই ছিল পাঞ্জাব কলেজ অব কমার্সের শিক্ষার্থী। কনসার্ট শেষে সবাই আতিফের অটোগ্রাফের জন্য হুমড়ি খেয়ে পড়ে। আর বিপত্তিটা ঘটে তখনই।
পুলিশ সূত্রে জানা গেছে, কনসার্ট শেষ হওয়া মাত্রই অটোগ্রাফ শিকারিদের কবলে পড়েন আতিফ। লাহোরের আলহামরা কালচারাল কমপ্লেক্সে দায়িত্বরত নিরাপত্তারক্ষীরা ওই তুলকালাম থামাতে গিয়ে শুরু করে লাঠিপেটা। আর তখনই চারদিকে আতঙ্ক ছড়িয়ে পড়ে। সবাই বাইরে বের হওয়ার চেষ্টা করার সময়ই তাড়াহুড়োর কারণে তখনই পদদলিত হয় অনেকেই। ঘটনাস্থলেই মারা পড়েন পাঞ্জাব কলেজ অব কমার্সের তিনজন মেয়ে শিক্ষার্থী! আহত হয় আরও ডজনখানেক দর্শক। এদের মধ্যে পাঁচজনের অবস্থা বেশ আশঙ্কাজনকও।
তবে ঘটনাটি ততটা ফলাও করে প্রকাশিত হয়নি পাকিস্তানি প্রচারমাধ্যমগুলোতে।
জানা গেছে, পাঞ্জাব কলেজ অব কমার্সের মালিক মিয়া আমের মাহমুদ একটি টিভি চ্যানেলের মুখ্য নির্বাহী। আর তাঁর কারণেই ঘটনাটি চেপে গেছে সেখানকার অধিকাংশ প্রচারমাধ্যম!
এদিকে কনসার্ট দেখতে এসে নিহত এক শিক্ষার্থীর মা বলেছেন, ‘এ ধরনের ঘটনার জন্য পুরোপুরিভাবে কলেজ কর্তৃপক্ষই দায়ী।
তপুর ‘আর তোমাকে’
কণ্ঠশিল্পী তপুর তৃতীয় অ্যালবাম আর তোমাকে। ভালোবাসা দিবস উপলক্ষে অ্যালবামটি তৈরি করছেন তিনি। তপু জানালেন, তাঁর নতুন অ্যালবামে গান থাকছে ১০টি। প্রথম অ্যালবামের ‘এই কি বেশি নয়’ গানটি নতুনভাবে গেয়েছেন এখানে। গানটিতে তাঁর সঙ্গে কণ্ঠ দিয়েছেন নাজ। তপু বলেন, ‘আমার বন্ধু ভাবো কি (২০০৭) এবং আর তোমাকে (২০১০) অ্যালবামের মতো এবারও সফট মেলোডিকে প্রাধান্য দিচ্ছি। অ্যাকুস্টিক বাদ্যযন্ত্রের বেশি ব্যবহার থাকছে। আর গানগুলোর কথায় গুরুত্ব দিয়েছি সচেতনতামূলক বিষয়কে।’
জানা গেছে, তপুর আর তোমাকে অ্যালবামটি বাজারে আনবে জি-সিরিজ।


ভাঙনের পথে তিন্নি-হিল্লোলের সংসার!
তিন্নি-হিল্লোলের বিয়েটা ছিল প্রেমের। ২০০৬ সালের ২৮ ডিসেম্বর ভালোবেসে বিয়ে করেন তাঁরা। সে সময় এঁদের দুজনের বিয়ের বিষয়টা মিডিয়াতে বেশ আলোচিতও ছিল। বিয়ের পর অবশ্য সবকিছু ঠিকঠাকভাবেই চলছিল। দুজনের সংসার জীবনের শুরুতে প্রত্যাশা পূরণও হয়। বছর ঘুরতেই তিন্নি-হিল্লোলের ঘর আলো করে আসে কন্যাসন্তান ওয়ারিশা। কিন্তু ২০০৯ সালে শেষ দিকে এসে এই তারকা দম্পতির সংসারে অশান্তি ভর করে। তখন থেকে প্রায়ই তিন্নি-হিল্লোলের সম্পর্কের ওপর বইতে থাকে ছোটখাটো ঝড়। এই ঝড় এখন বড় আকার ধারণ করেছে বলেই জানিয়েছেন তিন্নির স্বামী অভিনেতা আদনান ফারুক হিল্লোল। এখন থেকে তাঁরা দুজন পুরোপুরি আলাদা থাকারই সিদ্ধান্ত নিয়েছেন।
আজ ১৬ জানুয়াির সোমবার সকালে হিল্লোলের সঙ্গে মুঠোফোনে আলাপকালে প্রথম আলো অনলাইনকে দুজনের আলাদা থাকার বিষয়টি পুরোপুরি নিশ্চিত করেছেন তিনি। হিল্লোল বলেন, ‘আমি ও তিন্নি কয়েক বছর ধরেই আলাদা থাকছি। এটা সবাই কমবেশি জানেন। তবে এবার আমাদের দুজনের সম্পর্কের পুরো ইতি টানার পরিকল্পনাও করেছি। গত বছরের নভেম্বরের শেষ দিকে তিন্নি বরাবর তালাকনামাও পাঠিয়ে দিয়েছি আমি। তবে এখন পর্যন্ত তিন্নির কাছ থেকে কোনো সদুত্তর পাইনি।’
হিল্লোল এও বলেন, ‘আমি এখন পুরোপুরি অভিনয় ও ব্যবসা নিয়েই ব্যস্ত। তিন্নিকে নিয়ে অতীতের কোনো কিছু ভাবতে রাজি নই। কারণ, এখন থেকে তিন্নির সাথে আমার কোনো ধরনের সম্পর্ক নেই। তবে মেয়ে ওয়ারিশাকে নিয়ে এখনো কোনো ধরনের সিদ্ধান্ত আসেনি। সে চাইলে দু-জায়গাই থাকতে পারবে।’
ইদানীং আপনার (হিল্লোল) সঙ্গে ছোটপর্দার আরেক মডেল ও অভিনেত্রী নওশীনের প্রেমের সম্পর্কের কথা শোনা যাচ্ছে। তাহলে কি নওশীনের সঙ্গে ঘর বাঁধার জন্য কি তিন্নিকে তালাকনামা পাঠিয়েছেন? এমন প্রশ্নের জবাবে হিল্লোল বলেন, ‘আসলে সে রকম কিছু না। তা ছাড়া নওশীনকে নিয়ে আপাতত কোনো কিছুই বলতে চাচ্ছি না। তবে এটা ঠিক যে আমরা দুজনেই খুব ভালো বন্ধু।’
তালাকনামার ব্যাপারটি নিয়ে তিন্নির সঙ্গে যোগাযোগের চেষ্টা করেও কোনোভাবেই তাঁর মুঠোফোনের সংযোগ পাওয়া যায়নি।
উল্লেখ্য, এর আগে দুজনেই সংসারের নানা চড়াই-উতরাই নিয়ে একাধিক সাক্ষাত্কারে বলেছিলেন, ‘প্রতিটি সংসারেই সমস্যা থাকে। কিন্তু যেখানেই সমস্যা সেখানেই থাকে সমাধান। আমরা আমাদের মধ্যকার সমস্যা সমাধান করেছি।’


গোল্ডেন গ্লোবে সেরা জর্জ ক্লুনি-মেরিল স্ট্রিপ 
এবারের গোল্ডেন গ্লোবের সেরা কে হচ্ছেন, সেরা ছবির তকমাটিই বা কার ভাগ্যে জুটছে, এমন টানটান উত্তেজনা ছিল সপ্তাহজুড়েই। অবশেষে গতকাল রোববার ঘোষিত হয়েছে ৬৯তম গোল্ডেন গ্লোব পুরস্কার। এবারের সেরা অভিনেতার পুরস্কারটি জিতেছেন জর্জ ক্লুনি, পুরস্কারটি ক্লুনি পেয়েছেন বেস্ট অ্যাক্টর ইন এ ড্রামা ক্যাটাগরিতে।
মেরিল স্ট্রিপ পেয়েছেন সেরা অভিনেত্রীর পুরস্কার। যদিও মেরিলের পুরস্কারটি আসবে ভিওলা ডেভিসের কারণে, এমনটিই সবাই ভেবেছিলেন। কিন্তু সবাইকে বিস্মিত করে মেরিল পুরস্কার জেতেন ‘দ্য আয়রন লেডি’তে তাঁর অসাধারণ অভিনয়ের জন্য। সাদা-কালোয় নির্মিত নির্বাক ছবি ‘দ্য আর্টিস্ট’ পেয়েছে বেস্ট পিকচার, কমেডির পুরস্কার। দ্য আর্টিস্ট পুরস্কার জেতার প্রতিযোগিতায় পেছনে ফেলেছে ‘ব্রাইডসমেইড’ ও ‘মিডনাইট ইন প্যারিস’কে। সাদা-কালোয় নির্মিত ছবিটি মোট তিনটি পুরস্কার জিতেছে। এ ছবির অভিনেতা জ্যাঁ দুজারদিন পেয়েছেন বেস্ট অ্যাক্টর, কমেডি পুরস্কারটি।
এবারের গোল্ডেন গ্লোবে সেরা পরিচালকের পুরস্কার পেয়েছেন মার্টিন স্করসেসে, তাঁর ‘হুগো’ ছবিটির জন্য। ‘বিগিনারস’-এ অভিনয়ের জন্য বেস্ট সাপোর্টিং অ্যাক্টরের পুরস্কার পেয়েছেন ক্রিস্টোফার প্লামার। ‘দ্য হেল্প’ ছবিতে অভিনয়ের জন্য বেস্ট সাপোর্টিং অ্যাক্ট্রেসের পুরস্কারটি পেয়েছেন অক্টাভিয়া স্পেনসার। উডি অ্যালেন পেয়েছেন বেস্ট স্ক্রিনপ্লের পুরস্কারটি, মিডনাইট ইন প্যারিসের জন্য।
এ ছাড়া বেস্ট অ্যানিমেটেড ফিল্ম ক্যাটাগরিতে পুরস্কৃত হয়েছে স্টিভেন স্পিলবার্গের ‘দ্য অ্যাডভেঞ্চারস অব টিনটিন’।
স্কুলে ‘বোকা’ ছিলেন অ্যান্থনি হপকিন্স!
হলিউডের প্রখ্যাত অভিনেতা স্যার অ্যান্থনি হপকিন্স বরাবরই চলচ্চিত্রে তাঁর অভিনয়ের কারণে শিরোনাম হয়েছেন। অসাধারণ শক্তিমান এই অভিনেতা অসম্ভব ক্ষিপ্রতায় মুহূর্তের অভিব্যক্তি ফুটিয়ে তুলতে পারদর্শী। দ্য সাইলেন্স অব দ্য ল্যাম্বস-খ্যাত এ অভিনেতার শৈশব নিয়ে এবার রয়েছে একটি ভিন্নধর্মী খবর। যুক্তরাজ্যের সংবাদমাধ্যমে খবর প্রকাশিত হয়েছে যে স্কুলজীবনে স্যার হপকিন্স নাকি একজন হাবাগোবা ধাঁচের বালকই ছিলেন! সহপাঠীদের কারও সঙ্গে মেলামেশা বা খেলাধুলার চেয়ে নিভৃতচারী হপকিন্স একাকিই সময় কাটাতেন।
এ প্রসঙ্গে অ্যান্থনি হপকিন্স বলেছেন, ‘আমি ছিলাম নিঃসঙ্গ এক বালক, আস্ত হাঁদারাম। পৃথিবী আর চারপাশের কোথায় কী ঘটছে, এর কোনো কিছুই জানা ছিল না আমার। অগত্যা কী আর করা, আমি নিজেকে গুটিয়ে নিয়েছিলাম।’ অবশ্য নির্জনে বেড়ে ওঠার কারণেই তাঁর সৃজনশীলতা বেড়েছিল বলেই মনে করেন এই জাদরেল অভিনেতা।
৭৪ বছর বয়সী এই অভিনেতা সম্প্রতি ছবি আঁকা আর সংগীতে মনোনিবেশ করেছেন। অ্যান্থনি হপকিন্স তাঁর অমনোযোগী স্বভাবের কথা মেনে নিয়েই জানিয়েছেন, এতে তিনি তেমন মন্দ কিছু দেখেন না। বরং বিষয়টি তাঁকে আরও বেশি স্বাধীনতাই দিয়েছে।
নিজের খেয়ালি স্বভাবের কথা উল্লেখ করে হপকিন্স বলেন, ‘আমার স্বভাব অনেকটাই সেই ‘বাম্বলবি’র মতো! শুরু করি অসাধারণ কিন্তু শেষটা ভালো করতে পারি না! কিছুটা সহজ, স্বাধীন—অস্তিত্বের এলোমেলো পথই বটে। কিন্তু আমি এই-ই। এভাবেই আমি জন্মেছি। হপকিন্স আরও বলেছেন, ‘একজন তরুণ অভিনেতা হিসেবে বিষয়টিকে অভিশাপই মনে করতাম। সত্যি বললে, এর জন্যই আমি এই অসম্ভব স্বাধীনতা পেয়েছি।’


কথাটা শুনতে ভালো লাগে না
পরিচালক অনিমেষ আইচ ও অভিনয়শিল্পী দীপান্বিতার বিয়ে হয়েছে ছয় বছর হলো। কিন্তু এ সময়ে অনিমেষ পরিচালিত মাত্র দুটি ধারাবাহিকে অভিনয় করেছেন দীপান্বিতা—মানুষ বদল ও পথ গেছে বেঁকে। আর এক ঘণ্টার নাটক হলো আমাকে ভুল বুঝবেন না প্লিজ, কাঁটা, ধাক্কা ও অজ্ঞাতনামা। দুজনই ভালো কাজ করেন, কিন্তু একসঙ্গে মাত্র এই কয়টা কাজ? দীপান্বিতা বললেন, ‘আমি একদমই চাই না ওর কাজ করতে। যে কয়টি করেছি, সেগুলো একেবারেই না পারতে করেছি। অনিমেষের অনুরোধ আর ফেলতে পারিনি।’
অনিমেষ তো ভালো কাজ করেন। তাঁর সঙ্গে কাজ করতে সমস্যা কোথায়?
আমি কিন্তু সেই ছোটবেলা থেকে অভিনয়ের সঙ্গে আছি। মঞ্চে কাজ করছি। অভিনয়শিল্পী হিসেবে আমার একটা আলাদা সত্তা আছে। কেউ বলবে আমি স্বামীর কাজ বেশি বেশি করছি—এটা আমি চাই না। নিশ্চয়ই আমার তা শুনতেও ভালো লাগবে না। তবে এটা ঠিক, অনিমেষ কিন্তু ভালো কাজ করে।
‘স্বামীর কাজ বেশি বেশি করছেন’—কথাটা কবে শুনেছেন?
কাঁটা নাটকটির জন্য আমি গত বছর ‘মেরিল-প্রথম আলো সমালোচক পুরস্কার’ পেয়েছিলাম। এর পরই কথাটা প্রথম আমার কানে আসে।
আপনি ‘মানুষ বদল’ ধারাবাহিকে কাজ করেছেন। সেদিক থেকে এনটিভির ‘পথ গেছে বেঁকে’ কেমন মনে হয়েছে?
ব্যস্ততার কারণে একটি পর্বও দেখতে পারিনি। সম্পাদনার সময় কিছুটা দেখেছি। অনিমেষ যে মানের কাজ করে, পথ গেছে বেঁকে তেমনটি নয়। এতে আমি সিজোফ্রেনিয়া রোগীর চরিত্রে অভিনয় করেছি। দুটি ধারাবাহিকের মধ্যে তুলনা করাটাও ঠিক হবে না। মানুষ বদল অনিমেষের সৃজনশীলতার একটি নমুনা।
‘না মানুষ’ অনিমেষের প্রথম চলচ্চিত্র। এখানে তো থাকতে পারতেন।
ও যে এবারও অনুরোধ করেনি, তা কিন্তু নয়। তবে আমার নিজের একটু ব্যস্ততা আছে। এই যেমন আমি পড়াশোনা করেছি সাংবাদিকতা ও গণমাধ্যম বিষয়ে। সামনে এ বিষয়ের ওপর উচ্চতর পড়াশোনার জন্য যুক্তরাজ্যে যাব। চলচ্চিত্রের কাজ নিয়ে অনিমেষ খুব ব্যস্ত, আর আমি সংসার সামলাচ্ছি।


শাহরুখের ‘বিদ্যানুরাগ’!
মাঝে বেশ কিছুদিন প্রিয়াঙ্কা চোপড়ায় মুগ্ধ থাকার পর বলিউডের তারকা অভিনেতা শাহরুখ খান সম্প্রতি বিদ্যা বালানের দিকে ঝুঁকেছেন! এক খবরে বার্তা সংস্থা আইএএনএস জানিয়েছে, শাহরুখ খান সম্প্রতি ডার্টি পিকচার-খ্যাত বলিউডের অভিনেত্রী বিদ্যা বালানের সঙ্গে কাজ করতে আগ্রহের কথা জানিয়েছেন। শাহরুখ জানিয়েছেন, তিনি বিদ্যা বালানের সঙ্গে কাজ করতে আগ্রহী। বিদ্যা প্রসঙ্গে তিনি বলেন, ‘সে অসাধারণ অভিনেত্রী, যদিও আমি ডার্টি পিকচার ছবিটি দেখিনি। ডিভিডিতে ইশকিয়া দেখেছি। পা ছবিটিও দেখেছি। তাঁর অভিনয়ে আমি মুগ্ধ।’ সাংবাদিকদের শাহরুখ এভাবেই তাঁর বিদ্যাপ্রীতির বর্ণনা দেন।
বিদ্যা প্রসঙ্গে কথা বলতে গিয়ে বলিউডের এই অভিনেতা নারীদের ভূয়সী প্রশংসা করে বলেন, ‘বিদ্যার অসাধারণ অভিনয় দক্ষতার বিষয়টি ছাড়াও আমি বিশ্বাস করি, ছেলেদের চেয়ে মেয়েরা বেশি পরিশ্রমী।’ তিনি বলেন, ‘আশা করি, বিদ্যার সঙ্গে অভিনয়ের একটি সুযোগ আমি পাব।’
জানা গেছে, বিদ্যা বালানও শাহরুখের এই আগ্রহে আপ্লুত হয়েছেন। বিদ্যা জানিয়েছেন, ‘কেন নয়, আমি শাহরুখের সঙ্গে কাজ করতে পারলে আনন্দিতই হব।’ সে ক্ষেত্রে বলিউডের কিং খানের প্রিয়াঙ্কা-পর্বের যবনিকা পড়তে যাচ্ছে বলেও অনেকে মনে করছেন।


মীরাক্কেলের চূড়ান্ত পর্বে চার বাংলাদেশি
ভারতের জি বাংলার জনপ্রিয় টিভি অনুষ্ঠান মীরাক্কেল আক্কেল চ্যালেঞ্জার্স ৬-এর এখন চলছে চূড়ান্ত পর্বের অনুষ্ঠান। প্রতিযোগিতায় এখন লড়ছেন মোট নয়জন। এর মধ্যে বাংলাদেশেরই আছেন চারজন। আবু হেনা রনি, ইশতিয়াক নাসের, আনোয়ারুল আলম সজল ও মো. জামিল হোসেন—এখন রয়েছেন দর্শকের আগ্রহের কেন্দ্রবিন্দুতে।
৭ জানুয়ারি এই চার প্রতিযোগী বাংলাদেশে এসেছেন। এর মধ্যে জামিল ছাড়া অন্য সবাই দেশে ফিরেছেন দীর্ঘ সাত মাস পর।
গতকাল সোমবার মীরাক্কেল প্রসঙ্গে তাঁরা জানিয়েছেন, প্রথম যখন মীরাক্কেলে নাম লেখান তাঁরা, তখন তাঁদের ভাবনায়ও ছিল না যে তাঁরা এত দূর আসতে পারবেন। তাঁদের ইচ্ছা ছিল মাত্র একটি পর্বে অংশ নেওয়ার। এরপরের গল্প তো সবারই জানা।
এখন চূড়ান্ত পর্বের নয়জন প্রতিযোগীর মধ্যে চারজনই বাংলাদেশের।
উল্লেখ্য, ভারতের ১৬ জন ও বাংলাদেশের ১৪ জন, মোট ৩০ জন প্রতিযোগী নিয়ে শুরু হয়েছিল মীরাক্কেলের এবারের আয়োজনটি। মীরাক্কেলের চূড়ান্ত পর্বে উঠেছেন বাংলাদেশের চার প্রতিযোগী। এখন চলছে এসএমএস রাউন্ড। বাংলাদেশ থেকেও যে কেউ এসএমএস করতে পারবেন। যেকোনো মুঠোফোন থেকে ২২৩৩ এই নম্বরে এসএমএস করে ভোট দিতে পারবেন আগ্রহীরা।
বিয়ে করেছেন ক্লোজ আপ তারকা রন্টি
বিয়ে করেছেন ক্লোজ আপ ওয়ান-খ্যাত কণ্ঠশিল্পী রন্টি দাশ। বরের নাম গোলাম মোহাম্মদ আবেদ। বাড়ি চট্টগ্রামে। একটি বেসরকারি বিশ্ববিদ্যালয় থেকে কম্পিউটার সায়েন্সে পড়াশোনা করেছেন আবেদ। বর্তমানে তিনি ব্যবসায়ের সঙ্গে জড়িত।
প্রথম আলো অনলাইনকে রন্টি জানিয়েছেন, ‘আমরা আসলে পারিবারিকভাবেই পূর্বপরিচিত। তবে বছর দেড়েক আগে আমরা প্রথম একে অপরকে ভালোবাসার কথাটা জানাই। পরে বিয়ে করার সিদ্ধান্ত নিই।’ রন্টি বলেন, ‘গত বছরের ৭ আগস্ট বিয়ে করেছি।’
এত দিন বিয়ের ব্যাপারটি কাউকে জানাননি কেন? এমন প্রশ্নের জবাবে রন্টি বলেন, ‘আসলে আমাদের উভয় পরিবারে কিছু প্রতিবন্ধকতা ছিল। তা ছাড়া আমার পড়াশোনারও একটা ঝামেলা ছিল। এসব কারণেই জানানো হয়নি।’
রন্টি আরও বলেন, ‘আমি এখন একটি বেসরকারি বিশ্ববিদ্যালয়ে ব্যবসা প্রশাসনে স্নাতক পর্যায়ে পড়াশোনা করছি। সামনে আমার আমার চূড়ান্ত পর্বের পরীক্ষা। ইচ্ছা আছে তারপরই বিয়ের আনুষ্ঠানিকতা সারার।’


দুই খানের যুদ্ধ!
এত দিন আড়ালে আর পেছনে কথাবার্তা, মন্তব্য ছোড়াছুড়ি হলেও এবারে সম্ভবত সাম্রাজ্য নিয়ে রাজায় রাজায় যেমন যুদ্ধ হয় তেমন যুদ্ধই ঘটতে যাচ্ছে শাহরুখ খান আর সালমান খানের মধ্যে। অবশ্য টাগ অব ওয়ারও বলা যায় একে। ‘মিড’ডে তাদের এক খবরে জানিয়েছে, দক্ষিণ ভারতের একটি ছবির রিমেকে কেন্দ্রীয় চরিত্রের জন্য মুখোমুখি এবারে বলিউডের দুই যুযুধান খান। সালমান আর শাহরুখ।
কমল হাসান অভিনীত দক্ষিণের ‘ভেত্তাইয়াদু ভিলাইয়াদু’ ছবিটির রিমেকে দুই খানের এই টাগ অব ওয়ারের জন্য পরিচালক গৌতম মেননও খানিকটা দায়ী। কারণ, তাঁর যে আবার দুই খানকেই পছন্দ। দুজনের কাছেই তিনি প্রস্তাব নিয়ে হাজির। অবশ্য দক্ষিণের সম্ভাবনা হাতড়ে বেড়ানোর বিষয়টি এখন বলিউডের অনেক তারকারই অভ্যাসে পরিণত হয়েছে। দক্ষিণের ছবির রিমেক যেমন বলিউডের মোড়কে বাজারে আসছে, ঠিক তেমনি বলিউডের কাহিনিও খোলনলচে বদলে দক্ষিণের বাজারে ঢুকছে।
সালমান খান অবশ্য দক্ষিণের ছবি ‘পোখরি’র বলিউড রিমেক ‘ওয়ান্টেড’-এ অভিনয় করে শাহরুখের চেয়ে একটু এগিয়েই আছেন। কিন্তু জানা গেছে, পরিচালকের পছন্দের পাল্লা শাহরুখের দিকেও সমান! এখন দেখার বিষয় শেষ পর্যন্ত কোন খান টেকেন আর কোন খানই বা ছবিতে অভিনয় করার ক্ষেত্রে সম্মতি জানান।
উল্লেখ্য, দক্ষিণের খ্যাতিমান নায়ক কমল হাসান ২০০৬ সালে ভেত্তাইয়াদু ভিলাইয়াদুতে একজন পুলিশ কর্মকর্তার চরিত্রে অভিনয় করেছিলেন। কমল হাসানের অভিনয়, পুলিশ কর্মকর্তা চরিত্রটির বিশেষত্ব, ছবিতে ব্যবহূত স্পেশাল ইফেক্টস—সব মিলিয়ে দক্ষিণের ক্রাইম থ্রিলার ছবিগুলোর জন্য এটি একটি মাইল ফলকই হয়ে আছে।


জানিয়েই বিয়ে করব: হূদয় ও সুজানা
মুঠোফোনেই তাঁদের প্রথম কথা হয়। ‘একটা গানের মডেল হবেন?’—হূদয় খানের এমন প্রস্তাবে কে ‘না’ করবে! সুজানাও রাজি হলেন। হূদয় খানের সর্বশেষ অ্যালবাম ছোঁয়ার ‘আড়াল’ গানের মডেল হলেন সুজানা। এরপর তাঁদের প্রায়ই কথা হয়, দেখা হয়। কখনো কখনো বাইরে একসঙ্গে বেড়াতে যান তাঁরা। এভাবেই হূদয় আর সুজানার বন্ধুত্ব বেশ গাঢ় হয়। যেখানে হূদয়ের গানের অনুষ্ঠান থাকে, সেখানেই থাকে সুজানার সরব উপস্থিতি।
ভক্ত এবং গণমাধ্যমকর্মীরা এ সম্পর্ক নিয়ে প্রায়ই জানতে চেয়েছেন তাঁদের দুজনের কাছে। তবে দুজনই বিষয়টি এড়িয়ে গেছেন অত্যন্ত বুদ্ধিমত্তার সঙ্গে।
এদিকে হূদয় খান ও সুজানা বিয়ে করেছেন—এমন একটি খবর ইদানীং শোনা যাচ্ছে বিভিন্ন গণমাধ্যমে।
কিন্তু আসল খবরটা কী, তা তাঁদের দুজনের কাছ থেকেই জানা যাক, ‘আমরা দুজন দুজনকে পছন্দ করি। ভালোবাসি। এর বেশি কিছু নয়।’ বললেন সুজানা। আর হূদয় বললেন, ‘গোড়াতে আমরা ছিলাম বন্ধু। এরপর সুজানাকে দেখছি, জানছি, আমরা নিজেদের অনেক বিষয় নিয়ে আলোচনা করি। এখন সুজানাকে আমি খুবই পছন্দ করি। আপাতত আমাদের সম্পর্কটা এটুকুতেই সীমাবদ্ধ আছে।’
গতকাল সোমবার বিকেলে মুঠোফোনে কথা হয় হূদয় খান ও সুজানার সঙ্গে।
তাঁদের কাছে প্রশ্ন ছিল—বিয়ের ব্যাপারে তাঁরা দুজন কী ভাবছেন?
সুজানার সরাসরি জবাব, ‘বিয়ে হবে কি হবে না বা আমরা জীবনসঙ্গী হব কি না, তা নিয়ে এখন ভাবছি না। আমরা এখনো চূড়ান্ত কোনো সিদ্ধান্ত নেইনি। আসলে বিষয়টি নিয়ে ভাবার প্রয়োজন অনুভব করিনি।’
হূদয় বললেন, ‘বিয়েটা সবাইকে জানিয়েই করব। আগে ঘোষণা দেব। আর তা সময় হলেই জানতে পারবেন। এ নিয়ে লুকোচুরি করব না। তবে আপাতত আমাদের সম্পর্ক পছন্দ এবং ভালোবাসার মধ্যেই আছে, এর বেশি কিছু নয়।’
সুজানা বললেন, ‘হূদয়ের কথাগুলোই আমার কথা। বাইরের কে কী বলল, তাতে আমি কিছু মনে করি না। আমরা দুজন দুজনকে চিনি, জানি।’
সবশেষে দুজনই জানান, দুই পরিবারের সম্মতি নিয়ে আর সবাইকে জানিয়েই বিয়ে করবেন তাঁরা।


‘ধুম ৩’ ছবিতে রানী
রানী মুখার্জি এবার অভিনয় করবেন ধুম ৩ ছবিতে। আর তিনি অভিনয় করবেন আমির খানের বিপরীতে। জানা গেছে, ছবিতে আমির খানের চরিত্রটি একজন খলনায়কের। ছবিতে আরও থাকছেন অভিষেক বচ্চন, উদয় চোপড়া প্রমুখ। ছবির প্রযোজনা প্রতিষ্ঠান যশরাজ প্রোডাকশন প্রথম ক্যাটরিনা কাইফকে নেওয়ার ব্যাপারে সিদ্ধান্ত নিয়েছিল। কিন্তু পরে হঠাৎ করেই রানীকে চূড়ান্ত করেছে।
পাতাল ট্রেনে জন্মাল নবজাতক 
বাইরে তখন তীব্র শীত। যুক্তরাষ্ট্রের নিউ জার্সি থেকে পাতাল ট্রেনে উঠলেন সন্তানসম্ভবা এক নারী। সঙ্গে রয়েছেন তাঁর স্বামী। দুজনের গন্তব্য নিউইয়র্ক। উদ্দেশ্য স্বাস্থ্যপরীক্ষা করানো। অনাগত সন্তানের সবকিছু ঠিকঠাক আছে কি না, চিকিত্সকের কাছে সেই পরামর্শ নেওয়া।
দুজনে পাতাল ট্রেনে যাচ্ছিলেন স্বপ্নের জাল বুনতে বুনতে। অনাগত সন্তানের স্বপ্নে মগ্ন ছিলেন দুজনই। কিন্তু ভাবেননি এত তাড়াতাড়ি দেখা পাবেন তার।
ট্রেনে যেতে যেতে কয়েকবার হালকা ব্যথা অনুভব করেছিলেন ভারতীয় বংশোদ্ভূত ওই নারী। প্রথমবার ভেবেছিলেন, তেমন সেটা কিছু না। কারণ সন্তানের জন্মের নির্দিষ্ট সময়ের অনেকটাই বাকি আছে। কিন্তু একটা সময় তাঁর অস্বস্তি বাড়তে থাকে। ব্যথা তীব্র হতে থাকে। তিনি বিষয়টি স্বামীকে জানান। আর তাঁর স্বামী বিস্ময়ের সঙ্গে দেখেন, তাঁদের প্রথম সন্তানের জন্ম হতে চলেছে। এমনকি তিনি সন্তানের মাথাও বের হয়ে আসতে দেখেন।
ঘটনার আকস্মিকতা, অনভিজ্ঞতা, অজানা আশঙ্কায় যখন দুজনই চরম উদ্বিগ্ন, তখন এই নতুন মা-বাবাকে সাহায্য করতে এগিয়ে আসেন ট্রেনের যাত্রীরা। তাঁদের মধ্যে বয়স্ক, অভিজ্ঞ একজন যাত্রী সন্তান ভূমিষ্ঠ হতে সাহায্য করেন। এমনকি ওই তীব্র শীতে নতুন শিশুটিকে নিজের জ্যাকেট উপহার দেয় ট্রেনের আরেকটি শিশু। ট্রেনের চালকেরাও কম সাহায্য করেননি। আর কোনো স্টেশনে না দাঁড়িয়ে ট্রেনটিকে সরাসরি তাঁরা নিয়ে যান গন্তব্যস্থল ম্যানহাটনে। কারণ ম্যানহাটনের রুজভেল্ট হাসপাতালে সদ্য জন্মানো শিশুটিকে দ্রুত ভর্তি করাতে হবে। নাটকীয় এই ঘটনাটি ঘটে গতকাল সোমবার। শিশুটি সম্পূর্ণ সুস্থ আছে বলে জানা গেছে। এনডিটিভি অবলম্বনে।
আশা ভোঁসলের কাছে ক্ষমা চাইলেন শাহরুখ!
বিষয়টি তাঁর জন্য ছিল এক অর্থে সামান্য অমনোযোগিতার। একটি পুরস্কার প্রদান অনুষ্ঠানে উপস্থিত বলিউডের অভিনেতা শাহরুখ খান ব্যস্তসমস্ত হয়ে মঞ্চের পেছনে গিয়ে গান না শুনে খানিক অন্য বিষয়ে মনোযোগী হয়েছিলেন! কিন্তু মঞ্চে যিনি গাইছিলেন; তাঁর নাম যে আশা ভোঁসলে।
ভারতের নন্দিত এই কণ্ঠশিল্পী তাঁর পুরস্কারটি গ্রহণ করে দর্শক অনুরোধে একটি গান গাইতে শুরু করেছিলেন। মঞ্চে গান গাওয়ার সময় এই প্রখ্যাত গায়িকার নজর এড়ায়নি গানের প্রতি শাহরুখের অমনোযোগিতার বিষয়টি।
অন্য কেউ হলে হয়তো তেমন গা করতেন না আশা। কিন্তু বলিউডের জনপ্রিয় ও নামজাদা অভিনেতা শাহরুখের কাছ থেকে মনোযোগের চেয়েও সম্মান দেখানোর বিষয়টিই সম্ভবত আশা করেছিলেন তিনি। গান শেষে তাই স্পষ্টই শাহরুখকে ডেকে জানতে চাইলেন আশা, ‘কী, গান ভালো লাগেনি?’ বুদ্ধিমান শাহরুখও ত্বরিত বুঝে ফেললেন তাঁর ত্রুটির বিষয়টি। গানের প্রতি তাঁর অমনোযোগের বিষয়টিই যে মনে লেগেছে এই নন্দিত গায়িকার। বিষয়টি আশা ভোঁসলেকে আহত করেছে। তত্ক্ষণাত্ এই প্রখ্যাত গায়িকার কাছে এর জন্য ক্ষমা চাইলেন শাহরুখ।


অপরাহকে জয়পুরে রাজকীয় সংবর্ধনা
যুক্তরাষ্ট্রের জনপ্রিয় টক শো উপস্থাপিকা অপরাহ উইনফ্রে এখন ভারত ঘুরছেন। ‘অপরাহস নেক্সট চ্যাপটার’ নামের নতুন একটি অনুষ্ঠানের জন্যই ভারত সফর করছেন তিনি। এরই অংশ হিসেবে ভারতের নানা জায়গা ঘুরে বেড়াচ্ছেন মার্কিন এই ‘টক শো কুইন’। আর ভারতের মাটিতে পা রাখার পর থেকেই একেক দিন একেক ধরনের অভিজ্ঞতা অর্জন করছেন। আগ্রা পরিদর্শনের পর গত শুক্রবার অপরাহ গিয়েছিলেন ভারতের জয়পুরে, সেখানকার রাজপরিবারের আমন্ত্রণে। সেদিন সন্ধ্যায় জয়পুরের সিটি প্যালেসে অপরাহর সৌজন্যে একটি নৈশভোজেরও আয়োজন করা হয়েছিল। জয়পুরের রাজকীয় সংবর্ধনায় রীতিমতো মুগ্ধ হয়েছেন তিনি।
জানা গেছে, আগ্রা থেকে ধর্মীয় গুরু দীপক চোপড়ার সঙ্গে ব্যক্তিগত বিমানে চড়ে জয়পুরে পৌঁছান অপরাহ। এ সময় তাঁর পরনে ছিল ভারতের ঐতিহ্যবাহী পোশাক শাড়ি। জয়পুরের সিটি প্যালেসে পৌঁছানোর পর অপরাহকে ঘোড়ায় টানা রাজকীয় বাহনে চড়িয়ে রাজপরিবারের চন্দ্রা মহলের প্রধান ফটকে নিয়ে যাওয়া হয়। এরপর প্রথাগত নিয়মানুযায়ী তাঁকে অভ্যর্থনা জানানো হয়। চন্দ্রা মহলে অপরাহকে স্বাগত জানান রাজকুমারী দিয়া, রাজমাতা পদ্মিনী দেবী এবং কুমার নরেন্দ্র সিং।
চন্দ্রা মহলের সৌন্দর্য দেখে অপরাহ বলেন, ‘আমি অভিভূত। মহলের সৌন্দর্য আমাকে মুগ্ধ করেছে।’ অন্য দিকে অপরাহ উইনফ্রে সম্পর্কে রাজকুমারী দিয়া বলেন, তাঁর মতো একজন মানুষের সঙ্গে দেখা করতে পারাটা রীতিমতো বিস্ময়ের, একই সঙ্গে আনন্দেরও। অপরাহর ভারতের ঐতিহ্যবাহী শাড়ি পরার বিষয়টি বেশ তাত্পর্যপূর্ণ।
শুধু স্থাপত্য কিংবা ভারতের ঐতিহ্যগত ব্যাপারই নয়, দিয়া ও অপরাহ—দুজনের আলোচনায় ভারতের অন্যান্য বিষয়ও বেশ গুরুত্ব পেয়েছে। ভারতের মহিলা ও শিশুবিষয়ক নানা সমস্যা নিয়েও জানতে চেয়েছেন অপরাহ। আফ্রিকার মতো ভারতের জয়পুরেও শিশুদের জন্য একটি স্কুল চালু করার ব্যাপারে আগ্রহ দেখিয়েছেন তিনি। জয়পুরের মহিলাদের নানাবিধ সমস্যা সমাধানেও নিজেকে কীভাবে সম্পৃক্ত রাখা সম্ভব, সে ব্যাপারে রাজকুমারী দিয়ার কাছে তাঁর আগ্রহের কথা প্রকাশ করেছেন অপরাহ।
এদিকে অপরাহ উইনফ্রের এ ধরনের আগ্রহের কথা শুনে রাজকুমারী দিয়া বলেন, ‘অপরাহ শুধু তারকা উপস্থাপকই নন, অন্য নারীদের জন্য অনুপ্রেরণাও বটে।
দুজনের মধ্যকার আলোচনার পর অপরাহ উইনফ্রে দেখা করেন রাজমাতা পদ্মিনী দেবীর সঙ্গে। সেখানে আনুষ্ঠানিক বৈঠক শেষে নৈশভোজে অংশ নেন তিনি।
জয়পুরের রাজপরিবারের পক্ষ থেকে অপরাহ উইনফ্রেকে একটি শুভেচ্ছা স্মারকও উপহার দেওয়া হয়।


ভালোবাসা দিবসে ‘হাবিব ফিচারিং ন্যান্সি’
সংগীতশিল্পী ন্যান্সির প্রথম একক অ্যালবাম ভালোবাসা অধরা প্রকাশিত হয়েছিল ২০০৯ সালে, প্রযোজনা প্রতিষ্ঠান সংগীতা থেকে। প্রায় তিন বছর পর আসছে ন্যান্সির দ্বিতীয় একক অ্যালবাম। নাম হাবিব ফিচারিং ন্যান্সি।
এরই মধ্যে অ্যালবামের সবগুলো গানের কাজ শেষ হয়েছে। সামনের ভালোবাসা দিবসে অ্যালবামটি বাজারে আসবে বলে জানা গেছে।
এদিকে ন্যান্সি নিজেও তাঁর দ্বিতীয় একক অ্যালবামটি এবারের ভালোবাসা দিবসে প্রকাশ করতে চাইছেন। এ বিষয়ে তিনি বলেন, ‘আমার এই অ্যালবামটি কিন্তু গত রোজার ঈদেই প্রকাশ করার কথা ছিল। হাবিব ভাই যখন আমার অ্যালবামটির কাজ করতে রাজি হলেন, তখন তারিখ পরিবর্তন করলাম। কারণ একটাই। হাবিব ভাইয়ের কম্পোজিশনেই অ্যালবামটি করতে চাই আমি। আমার বিশ্বাস, হাবিব ভাই আমার কণ্ঠটাকে সবচেয়ে ভালো ব্যবহার করতে পারেন।’
ন্যান্সি আরও বলেন, ‘আমার এবারের অ্যালবামটি যে ধরনের গান দিয়ে সাজানো হয়েছে, সেগুলো ভালোবাসা দিবসের সঙ্গেই সবচেয়ে বেশি যায়।’
হাবিব ফিচারিং ন্যান্সি অ্যালবামটি নিয়ে কী ভাবছেন—এমন প্রশ্নের জবাবে ন্যান্সি বলেন, ‘অ্যালবাম নিয়ে আমার কোনো চিন্তা নেই। নতুন এই অ্যালবামে শ্রোতারা তাঁদের চেনা ন্যান্সিকেই পাবেন। অ্যালবামটিতে সুফি ধাঁচের ডুয়েট গানও আছে। হাবিব ভাইয়ের সঙ্গে আছে আরেকটি ডুয়েট গান।’
হাবিব ফিচারিং ন্যান্সি অ্যালবামটি বাজারে আনবে ডেডলাইন মিউজিক।


শুক্রবার কোনো কাজ নয়
মাসুম রেজা একটি উপন্যাস লিখেছিলেন। এবার নিজের সেই উপন্যাস অবলম্বনে ধারাবাহিক নাটক লিখেছেন তিনি। নাম ছায়ানারী কায়ানারী। নাটকটির অভিনয়শিল্পী মীর সাব্বির জানালেন, এক বছর আগে নাটকটির কাজ করেছেন। তখন ২০ পর্বের শুটিং করেছিলেন। তাই পুরো গল্পটি এখনো বুঝতে পারেননি। কথা প্রসঙ্গে বললেন, ‘এ বছরের জানুয়ারির গোড়াতেই সিদ্ধান্ত নিয়েছি, এখন থেকে শুক্রবার কোনো শুটিং করব না।’
শুক্রবার কাজ করতে বাধা কোথায়?
বাধা কেন হবে! আমি চাচ্ছি না। ওই দিনটি শুধু নিজের জন্য রাখতে চাই। বউ-বাচ্চাকেও সময় দিতে পারছি। বিশ্রাম নিচ্ছি। পরের কাজগুলোর ব্যাপারে ভাবতে পারছি। এত চাপ আর নিতে পারছি না।
‘ছায়ানারী কায়ানারী’ নাটকটি কেমন মনে হচ্ছে?
উপন্যাসটি আমার পড়া হয়নি। যতটুকু কাজ করেছি, ততটুকু চিত্রনাট্যই পড়েছি। বন্ধুকে নিয়ে আমি কলকাতা থেকে গ্রামে এসেছি। বন্ধুকে ঘিরে কিছু রহস্যের গন্ধ পাচ্ছি। তবে সেটি কী রকম, তা বলতে পারব না। আমার আবার প্রেমিক মন। অনেক কিছু স্বপ্নের মতো মনে হয়। কিন্তু ঘটনাগুলো বাস্তব।
আপনার পরিচালনায় ‘মকবুল’ ধারাবাহিকটি তো অনেক আগে শেষ হয়েছে। এরপর নতুন কিছু ভেবেছেন?
নতুন আরেকটি ধারাবাহিকের কাজ শুরু করব। নাম নোয়াশাল। নোয়াখালী আর বরিশালের দুই পরিবারকে নিয়ে গল্প। দুই পরিবারের দুজন কর্তাব্যক্তি হলেন এ টি এম শামসুজ্জামান ও আমিরুল হক চৌধুরী। এর আগে দুই ঈদে বরিশাল বনাম নোয়াখালী নামের দুটি নাটক তৈরি করেছিলাম। কিন্তু নোয়াশাল তা থেকে একেবারেই আলাদা। এখন শিল্পী চূড়ান্তের কাজ করছি। আশা করছি, আগামী মার্চ মাস থেকে নাটকটির শুটিং শুরু করতে পারব।
এটিএন বাংলার ‘পুত্রসুখ’ নাটকটি নিয়ে কিছু বলুন।
মফস্বলের একই পরিবারের দুই ভাইয়ের গল্প। আমি কিন্তু মফস্বলের ছেলে। ওখানেই বড় হয়েছি। ঠিক একই রকম অনেক ঘটনা দেখেছি। এবার নাটকটিতে কাজ করতে এসে বরগুনার সেই দিনগুলোর কথা বারবার মনে পড়ছে।


শিশুদের নিয়ে জুনিয়র ফিল্ম ফেস্ট
‘আউট অব দ্য বক্স’ স্লোগান সামনে রেখে আজ ২০ জানুয়ারি শুক্রবার সকাল ১০টায় শুরু হয়েছে দুই দিনব্যাপী ‘দ্য ওয়ান মিনিট জুনিয়র ফিল্ম ফেস্ট-২০১১’। ১০০ জন শিশু নির্মাতার তৈরি করা চলচ্চিত্র প্রদর্শন করা হবে এ উত্সবে। উত্সব হবে বাংলাদেশ কৃষি গবেষণা কাউন্সিল মিলনায়তনে। উত্সব শেষ হবে ২১ জানুয়ারি।
উত্সবে এক মিনিটের চলচ্চিত্র প্রদর্শনী ছাড়াও থাকবে শিশুদের জন্য চলচ্চিত্রবিষয়ক সেমিনার ও কর্মশালা।
চিলড্রেনস টেলিভিশন ফাউন্ডেশন অব বাংলাদেশের মহাসচিব ফাহমিদ শান্তনু বলেন, ‘এই আয়োজনের মাধ্যমে আমরা শিশুদের একটি প্লাটফর্ম তৈরি করে দিতে চাই। আমরা মনে করি এ উত্সবের মাধ্যমে সারা দেশের শিশু নির্মাতাদের মধ্যে একটি আন্তসম্পর্ক তৈরি হবে। এখানে অংশ নেওয়া শতকরা ৭৫ ভাগ শিশুই সুবিধাবঞ্চিত। ভবিষ্যতে শিশুদের নিয়ে আন্তর্জাতিক উত্সব আয়োজনেরও ইচ্ছা আছে।’
শান্তনু আর জানান, উত্সবের প্রস্তুতি ও শিশু নির্মাতা তৈরির জন্য সিটিএফবি বাংলাদেশের বিভিন্ন জেলায় পাঁচ দিনের একটি কর্মশালার আয়োজন করা হয়।
দ্য ওয়ান মিনিট জুনিয়র ফিল্ম ফেস্ট-২০১১ উত্সবের বিভিন্ন সেশনের নামকরণ করা হয়েছে দেশের খ্যাতনামা ব্যক্তিদের নামানুসারে। এঁরা হলেন খান আতাউর রহমান, জহির রায়হান, আলমগীর কবির, তারেক মাসুদ, মিশুক মুনীর ও বাদল রহমানের নামে।
দুই দিনব্যাপী দ্য ওয়ান মিনিট জুনিয়র ফিল্ম ফেস্ট-২০১১ উত্সবে সহায়তা দিচ্ছে প্রাণ ও অ্যাকশন এইড।
অমল বোসের পথ বদলে গেল চির প্রস্থানের দিকে
আজ ২৩ জানুয়ারি সোমবার সকালে মঞ্চ, টিভি ও চলচ্চিত্র অভিনেতা অমল বোসের সিরাজগঞ্জের শাহজাদপুরে একটি সাংস্কৃতিক অনুষ্ঠানে যোগ দেওয়ার কথা ছিল। সে অনুযায়ী পরিবারের সদস্যদের বলেও রেখেছিলেন ঘুম থেকে ১০টার দিকে ডেকে দেওয়ার জন্য। সকাল ১০টায় তাঁকে ডাকা হয়েছিল ঠিকই। কিন্তু প্রিয়জনের ঘুম ভাঙানোর সে ডাক উপেক্ষা করে অমল তখন প্রস্তুতি নিয়ে ফেলেছেন চিরঘুমের জন্য। সিরাজগঞ্জের পরিবর্তে তাঁকে দ্রুত নিয়ে যাওয়া হয় অ্যাপোলো হাসপাতালে। আর সেখানেই তিনি শেষ নিঃশ্বাস ত্যাগ করেন।
পারিবারিক সূত্রে আরও জানা গেছে, সকাল সাড়ে ১০টায় অমল বোসকে দ্রুত অ্যাপোলো হাসপাতালে নিয়ে যাওয়া হয়। অ্যাপোলোর কর্তব্যরত চিকিত্সক ১১টা ৫৪ মিনিটে তাঁকে মৃত ঘোষণা করেন।
মঞ্চ, টিভি ও চলচ্চিত্র অভিনেতা অমলেন্দু বিশ্বাস ওরফে অমল বোসের জন্ম ১৯৪৩ সালে ফরিদপুরের বোয়ালমারীতে। তাঁর অভিনীত প্রথম চলচ্চিত্র হচ্ছে ‘রাজা সন্ন্যাসী’। সব মিলিয়ে তিনি শতাধিক চলচ্চিত্রে অভিনয় করেন। এ ছাড়া অন্য উল্লেখযোগ্য ছবিগুলো হচ্ছে—‘মহুয়া’, ‘নীল আকাশের নীচে’, ‘সোনালী আকাশ’, ‘রঙিন গুনাই বিবি’, ‘চন্দন দ্বীপের রাজকন্যা’, রাজলক্ষ্মী শ্রীকান্ত ও ‘হাসন রাজা’।
অভিনয়ের পাশাপাশি একটি চলচ্চিত্র পরিচালনাও করেন তিনি। সত্তরের দশকে অমল বোস পরিচালিত ছবিটি হচ্ছে ‘কেন এমন হয়’।
মৃত্যুকালে অমল বোস স্ত্রী, একমাত্র মেয়ে ও মেয়ের জামাইসহ অসংখ্য গুণগ্রাহী রেখে গেছেন।


মল্লিকার কাছে হারলেন বিদ্যা
‘ডার্টি পিকচার’ ছবির বদৌলতে চারিদিকে এখন শুধুই বিদ্যা-বন্দনা। ভারতীয় চলচ্চিত্রে অভিনয়ের জন্য বিভিন্ন পুরস্কারের ময়দানে সম্প্রতি নিজের শ্রেষ্ঠত্বের প্রমাণও দিয়েছেন তিনি। ঝুলিতে পুরেছেন অসংখ্য পুরস্কার। তবে এবার বোধ হয় খানিকটা পিছিয়ে পড়লেন তিনি। ২০১১ সালে নানা দিক থেকে আলোচিত এই অভিনেত্রীকে এবার হার মানতে হয়েছে। তাও আবার বলিউডের বিতর্কিত অভিনেত্রী মল্লিকা শেরাওয়াতের কাছে। পিপল ফর দি এথিক্যাল ট্রিটমেন্ট অব অ্যানিমেলস (পেটা) সম্প্রতি বছরের সেরা আবেদনময়ী নিরামিষভোজী নির্বাচন করেন। সব প্রতিযোগিতায় সেরার পুরস্কার জিতলেও বিদ্যা বালানকে এখানে নিরাশ হতে হয়েছে। পেটার বিবেচনায় বিদ্যাকে হারিয়ে এ প্রতিযোগিতায় সেরা হয়েছেন মল্লিকা শেরাওয়াত।
পেটা কর্তৃপক্ষ জানিয়েছে, ‘ডার্টি পিকচার’ ছবির বদৌলতে আবেদনময়ী তারকা হিসেবে খ্যাতি পেলেও এখানকার ভোটে মল্লিকাই ছিলেন এগিয়ে।
অন্যদিকে কোলাবেরি ডি গানের মধ্য দিয়ে আলোচনায় আসা গায়ক-নির্মাতা-অভিনেতা ধানুশ পুরুষ বিভাগে সেরা নির্বাচিত হয়েছেন। গতবার এ বিভাগে সেরা হয়েছিলেন শহীদ কাপুর।
ধানুশ জানিয়েছেন, ‘আমি যৌন আবেদনময়। অথচ আমি কিছুই জানি না! বুঝতে পারছি না কেন তাঁরা আমাকে এভাবে সম্বোধন করছেন!
আলাদা হচ্ছেন হেইডি কাম-সিল!
‘প্রজেক্ট রানওয়ে’-খ্যাত হলিউডের তারকা হেইডি কাম এবং গ্র্যামি জয়ী ব্রিটিশ গায়ক সিল হেনরি স্যামুয়েল দম্পতির সাত বছরের সংসার ভাঙনের মুখে। অবশ্য হঠাত্ করেই আলাদা হয়ে যাওয়ার কারণ সম্পর্কে মুখ খুলছেন না কেউ।
ঘর বেঁধেছিলেন তাঁরা ২০০৫ সালে। সবকিছু ঠিকঠাক ছিল। কিন্তু এখন আর দুজনের মধ্যে সে সম্পর্ক বজায় নেই। এ তথ্য ৪৮ বছর বয়সী সিল তাঁর মাইক্রোব্লগিং সাইট টুইটারেই দিয়েছেন। সিল টুইটে লিখেছেন, ‘দি এন্ড’।
এদিকে সিলের টুইটের জবাবে হেইডি কামের পক্ষ থেকে কিছু জানানো হয়নি। তবে শিগগিরই তিনি মুখ খুলতে পারেন বলে তাঁর মুখপাত্র জানিয়েছেন। ধারণা করা হচ্ছে, লস অ্যাঞ্জেলেসের কাউন্টি সুপিরিয়র কোর্টে বিচ্ছেদের আবেদন করতে পারেন ৩৮ বছর বয়সী হেইডি।
হেইডি-সিল দম্পতির তিন সন্তান রয়েছে। এর মধ্যে হেনরির বয়স ছয়, জোহানের পাঁচ এবং লোর দুই বছর। লেনি নামে হেইডির আগের পক্ষের সাত বছর বয়সী এক মেয়েও রয়েছে।


নৃত্য প্রতিযোগিতার বিচারক রাজ্জাক, ফেরদৌস ও পূর্ণিমা
নৃত্যের বিভিন্ন শাখায় পারদর্শীদের মধ্য থেকে সেরা নৃত্যশিল্পী বাছাইয়ে চ্যানেল আইয়ে শুরু হতে যাচ্ছে ‘চ্যানেল আই সেরা নাচিয়ে ২০১২’। ১৬ থেকে ৩০ বছর বয়সী তরুণ-তরুণীরা এখানে অংশ নিতে পারবেন। প্রতিযোগিতাটির বিচারক হতে যাচ্ছেন ফেরদৌস ও পূর্ণিমা। এ ছাড়া বিশেষ পর্বে বিচারক হিসেবে থাকবেন জনপ্রিয় চলচ্চিত্রাভিনেতা রাজ্জাক।
‘চ্যানেল আই সেরা নাচিয়ে ২০১২’ উপলক্ষে আজ ২৩ জানুয়ারি সোমবার এক সংবাদ সম্মেলনের আয়োজন করা হয়। এতে উপস্থিত ছিলেন চ্যানেল আইয়ের ব্যবস্থাপনা পরিচালক ফরিদুর রেজা সাগর, পরিচালক ও বার্তা প্রধান শাইখ সিরাজ, পরিচালক (বিপণন) ইবনে হাসান খান, রুমানা রশীদ ঈশিতাসহ তিন বিচারক রাজ্জাক, ফেরদৌস ও পূর্ণিমা।
সংবাদ সম্মেলনে ফরিদুর রেজা সাগর বলেন, ‘চ্যানেল আই গান, আবৃত্তিসহ অনেক শাখায় বেশ কিছু কাজ করেছে। বাদ ছিল নৃত্য। এবার তা-ও করা হচ্ছে। চ্যানেল আই অন্য অনুষ্ঠানগুলো যেমন আন্তরিকতার সঙ্গে সম্পন্ন করে এই প্রতিযোগিতাটির ক্ষেত্রেও তার ব্যতিক্রম হবে না।’
সংবাদ সম্মেলনে বক্তারা প্রতিযোগিতাটি সম্পর্কে তাঁদের অনুভূতি ব্যক্ত করেন।
প্রতিযোগিতার দুই বিচারক ফেরদৌস ও পূর্ণিমা বলেন, ‘এই প্রতিযোগিতার মাধ্যমে আমরা নতুন কয়েকজন নৃত্যশিল্পী উপহার দিতে পরব।’ চ্যানেল আই সেরা নাচিয়ে ২০১২ সব মিলিয়ে একটি ব্যতিক্রমধর্মী আয়োজন হবে বলেও মনে করছি।’
নৃত্যে আগ্রহীরা ব্যক্তিগত পর্যায়ে অথবা প্রাতিষ্ঠানিকভাবে এই প্রতিযোগিতায় অংশ নিতে পারেন। আগ্রহীরা সংবাদপত্র এবং প্রতিযোগিতার ওয়েবসাইট (www.csn2012dance.com) থেকে ফরম সংগ্রহ করে আবেদন করতে পারবেন।
প্রাপ্ত আবেদন থেকে প্রাথমিক বাছাই শেষে নির্বাচিতদের সংবাদপত্র ও টেলিভিশন বিজ্ঞপ্তির মাধ্যমে অডিশন নেওয়ার তারিখ, সময় ও স্থান জানানো হবে।
টুটুলের স্কুল ‘ধ্রুবতারা’
কিছুদিন আগে গায়ক এস আই টুটুল তাঁর ফেস টু ফেস ব্যান্ডের নাম পাল্টে রাখেন ‘ধ্রুবতারা’। সম্প্রতি সেই নামটির সঙ্গে মিল রেখে একটি স্কুলও চালু করছেন তিনি। নাম ধ্রুবতারা একাডেমি। ঢাকায় নয়, এটি স্থাপিত হয়েছে টুটুলের জন্মস্থান কুষ্টিয়ায়।
কুষ্টিয়ার কমলাপুরের ১১৩ গির্জানাথ মজুমদার সড়কে টুটুলদের নিজ বাড়িতে আগামী মার্চ মাস থেকে ধ্রুবতারা একাডেমির কার্যক্রম শুরু হবে। টুটুল জানিয়েছেন, ধ্রুবতারা একাডেমিতে নাচ-গান-বাদ্যযন্ত্র-চিত্রকলা-ভাষা শিক্ষার ক্লাসসহ থাকবে প্রথম শ্রেণী থেকে পঞ্চম শ্রেণী পর্যন্ত শিক্ষার্থীদের প্রি-স্কুলিং।
এস আই টুটুল বলেন, ‘শিক্ষা আমাদের দেশের একটা বড় সমস্যা। এটার প্রতি অবহেলা করা কোনো অবস্থাতেই উচিত নয়। আমার অনেক দিন থেকে ইচ্ছা ছিল শিক্ষাসমস্যা নিয়ে কাজ করার। এখন সেটা বাস্তবে রূপ নিতে যাচ্ছে ভেবে ভালোই লাগছে।’
টুটুল আরও বলেন, ‘একটা দেশের উন্নতির অন্যতম পূর্বশর্ত হচ্ছে, সে দেশের মানুষদের সুশিক্ষায় শিক্ষিত হওয়া। একটা শিক্ষিত জাতি সে দেশের বড় একটা সম্পদও বটে। একজন শিল্পী হিসেবে নিজেকে সামাজিক কর্মকাণ্ডে যুক্ত করার ক্ষেত্রে শিক্ষা খাতটাকে আমার সবচেয়ে উত্তম একটা পন্থা মনে হয়েছে। মূলত এই ভাবনা থেকে শিক্ষা কার্যক্রমের সঙ্গে সম্পৃক্ত হয়েছি।’
প্রাথমিকভাবে কুষ্টিয়ায় ধ্রুবতারা একাডেমির কার্যক্রম শুরু হলেও ভবিষ্যতে রাজধানী ঢাকাতেও এর একটা শাখা খোলার চিন্তাভাবনা করছেন টুটুল। জানা গেছে, এরই মধ্যে বেশ ঢাকার শাখাটির জন্য কাজও গুছিয়ে এনেছেন তিনি।


সমুদ্রপথে বিশ্বভ্রমণে রেকর্ড লরার 
মাত্র ১৬ বছর বয়সে একা সমুদ্রপথে বিশ্বভ্রমণ করেছে ডাচ তরুণী লরা ডেকার। এর মাধ্যমে সমুদ্রপথে বিশ্বভ্রমণকারী সর্বকনিষ্ঠ তরুণী হিসেবে নিজের নাম অন্তর্ভুক্ত করল সে। ভ্রমণ শেষে গত শনিবার সেইন্ট মার্টিনের একটি ক্যারিবীয় দ্বীপে নোঙর করে তার ইয়ট।
বিশ্বভ্রমণে উদ্দেশ্যে ২০১০ সালের ৪ আগস্ট বাড়ি ছাড়ে লরা। এরপর ওই মাসের ২২ আগস্ট আট মিটার (২৬ ফুট) লম্বা নৌযান নিয়ে সে সমুদ্রে পাল তোলে।
তবে ওই অভিযান শুরুর আগে অনেক চড়াই-উতরাই পার হতে হয়েছে তাকে। ডেনমার্কের অনেক সামাজিক সংগঠন তার বিশ্বভ্রমণের বিরোধিতা করেছিল। সে সময় সংগঠনগুলো বলেছিল, এ সফর শেষ পর্যন্ত তার আবেগ-অনুভূতিতে প্রভাব ফেলবে। সমাজেও পড়বে এর বিরূপ প্রভাব। লরার মাও তাকে একা সমুদ্রে পাঠাতে রাজি ছিলেন না। উপায় না দেখে লরা আদালতের শরণাপন্ন হয়। পরে আদালত তাকে একা সমুদ্রপথে বিশ্বভ্রমণের অনুমতি দেন।
লরার এ অভিযানে বিশেষভাবে তৈরি নৌকাসহ আনুষঙ্গিক সহায়তা দিয়েছে ম্যাসমিডিয়া নামে নেদারল্যান্ডের একটি গণমাধ্যম প্রতিষ্ঠান।
১৬ বছর চার মাস বয়সী ডেকার এ আগে সবকনিষ্ঠ বিশ্বভ্রমণকারী তরুণীর রেকর্ড ছিল অস্ট্রেলিয়ান তরুণী জেসিকা ওয়াটসনের। ওয়াটসন যখন বিশ্বভ্রমণ শেষ করে, তখন তার ১৭ বছর পূর্ণ হওয়ার কয়েক দিন বাকি ছিল।
লেখিকা ইয়ানা গুপ্ত
‘বাবুজি যারা ধীরে চলো’—এই একটি গানে অংশ নিয়েই রাতারাতি পরিচিতি পেয়ে যান বলিউডের অভিনেত্রী ইয়ানা গুপ্ত। চলচ্চিত্রের প্রধান চরিত্রে অভিনয়ের সুযোগ না পেলেও আইটেম গান মানেই ইয়ানার সরব উপস্থিতি। আইটেম গানে খোলামেলা উপস্থিতির জন্য নিন্দুকের কথাও হজম করতে হয়েছে তাঁকে। এবার সেই বিতর্কিত অভিনেত্রী সম্পর্ক টিকিয়ে রাখার কৌশল শেখাতে আসছেন। কীভাবে জীবনে ভারসাম্য আনতে হয় এবং ভালোবাসতে হয়, সেটাই শিখাবেন তিনি। তবে টেলিভিশনের পর্দায় নয়। বিতর্কিত এই অভিনেত্রী সম্পর্ক টিকিয়ে রাখার কৌশল নিয়ে একটি বই লেখার সিদ্ধান্ত নিয়েছেন।
জানা গেছে, বইটির মাধ্যমে ইয়ানা তাঁর ব্যক্তিগত জীবনের নানা অভিজ্ঞতা সবার সঙ্গে ভাগাভাগি করবেন।
হঠাত্ বই লেখার প্রতি আগ্রহী হওয়ার কারণ হিসেবে ইয়ানা বলেছেন, ‘নিজের শরীরের ফিটনেস ধরে রাখতে গিয়ে আমাকে খাবারের ওপর নিয়ন্ত্রণ আনতে হয়েছিল। এদিকে এই খাবার নিয়ন্ত্রণ করতে গিয়েই শারীরিকভাবে ক্ষতিগ্রস্ত হই আমি। পরে স্বাস্থ্য উদ্ধারের জন্য আমাকে কিছুদিন বৌদ্ধ উপাসনালয়েও কাটাতে হয়েছে। আমার বইটিতে এসব কিছুই তুলে ধরেছি।’
ইয়ানা আরও বলেন, ‘আমি সব সময় সুস্বাস্থ্যের পূজারি। আর এ জন্য পুষ্টি, ব্যায়ামসহ নানা ধরনের কোর্সও করেছি। এসব কিছুর অভিজ্ঞতা তুলে ধরেছি আমার বইয়ে। এখন এগুলো আমি সবার সঙ্গে ভাগাভাগি করতে চাই।’
খুব শিগগিরই নতুন আরেকটি আইটেম গানের শুটিংয়ে অংশ নিতে যাচ্ছেন ইয়ানা গুপ্ত। অবশ্য এখনো পর্যন্ত নাম চূড়ান্ত হয়নি ছবিটির।
‘সাইবার চোর’ খুঁজছেন আমির খান!
বলিউডের ডাকসাইটে অভিনেতা আমির খান সম্প্রতি বেশ ভোগান্তিতেই পড়েছেন। অবশ্য কোনো ছবির শ্যুটিং, ছবির অভিনেতা, অভিনেত্রী বা পরিচালকের কারণে এই ভোগান্তি নয়; আমিরকে ভোগান্তিতে ফেলেছে কয়েকজন ‘সাইবার চোর’! যারা তাঁর ‘তালাশ’ ছবিটির ভুয়া পোস্টার ছড়িয়েছে ইন্টারনেটে।
এদিকে আমির খানও মুখ বুঁজে নেই। ‘তালাশ’ ছবির নামে অসংখ্য ভুয়া পোস্টার আর বিজ্ঞাপনে ইন্টারনেট সয়লাব হওয়ার পর আমির এবার এই সাইবার চোর ধরতে মাঠে নেমেছেন। আমিরের এক মুখপাত্রের বরাতে টিএনএন জানিয়েছে, তিনি এই সাইবার চোর খুঁজে বের করতে উঠেপড়ে লেগেছেন। আর এর জন্য মার্কিন এক সাইবার প্রতিষ্ঠানকে দায়িত্বও দিয়েছেন চোর খুঁজে বের করতে।
বিষয়টির তদন্তে ইতিমধ্যে সেই মার্কিন প্রতিষ্ঠানটি মাঠেও নেমেছে। আমিরের মুখপাত্র জানিয়েছেন, ‘নকল পোস্টারের বিষয়টি নিয়ে আমরা সবাই উদ্বিগ্ন!’
এদিকে জানা গেছে, প্রতিষ্ঠানটি চোর ধরতে মাঠে নামলেও আমিরের এই ছবির ভুয়া পোস্টারের জন্য অভিযুক্ত সেই সাইবার চোররা এখনো পর্যন্ত ধরা-ছোঁয়ার বাইরেই রয়েছে।
মালয়েশিয়ায় ১১ মার্চ বসছে তারার মেলা
কথা ছিল ১৫ জানুয়ারি মালয়েশিয়ার রাজধানী কুয়ালালামপুরে অনুষ্ঠিত হবে ‘ডায়মন্ড ওয়ার্ল্ড-চ্যানেল আই বেস্ট অ্যাওয়ার্ড-২০১১’। ভেন্যু-সমস্যার কারণে শেষ পর্যন্ত সেটি আর করা সম্ভব হয়নি বলে জানিয়েছেন পুরস্কার প্রদান অনুষ্ঠানের পরিচালক ইজাজ খান স্বপন। অনুষ্ঠানের নতুন তারিখ নির্ধারণ করা হয়েছে আগামী ১১ মার্চ। ওই দিন কুয়ালালামপুরের মারদেকা স্টেডিয়ামে বসবে তারার মেলা।
চ্যানেল আই আয়োজিত এ পুরস্কার প্রদান অনুষ্ঠানে যোগ দিতে সেখানে যাচ্ছেন বাংলাদেশের অভিনয়, সংগীত ও চলচ্চিত্র জগতের একদল তারকা শিল্পী। অভিনয়শিল্পীদের মধ্যে অনুষ্ঠানে অংশ নিতে মালয়েশিয়া যাচ্ছেন রাজ্জাক, ফারুক, রোজিনা, মৌসুমী, শাবনূর, পূর্ণিমা ও ফেরদৌস। আছেন আফজাল হোসেন, নোবেল, জয়া আহসান, মাহফুজ আহমেদ, কুসুম শিকদার, তিশা, মীম ও আরফিন শুভ।
সংগীতশিল্পীদের মধ্য থেকেও উল্লেখযোগ্য তারকারা মালয়েশিয়াতে ডায়মন্ড ওয়ার্ল্ড-চ্যানেল আই বেস্ট অ্যাওয়ার্ড-২০১১ অংশ নিচ্ছেন। এঁরা হলেন রেজওয়ানা চৌধুরী বন্যা, সৈয়দ আবদুল হাদী, সাবিনা ইয়াসমীন, আইয়ুব বাচ্চু, বারী সিদ্দিকী, মমতাজ, জেমস, মনির খান, নকুল কুমার বিশ্বাস, রিজিয়া পারভীন ও এস আই টুটুল।
মোট ১৬টি ক্যাটাগরিতে দেওয়া হবে এ পুরস্কার। পাশাপাশি থাকবে দেশের খ্যাতিমান শিল্পীদের মনোমুগ্ধকর পরিবেশনা।
আজ কলকাতা যাচ্ছেন মীরাক্কেলের ২ প্রতিযোগী
জি বাংলার রিয়েলিটি শো ‘মীরাক্কেল আক্কেল চ্যালেঞ্জার-৬’-এর এখন চলছে চূড়ান্ত পর্ব। আর চূড়ান্ত পর্বে অংশ নেবেন বাংলাদেশের চার প্রতিযোগী—জামিল হোসেন, ইশতিয়াক নাসির, আনোয়ারুল আলম সজল ও আবু হেনা রনি।
গতকাল সোমবার চার বাংলাদেশি প্রতিযোগীর মধ্যে জামিল ও ইশতিয়াক, এ দুজন তাঁদের ভিসা হাতে পেয়েছেন। আজ ২৪ জানুয়ারি মঙ্গলবার বিকেলে তাঁরা দুজন কলকাতার উদ্দেশে ঢাকা ছাড়লেও আরও কয়েক দিন অপেক্ষা করতে হচ্ছে আবু হেনা রনি ও আনোয়ারুল আলম সজলকে। কেননা এঁদের দুজনের ভিসা এখনো প্রক্রিয়াধীন রয়েছে। ২৬ জানুয়ারি সজলের এবং ৩১ জানুয়ারি আবু হেনা রনি ভিসার জন্য দূতাবাসের মুখোমুখি হবেন।
মীরাক্কেলের দুই প্রতিযোগী জামিল ও ইশতিয়াক বলেন, ‘প্রথম যখন মীরাক্কেলে নাম লিখিয়েছিলাম, তখন ভাবনায়ও ছিল না যে এত দূর আসতে পারব। পরের গল্প তো সবারই জানা। পরিবার ও বন্ধু-বান্ধবদের সঙ্গে সময় কাটিয়ে এখন আবারও কলকাতায় যাচ্ছি। খুবই ভালো লাগছে।’
তাঁরা আরও বলেন, গত দুই সপ্তাহ আমাদের জীবনের অন্যতম কিছু সময় সবার সঙ্গে পার করেছি। এটা একেবারে ভোলার মতো নয়।
উল্লেখ্য, ভারতের ১৬ জন ও বাংলাদেশের ১৪ জন, মোট ৩০ জন প্রতিযোগী নিয়ে শুরু হয়েছিল মীরাক্কেলের এবারের আয়োজনটি। মীরাক্কেলের চূড়ান্ত পর্বে উঠেছেন বাংলাদেশের চার প্রতিযোগী। আগামী মার্চ থেকে এ প্রতিযোগীদের সঙ্গে যুক্ত হবেন বাংলাদেশের ৩০ জন প্রতিযোগী।
প্রতিযোগী নির্বাচনের জন্য ফেব্রুয়ারিতে ঢাকায় আসবেন ‘মীরাক্কেল-৬’-এর অনুষ্ঠান পরিচালক শুভংকর চট্টোপাধ্যায়, নির্বাহী পরিচালক নবনীতা সেন, অভিষেক চট্টোপাধ্যায়, জি বাংলার অনুষ্ঠানপ্রধান সুদীপ্ত ভৌমিক ও ‘দিদি নাম্বার ওয়ান’-এর পরিচালক অভিজিত্ দত্ত।
জানা গেছে, ৩ ফেব্রুয়ারি ঢাকায় এফডিসিতে, ৬ ফেব্রুয়ারি বরিশালের সাউথ কিং মিলনায়তনে এবং ৮ ফেব্রুয়ারি খুলনায় শিল্পকলা একাডেমীতে এই বাছাই কার্যক্রম অনুষ্ঠিত হবে। দেশের অন্যান্য জেলার প্রতিযোগীরাও এতে অংশ নিতে পারবেন। নির্ধারিত দিনের আগে প্রতিযোগীদের বাসা-১৩/১০, সড়ক-২, শ্যামলী ঠিকানায় অথবা ০১৭৫০০৩১৩৪৪-৮ নম্বরে নাম নিবন্ধন করতে হবে।
‘মীরাক্কেল আক্কেল চ্যালেঞ্জার-৬’-এর এখন চলছে এসএমএস রাউন্ড। বাংলাদেশ থেকেও যে কেউ এসএমএস করতে পারবেন। বাংলাদেশের যেকোনো মুঠোফোন থেকে ২২৩৩ এই নম্বরে এসএমএস করে ভোট দিতে পারবেন আগ্রহীরা।


বড় দুর্ঘটনা থেকে বেঁচে গিয়েছিলাম
কিছুদিন আগে শহীদুজ্জামান সেলিম কাজ করেন রেদওয়ান রনি পরিচালিত চোরাবালি ছবিতে। কাল বুধবার থেকে অনিমেষ আইচ পরিচালিত না মানুষ ছবিতে অভিনয় করবেন তিনি। বললেন, ‘শহিদুল জহিরের লেখায় অদ্ভুতভাবে উঠে আসে চরিত্রগুলো। না মানুষ ছবির কাহিনি ঢাকাকেন্দ্রিক। আমার চরিত্রটি মহল্লাবাসীর প্রধানের। আমিও নিজেকে সেভাবেই প্রস্তুত করছি।’
ইদানীং যে কাজগুলো করছেন, তার মধ্যে কোনটি আপনার নিজের কাছে অন্য রকম মনে হয়েছে?
শওকত আলীর উপন্যাস অবলম্বনে একটি ধারাবাহিক নাটক তৈরি হচ্ছে। নাম দক্ষিণায়ন। কাহিনিটি ষাটের দশকের শেষ দিকের। তখন দেশ ক্রমেই পুঁজিবাদের দিকে সরে যাচ্ছে। নাটকটিতে আমি অভিনয় করেছি। এ ধারাবাহিকের একদিকে যেমন ভালো গল্প আছে, তেমনি ওই সময়টাকে ধরার চেষ্টা করা হয়েছে। শুনেছি আগামী ৯ ফেব্রুয়ারি থেকে ধারাবাহিকটি এনটিভিতে দেখানো হবে।
মাছরাঙা টিভির ‘পথের দাবী’ নাটকেও সময়কে তুলে ধরার চেষ্টা লক্ষ করছি।
হ্যাঁ, শরৎচন্দ্র চট্টোপাধ্যায়ের উপন্যাস নিয়ে তৈরি হচ্ছে ধারাবাহিকটি। নাটকে উপন্যাসের মূল সময়টা যথাযথভাবে তুলে ধরতে নানাভাবে চেষ্টা করা হচ্ছে। এই যেমন—পোশাক, লোকেশন, কথা বলার ধরন, চলাফেরা। গল্পের সঙ্গে যে জায়গার কিছুটা মিল পাওয়া যাচ্ছে, সেখানেই শুটিংয়ের আয়োজন করছেন পরিচালক এ ডি দুলাল।
কয়েক দিন আগে শীতলক্ষ্যা নদীতে কী ঘটেছিল?
এক বড় দুর্ঘটনা থেকে বেঁচে গিয়েছিলাম। সপ্তাহ খানেক আগে রাতের বেলা শীতলক্ষ্যা নদীতে এক নৌকায় শুটিং করছিলাম। নাটকের নাম কেরামতি। পরিচালক মেহেদী হাসান। হঠাৎ নৌকায় হারিকেন উল্টে তেল ছড়িয়ে পড়ে। আর মুহূর্তেই নৌকার পাটাতন ও ছইয়ে আগুন ধরে যায়। শেষে বাঁচার জন্য নৌকা থেকে নদীতে ঝাঁপিয়ে পড়ি।
আপনি তো ‘সামান্তা’ ধারাবাহিক পরিচালনা করছিলেন। ওটার কী খবর?
মাছরাঙা টিভিতে রোববার ও সোমবার নিয়মিত প্রচারিত হচ্ছে। নাসরীন জাহানের উপন্যাস অবলম্বনে ধারাবাহিকটি তৈরি করেছি। এ পর্যন্ত ৪৪টি পর্ব প্রচারিত হয়েছে। ৫২ পর্বে শেষ হবে।


চট্টগ্রামে কাল থেকে তিন দিনব্যাপী পথিকৃৎ উৎসব
‘এক তটিনীর তরঙ্গে দুলুক হাজার তরী’ স্লোগানে চট্টগ্রামের কলেজিয়েট স্কুল প্রাঙ্গণে কাল বুধবার থেকে শুরু হচ্ছে তিন দিনব্যাপী ‘মার্কস অ্যাকটিভ স্কুল পথিকৃৎ উৎসব’। উৎসবের অয়োজন করেছে পাইওনিয়ার্স অব কলেজিয়েটস।
এর উদ্বোধন করবেন বিপ্লবী বিনোদবিহারী চৌধুরী। উদ্বোধনী অনুষ্ঠানে অন্যদের মধ্যে উপস্থিত থাকবেন প্রথম আলোর আবাসিক সম্পাদক আবুল মোমেন, মাধ্যমিক ও উচ্চশিক্ষা অধিদপ্তরের চট্টগ্রাম অঞ্চলের উপপরিচালক আবদুল আজিজ, সংগীতশিল্পী শফিক তুহিন, এভারেস্ট-জয়ী এম এ মুহিত প্রমুখ।
জানা গেছে, উৎসবে ম্যাথ পাইওনিয়ার্স অলিম্পিয়ার্ড, আবৃত্তি, অভিনয়, উপস্থিত বক্তৃতা, দাবা, কুইজ প্রতিযোগিতাসহ বিভিন্ন অনুষ্ঠানের আয়োজন করা হয়েছে।
সুনামগঞ্জে রবীন্দ্রনাথের নৃত্যনাট্য ‘শ্যামা’ মঞ্চস্থ
রবীন্দ্রনাথ ঠাকুরের সার্ধশততম জন্মজয়ন্তি উপলক্ষে রোববার সন্ধ্যায় সুনামগঞ্জ শহরে শহীদ মুক্তিযোদ্ধা আবুল হোসেন মিলনায়তনে নৃত্যনাট্য শ্যামা মঞ্চস্থ করেছে সাংস্কৃতিক সংগঠন নৃত্যাঙ্গন।
মিউজিক ভিডিওতে সজল
মিউজিক ভিডিওর মডেল হতে যাচ্ছেন অভিনয়শিল্পী সজল। নতুন প্রজন্মের কণ্ঠশিল্পী লিমনের ‘মন খারাপ’ শিরোনামের একটি গানের মডেল হবেন তিনি। দৃষ্টি বিনিময় অ্যালবামের এ গানটিতে সজলের সহশিল্পী হিসেবে থাকবেন জাকিয়া বারী মম। আর মিউজিক ভিডিওটি নির্মাণ করবেন নুযহাত আলভী আহমেদ।
সজল বলেন, ‘অনেক দিন ধরেই টিভি মিডিয়াতে কাজ করছি। কিন্তু কখনোই মিউজিক ভিডিওর মডেল হইনি। এবারই প্রথম কাজটি করতে যাচ্ছি।’
সজল আরও বলেন, ‘ মিউজিক ভিডিওটিতে কাজ করার জন্য মাস দুয়েক ধরেই কথাবার্তা হচ্ছিল। প্রথমদিকে চিত্রনাট্যটি খুব একটা ভালো না লাগাতে কাজটি করতে রাজি হইনি। যেহেতু এটি আমার প্রথম মিউজিক ভিডিওর কাজ, তাই কোনো দিকে কম্প্রোমাইজ করতে রাজি হইনি। শেষ পর্যন্ত আটবার পরিবর্তন করে নবমবারে চিত্রনাট্যটি চূড়ান্ত হয়।’
সজল এও বলেন, প্রথমদিকে গানটি নিয়ে কিছুটা সংশয় ছিল। পরে যখন শুনলাম তখন বেশ ভালো লাগল। এ ছাড়া গানটি নিয়ে শিল্পীর যে পরিমাণ আগ্রহ দেখেছি, তাতে বিনা পারিশ্রমিকে কাজটি করার সিদ্ধান্ত নিয়েছি।
ফেব্রুয়ারি মাসের প্রথম সপ্তাহের যে কোন একদিন মিউজিক ভিডিওটির শুটিং হবে বলে জানা গেছে।


বিয়ে নিয়ে বাড়াবাড়ি!
সম্প্রতি হলিউডের জনপ্রিয় তারকা ব্র্যাড পিট এবং অ্যাঞ্জেলিনা জোলির বিয়ে ও আংটি বদল নিয়ে বাড়াবাড়ি করা হচ্ছে বলেই অভিযোগ করছেন অ্যাঞ্জেলিনা জোলি। পিপল ম্যাগাজিনকে দেওয়া এক সাক্ষাত্কারে জোলি বলেছেন, তাঁর স্বামী ব্র্যাড পিট তাঁদের বিয়ে নিয়ে যে মন্তব্য করেছেন তা অতিমাত্রায় বাড়িয়ে বলা হয়েছে।
রোববার লস অ্যাঞ্জেলেসে অনুষ্ঠিত স্ক্রিন অ্যাক্টর গিল্ড অ্যাওয়ার্ডস অনুষ্ঠানে আংটি বদল নিয়ে মন্তব্য করেছেন জোলি। জোলি বলেছেন, ‘সন্তানদের কাছ থেকে প্রচণ্ড চাপের মধ্যে রয়েছেন ব্র্যাড। তাদের জোরাজুরিতেই নাকি শিগগিরই বিয়ের জন্য প্রতিজ্ঞা করেছেন ও বিয়ের জন্য আংটি কিনেছেন তিনি’ এমন কথাগুলো অতিশয়োক্তি।
এ নিয়ে কথা বলা ও মন্তব্যের জন্য ব্র্যাড পিট অবশ্য হাসিমুখেই তাঁর ভুল স্বীকার করে বলেছেন, ‘হ্যাঁ, এ আমারই ভুল।’
শাহরুখ চুপ, কুন্দার স্থির, সরগরম বলিউড!
বলিউডের ছবি নির্মাতা সিরিশ কুন্দারের গায়ে হাত তোলার পর ২৪ ঘণ্টা পেরিয়ে গেছে। যদিও শোরগোল তোলা এ ঘটনার পর মাইক্রোব্লগ টুইটারে শাহরুখ বেশ কয়েকটি টুইট করেছেন। কিন্তু টুইটে গতকালের ঘটনাটির কোনো উল্লেখই নেই! বরং কী করছেন বা তাঁর অন্যান্য কাজের তথ্যই টুইট করেছেন তিনি। মারপিটের বিষয়টি নিয়ে একদম চুপচাপই রয়েছেন শাহরুখ খান। এদিকে পরিচালক সিরিশও শাহরুখের বিরুদ্ধে এফআইআর বা পুলিশের কাছে কোনো অভিযোগও করেননি। বরং বিষয়টি এড়িয়ে স্থিরই রয়েছেন তিনি।
অবশ্য শাহরুখ চুপ, কুন্দার স্থির থাকলেও বলিউডের টিনসেল কিন্তু চুপ করে নেই। ঠিক কী কারণে শাহরুখ খান নির্মাতা সিরিশ কুন্দারের গায়ে হাত তুলেছেন, তা নিয়ে শাহরুখের ভক্তরা টুইটারে অসংখ্য টুইট করছেন। কেউ কেউ তাঁর পক্ষও নিচ্ছেন। শাহরুখের পক্ষে টুইট করেছেন এস-এর ফটোগ্রাফার ডাব্বু রত্নানি। টুইটে ডাব্বু লিখেছেন, ‘সঞ্জয়ের পার্টিতে আমিও উপস্থিত ছিলাম। কোনো পক্ষপাতিত্ব না করেও আমি শাহরুখকে পুরো সমর্থন করছি।’
শাহরুখের পক্ষে দাঁড়িয়েছেন অভিনেত্রী আমিশা প্যাটেলও। আমিশা টুইট করেছেন, ‘শাহরুখ সম্মানিত ব্যক্তি। সম্মানহানি হয় এমন কিছু তিনি করতে পারেন না। তিনি একজন নিপাট ভদ্রলোক। তাই লোকজন এভাবে তাঁকে বলে যাচ্ছে। তবুও চুপ রয়েছেন তিনি। তিনিও মানুষ, তাঁরও অপমানবোধ রয়েছে।’
এদিকে, শাহরুখের বিরুদ্ধে এফআইআর করতে পারেন নির্মাতা কুন্দার, এমন গুজবের জবাবে সিরিশ জানিয়েছেন, ‘তাঁর বিরুদ্ধে এফআইআর করার কোনো ইচ্ছা আমার নেই।’ অবশ্য ঘটনার পর থেকে এখন পর্যন্ত শাহরুখ খান সিরিশকে কোনো ফোন করেননি বা ক্ষমা চাওয়ার কোনো ইঙ্গিতও দেননি বলেই জানিয়েছে টিএনএন।
উল্লেখ্য, গতকাল সোমবার ‘অগ্নিপথ’ ছবির সাফল্যে সঞ্জয় দত্তের দেওয়া এক পার্টিতে মারমুখো শাহরুখ বলিউডের চলচ্চিত্র নির্মাতা সিরিশ কুন্দারের চুল ধরে টেনে তাঁকে মাটিতে ফেলে দিয়েছিলেন।


দুরন্ত রাজশাহীর শুভেচ্ছা দূত ফুয়াদ, শুভ
বাংলাদেশ প্রিমিয়ার লিগ (বিপিএল) টি-টোয়েন্টি ক্রিকেটে আসর মাতাতে বিভিন্ন দলে শুভেচ্ছা দূত হিসেবে যোগ দিচ্ছেন বাংলাদেশের চলচ্চিত্র, টিভি নাটক, সংগীত ও মডেলিংসহ বিভিন্ন অঙ্গনের তারকাশিল্পীরা। সে ধারাবাহিকতায় বিপিএলে দুরন্ত রাজশাহীর শুভেচ্ছা দূত হিসেবে সম্প্রতি যোগ দিয়েছেন সংগীত পরিচালক ও কণ্ঠশিল্পী ফুয়াদ এবং ডি রকস্টার ও সাউথ এশিয়ান সুপার স্টার খ্যাত কণ্ঠশিল্পী শুভ। বিপিএল দুরন্ত রাজশাহীর সূচনা সংগীতেও কণ্ঠ দিয়েছেন শুভ।
‘পদ্মার ধু-ধু চর, দুরন্ত কৈশোর/মেতে উঠি গম্ভীরা ধ্বনিতে, লেটস মুভ লেটস মুভ রাজশাহী...’ শিরোনামের এ গানটির সুর ও সংগীত পরিচালনা করেছেন ফুয়াদ। গানটিতে আরও কণ্ঠ দিয়েছেন মাইলস ব্যান্ডের অন্যতম ভোকাল হামিন আহমেদ, নেমেসিস ব্যান্ডের জোহাদ ও নবীন কণ্ঠশিল্পী মৌরি। এরই মধ্যে দুরন্ত রাজশাহী দলের ঊর্ধ্বতন কর্মকর্তাদের সঙ্গে চুক্তি হয়েছে তাঁদের।
শুভ বলেন, ‘মজার ব্যাপার হচ্ছে, আজকের প্রথম আলোর মাধ্যমে জানতে পারলাম জন্মসূত্রে বরিশালের না হয়েও টুটুল ভাই বরিশাল বার্নাসের শুভেচ্ছা দূত হয়েছেন। কাকতালীয়ভাবে টুটুল ভাইয়ের মতো আমারও একই অবস্থা। আমার বাড়ি নেত্রকোনায় হলেও শ্বশুরবাড়ি কিন্তু রাজশাহীতে। সে হিসেবে দুরন্ত রাজশাহীর শুভেচ্ছা দূত হওয়াটা আমার ঠিকই আছে।
শুভ আরও বলেন, ‘কাল থেকে বিপিএলের দুরন্ত রাজশাহীর রোড শো শুরু হচ্ছে। শুভেচ্ছা দূত হিসেবে দলটির পক্ষে প্রচারণাসহ খেলার সময় মাঠে উপস্থিত থেকে খেলোয়াড়দের উত্সাহ জোগানোর কাজও করতে হবে।’
জার্মানিতে পুরস্কৃত অপি করিম
অভিনয়শিল্পী অপি করিম ২০১০ সালের ১ অক্টোবর জার্মানির ব্যানবুর্গে অ্যানহাল্ট বিশ্ববিদ্যালয়ে ল্যান্ডস্কেপ আর্কিটেকচার বিষয়ে স্নাতকোত্তর করার জন্য পাড়ি জমান। বিশ্ববিদ্যালয়ের শেষ বর্ষের পরীক্ষায় ভালো ফলাফলের জন্য বিশ্ববিদ্যালয় কর্তৃপক্ষ অপি করিমকে ‘অ্যাওয়ার্ড ফর এক্সামপ্লরি পারফর্মেন্স’-এ ভূষিত করেছে।
গতকাল ৩০ জানুয়ারি বিকেলে বিশ্ববিদ্যালয়ের তথ্য ও প্রযুক্তি বিভাগের ভাইস প্রেসিডেন্ট আইনার ক্রেজলার আনুষ্ঠানিকভাবে অপি করিমের হাতে পুরস্কারটি হস্তান্তর করেন।
অপি করিমের পুরস্কারপ্রাপ্তির বিষয়টি তাঁর স্বামী মাসুদ হাসান উজ্জ্বল প্রথম আলো অনলাইনকে নিশ্চিত করেছেন। ‘অ্যাওয়ার্ড ফর এক্সামপ্লরি পারফর্মেন্স’ পুরস্কারের মূল্যমান ১০০০ ইউরো।
জানা গেছে, ল্যান্ডস্কেপ আর্কিটেকচার পড়ার আগে ইংরেজি সাহিত্যের একটি কোর্সেও অপি করিমের অনেক ভালো ফলাফল ছিল। অপি বিশ্ববিদ্যালয়ের সামাজিক-সাংস্কৃতিক কর্মকাণ্ডেও উল্লেখযোগ্য অবদান রেখেছেন।
আর সবকিছু মিলিয়েই বিশ্ববিদ্যালয় কর্তৃপক্ষ অপি করিমকে এ পুরস্কার প্রদান করেছে বলে জানা গেছে। অ্যানহাল্ট বিশ্ববিদ্যালয়ের ভাইস প্রেসিডেন্ট এক বিবৃতিতে অপি করিমকে বড় সম্পদ হিসেবেও অভিহিত করেছেন।


সন্তান পিঠে নিয়ে পর্বতে উঠলেন মা
এই সাহসিকতাকে কীভাবে সংজ্ঞায়িত করা যায়? মায়ের পর্বত জয় করার শখ, কিন্তু একা নন। প্রচণ্ড ঝুঁকি নিয়ে সন্তানকে পিঠে নিয়ে কয়েকটি পর্বত আরোহণ করেছেন এই মা। একটি বিশাল পর্বত আরোহণের সময় তার পিঠে ঝুলে আছে তার সন্তান। নেই কোনো নিরাপত্তারব্যবস্থা।
এই দুঃসাহসী নারীর নাম মেনা প্রিচার্ড (২৬)। যিনি জীবনের ঝুঁকি নিয়ে কয়েকটি পর্বত আরোহণ করেছেন কোলের কন্যাসন্তান ফিয়নকে নিয়ে।
তবে তাঁর শুরুটা অনেক আগেই। ফিয়নের বয়স যখন মাত্র চার মাস তখন মেনা তাকে সঙ্গে নিয়ে আরোহণ করেন যুক্তরাজ্যের সাউথ ওয়েলসের সর্বোচ্চ পর্বত পেন-ই-ফেন।
গতকাল সোমবার মেনা তাঁর ব্যক্তিগত ব্লগে একটি ছবি প্রকাশ করেছেন। সেখানে দেখা যায়, তিনি তাঁর সন্তানকে পিঠে নিয়ে একটি পর্বত আরোহণ করছেন। মেনার মাথায় হেলমেট থাকলেও তার সন্তানের নিরাপত্তার জন্য তেমন কোনো ব্যবস্থা নেননি তিনি। তবে সবার মনে জন্ম নেওয়া এই প্রশ্নের উত্তরও দিয়েছেন মেনা। এ প্রসঙ্গে মেনা বলেন, ‘আমি কী ধরনের নিরাপত্তার মধ্যে ছিলাম কিংবা ওই পরিস্থিতি কতটুকু নিরাপদ ছিল, সেটি বুঝতে না পারলে সবার কাছেই এটি বিপজ্জনক মনে হতে পারে।’ তিনি আরও বলেন, ‘আমাদের জীবন প্রতি মুহূর্তই ঝুঁকির মধ্যে রয়েছে। শুধু পর্বত আরোহণ করলেই আমাদের জীবন ঝুঁকিপূর্ণ হয়ে উঠবে, তা কিন্তু নয়।’
শুধু পর্বত জয় করাই শখ নয় মেনার। সমুদ্র ভ্রমণ করতে অনেক ভালো লাগে তাঁর। একই সঙ্গে পড়াশোনাও চালিয়ে যাচ্ছেন তিনি। গতকাল ডেইলি মেইলকে তিনি বলেন, ‘অনেকে বলতে পারেন আমি অনেক বেশি ঝুঁকি নিচ্ছি। আমি আমাদের নিরাপত্তার বিষয়ে অনেক বেশি সচেতন। আমি এমন কিছু করব না, যা আমার বাচ্চাকে বিপদের মুখে ঠেলে দিতে পারে।’
মেনা যখন তিন মাসের অন্তঃসত্ত্বা সে সময় স্বামীর সঙ্গে বিচ্ছেদ ঘটে তাঁর। এর পর থেকেই তিনি ওয়েলসে তাঁর মা-বাবার সঙ্গে বসবাস করছেন।


ফিল্মফেয়ারে সেরা রণবীর-বিদ্যা
৫৭তম ফিল্মফেয়ার অ্যাওয়ার্ডস অনুষ্ঠানে সেরা অভিনেতার পুরস্কার জিতেছেন রণবীর কাপুর এবং সেরা অভিনেত্রী হয়েছেন বিদ্যা বালান। ‘রকস্টার’ ছবিতে অভিনয়ের জন্য সেরা পুরস্কার গেছে রণবীরের ঝুলিতে আর ‘ডার্টি পিকচার’ ছবির জন্য পুরস্কার জিতেছেন বিদ্যা।
রণবীর অভিনীত ‘রকস্টার’ ছবিটি পুরস্কার জিতেছে পাঁচটি বিভাগে। এ ছবিটি সেরা অভিনেতা, সমালোচকদের দৃষ্টিতে সেরা অভিনেতা, সংগীতপরিচালক, সংগীত ও কণ্ঠশিল্পী (পুরুষ) বিভাগে সেরার পুরস্কার জিতেছে।
রণবীরের হাতে সেরা অভিনেতার পুরস্কার তুলে দেন অভিনেত্রী রেখা এবং পরিচালক যশ চোপড়া। সেরা অভিনেতার পুরস্কার জেতার পর রণবীর কাপুর বলেন, ‘আমি ছোটবেলা থেকেই সেরা অভিনেতার পুরস্কার জিতে নিতে চেয়েছি। এবার চতুর্থবারের মতো পুরস্কার পেলাম আমি। মনে হচ্ছে, আমার প্রতিটি স্বপ্নই বাস্তব হচ্ছে। বেশ ভালো লাগছে। রকস্টার ছবিতে আমাকে সুযোগ দেওয়ার জন্য ইমতিয়াজ স্যারকে ধন্যবাদ।’
বিদ্যা বালানের হাতে সেরা অভিনেত্রীর পুরস্কার তুলে দেন শ্রীদেবী ও বনি কাপুর। বিদ্যা তাঁর প্রতিক্রিয়ায় বলেন, ‘আজকের রাত নারীদের জন্য নিজেকে জানানোর রাত। আমার জীবনের সঙ্গে জড়িত সব নারীর জন্যই এ পুরস্কার। ডার্টি পিকচার ছবির দলটির সবার জন্যই এ পুরস্কার।’
নির্মাতাকে পেটালেন শাহরুখ!
বলিউডে রীতিমতো তোলপাড় তুলেছে খবরটি। মুম্বাইয়ের এক হোটেলে সঞ্জয় দত্তের দেওয়া পার্টিতে উপস্থিত হয়ে ফারাহ খানের স্বামী সিরিশ কুন্দার গায়ে হাত তুলেছেন শাহরুখ খান। ফিল্মফেয়ার অনুষ্ঠান শেষ করে সোমবার ভোর সাড়ে চারটার দিকে তিনজন দেহরক্ষীসহ সঞ্জয় দত্তের দেওয়া পার্টিতে পৌঁছেন শাহরুখ। সেখানে পৌঁছেই তিনি সিরিশ কুন্দারের দিকে তেড়ে যান এবং তাঁর চুল ধরে মাটিতে ফেলে দেন। শাহরুখের এ কাণ্ডের খবর জানিয়েছে টিএনএন।
প্রত্যক্ষদর্শীর বরাতে টিএনএন জানিয়েছে, হাজির হওয়ার পর শাহরুখ খান পরিচালক সিরিশের দিকে তেড়ে যান। এরপর তাঁকে চুল ধরে ফেলে দেন। এ সময় বাবা দেওয়ান ঘটনার সুরাহায় এগিয়ে এলে তাঁর সঙ্গেও বাক-বিতণ্ডায় জড়িয়ে পড়েন শাহরুখ। শেষে সঞ্জয় দত্ত এসে সরিয়ে নিয়ে যান শাহরুখ খানকে। এর পর কুন্দারও অনুষ্ঠান ছেড়ে যান। এ সময় অবশ্য ফারাহ খান উপস্থিত ছিলেন না। তিনি বাইরে শুটিংয়ে ব্যস্ত ছিলেন।
বলিউডের টিনসেলে ভদ্রলোক হিসেবেই খ্যাতি রয়েছে শাহরুখ খানের। অথচ শাহরুখের হঠাত্ এমন মারমুখো হওয়ার কারণ কী? কানাঘুষা হচ্ছে, শাহরুখ-প্রিয়াঙ্কাকে জড়িয়ে কোনো কথা হয়তো বলে থাকবেন সিরিশ কুন্দার। কিন্তু কুন্দারের পক্ষ থেকে তা অস্বীকার করা হচ্ছে। শাহরুখের রা ডট ওয়ান ছবিটি নিয়ে টুইটারে শাহরুখের অপছন্দের টুইটও করেছিলেন কুন্দার। সে রাগেও হয়তো কুন্দারকে অনুষ্ঠানে দেখেই আরও রেগে তেড়ে গিয়েছিলেন তিনি! তবে কেউ বিষয়টি নিয়ে স্পষ্ট করে কিছু বলছেন না।
সে ক্ষেত্রে কারণটি ঠিক কী হতে পারে? সব ঘটনা জেনে এর একটি উত্তর দিয়েছেন নির্মাতা সিরিশ কুন্দারের স্ত্রী প্রখ্যাত কোরিওগ্রাফার ফারাহ খান। তিনি জানিয়েছেন, ‘শাহরুখ আমার ভালো বন্ধু। সে আমাকে একসময় বলত, সমস্যা সমাধানের ক্ষেত্রে সবচেয়ে বাজে ব্যাপার হচ্ছে, গায়ে হাত তোলা। আর শেষ পর্যন্ত সেই কিনা এটা করে বসল!’
এদিকে মারামারির সময় শাহরুখের পক্ষ নিয়েছেন সঞ্জয় দত্ত—এমন খবরও চাউর হয়েছে। তবে অভিযোগ অস্বীকার করে সঞ্জয় বলেছেন, ‘আমি মারামারিটা ঠেকিয়েছি মাত্র।’
ভারতে মুগ্ধ অপরাহ!
জীবনের প্রথম ভারত ভ্রমণ শেষে যুক্তরাষ্ট্রে ফিরেছেন জনপ্রিয় মার্কিন টেলিভিশন ব্যক্তিত্ব ও টক শোর রানি অপরাহ উইনফ্রে। উইনফ্রে তাঁর টক শো ‘নেক্সট চ্যাপটার’ এর শ্যুটিং জন্য ভারতে এসেছিলেন।
পাঁচ দিনের ভারত ভ্রমণ শেষে সম্প্রতি টুইটারে এক খুদে বার্তায় ৫৭ বছর বয়সী অপরাহ উইনফ্রে লিখেছেন, ‘ভারতে ভ্রমণের অভিজ্ঞতাটা ছিল অসাধারণ।’
অসাধারণ তো হবেই। এ পাঁচ দিন উইনফ্রের পায়ের নিচে সব সময় যেন সর্ষেই ছিল! প্রথম ভারত সফর হিসেবে কম ঘোরেননি তিনি। বৃন্দাবন, আগ্রা এবং জয়পুর সাহিত্য উত্সব পরিদর্শন করেছেন, জয়পুরের রাজ পরিবারের উষ্ণ সংবর্ধনা আর আন্তরিকতাপূর্ণ আতিথ্য পেয়েছেন।
এ ছাড়া মুম্বাইতে অভিষেক বচ্চন ও ঐশ্বরিয়া রাই বচ্চনের মেয়েকে দেখতে বচ্চনদের বাড়িতে গিয়েছেন। ভারতের বিশিষ্ট ব্যক্তি পরমেশ্বর গোদরেজের বাড়িতে আয়োজিত একটি অনুষ্ঠানেও অংশ নিয়েছিলেন তিনি। তাঁর সম্মানে মুম্বাইয়ে আয়োজিত হয়েছিল জাঁকালো পার্টি।
ভারতের রাজকীয় ও উচ্চবিত্ত সমাজের অভিজ্ঞতার বাইরেও তাঁর নতুন অনুষ্ঠানের জন্য পরিচালিত গবেষণার অংশ হিসেবে অপরাহ দক্ষিণ মুম্বাইয়ের বস্তিতেও ঘুরেছেন। মাত্র এক সফরেই বহু বর্ণিল এ বিচিত্র অভিজ্ঞতা পেয়ে ভারত-মুগ্ধ হতেই পারেন অপরাহ, বিচিত্র কি!


মুঠোফোনে ‘পড়শী টু’
বাংলাদেশে প্রথম মুঠোফোনে অ্যালবাম প্রকাশ করেন হাবিব ওয়াহিদ। অগ্রজ শিল্পীদের দেখানো পথে এবার হাঁটলেন নতুন প্রজন্মের কণ্ঠশিল্পী পড়শীও। মুঠোফোনে মুক্তি পেয়েছে তাঁর দ্বিতীয় একক অ্যালবাম ‘পড়শী টু’। ভালোবাসা দিবস উপলক্ষে ফেব্রুয়ারি মাসের প্রথম সপ্তাহে শ্রোতারা অ্যালবামটি সিডি আকারে পাবেন।
গত শুক্রবার থেকে গ্রামীণফোনের গ্রাহকেরা মুঠোফোন থেকে ৪৮৭৮ নম্বরে ডায়াল করে শুনতে পারছেন পড়শীর নতুন অ্যালবামের পাঁচটি গান। গানগুলোর শিরোনাম হচ্ছে— একা একা, অনুশোচনা, প্রণয়, খুঁজে খুঁজে এবং এ কেমন ভালোবাসা।
পড়শী বলেন, অ্যালবামের প্রচারণার জন্য এবং পাইরেসি রোধ করতে এ উদ্যোগ নেওয়া হয়েছে।
পড়শী টু অ্যালবামে গান আছে ১০টি। দুটি গানে দ্বৈত কণ্ঠ দিয়েছেন আরফিন রুমি ও জুয়েল মোর্শেদ। চারটি গানের কথা লিখেছেন রবিউল ইসলাম জীবন। অন্য গানগুলোর কথা লিখেছেন রাসেল ওনীল, জাহিদ আকবর ও মিথিলা ইবরার। সুর ও সংগীতায়োজনে ইবরার টিপু, বাপ্পা মজুমদার, আরফিন রুমি, সন্ধি ও সাজিদ সরকার।
পড়শী আরও বলেন, ‘আমার প্রথম অ্যালবামটি শ্রোতারা পছন্দ করেছেন। ফলে এই অ্যালবামে ভালো করার দায়িত্বটা বেড়ে গেছে। অ্যালবামটির একটি গানের চমত্কার ভিডিও তৈরি করেছি। বান্দরবানের নীলগিরিতে চার দিন ধরে এর শুটিং করা হয়েছে।’
‘পড়শী টু’ অ্যালবামটি বাজারে আনছে জি-সিরিজ। প্রতিষ্ঠানটির কর্ণধার নাজমুল হক ভূইয়া বলেন, ‘আমরা বেশ কয়েক মাস ধরে কোনো অ্যালবাম মুক্তির আগে মুঠোফোনে প্রকাশ করছি। এটিও তারই একটি প্রক্রিয়া। এটা আসলে অ্যালবামের এক ধরনের প্রচারণা। এখানে ৮ বিট ৮ কিলোহার্জ এ শ্রোতারা শুধুমাত্র গানটি শুনতে পারবেন। কোনো ধরনের ডাউনলোড করতে পারবেন না।’
উল্লেখ্য, পড়শীর প্রথম একক অ্যালবাম প্রকাশিত হয়েছিল ২০১০ সালে রোজার ঈদে। অ্যালবামের ‘লজ্জা’, ‘তোমারই পরশ’, ‘মেঘলা দুপুর’ গানগুলো এখনো বেশ জনপ্রিয়।
যাঁরা ভালোবাসতে জানেন তাঁদের জন্য গানগুলো
‘এর বেশি ভালোবাসা যায় না’ আর ‘সূর্য মুচকি হাসে’—দুই বছর আগে এই দুটি গান তুমুল জনপ্রিয় হওয়ায় রাতারাতি গীতিকার আর সুরকার থেকে কণ্ঠশিল্পী বনে যান শফিক তুহিন। একই বছর (২০১০) বের হয় তাঁর দুটি একক অ্যালবাম—স্বপ্ন এবং তুমি ও শফিক তুহিন ডটকম। এবার একক নয়, শফিক তুহিনের লেখা, সুর করা আর গাওয়া গান নিয়ে এসেছে মিশ্র অ্যালবাম পাগলামী। প্রকাশ করেছে মিউজিক ক্যাফে। এতে তাঁর সঙ্গে দ্বৈতকণ্ঠের গানগুলো গেয়েছেন ন্যান্সি, কনা ও এলিটা। রয়েছে শফিক তুহিন আর ন্যান্সির একক কণ্ঠের গানও। কথা হলো শফিক তুহিনের সঙ্গে।
অ্যালবামটির নাম ‘পাগলামী’ কেন?
যাঁরা সত্যিকার অর্থে ভালোবাসতে জানেন, তাঁরা আসলেই পাগল। ভালোবাসার এই পাগল মানুষেরা মনের আনন্দে হাসেন আবার নিজের দুঃখে একান্তে বসে কাঁদতে জানেন। ভালোবাসার এমন মানুষের জন্য আমার এবারের অ্যালবাম পাগলামী। আশা করছি, আমার এই পাগলামী সবার ভালো লাগবে।
অ্যালবামটির জন্য কী ধরনের গান তৈরি করেছেন?
সবগুলোই রোমান্টিক ও মেলোডি ধাঁচের। আসলে প্রেমের গানে যে মজাটা দরকার, সেটাই দেওয়ার চেষ্টা করেছি।
আপনার সঙ্গে দ্বৈতকণ্ঠের গানগুলো যাঁরা গেয়েছেন, তাঁদের প্রত্যেকের গান গাওয়ার ধরন একেবারেই আলাদা। একজনের সঙ্গে অন্যজনের কোনো মিল নেই।
ঠিকই বলেছেন। ন্যান্সি, কনা ও এলিটার গানের সুর করার সময় এই দিকটি বিশেষভাবে খেয়াল রেখেছি। তাঁদের কণ্ঠে যে ধরনের গান শ্রোতারা পছন্দ করবে, তেমনিভাবে কাজ করেছি। নতুন করে কিছু আরোপ করতে চাইনি। আমার তো ধারণা, এ কারণেই প্রতিটি গান অন্যটি থেকে একেবারে আলাদা হয়েছে।
অ্যালবামের গানগুলো নিয়ে মিউজিক ভিডিও তৈরির ইচ্ছ আছে?
অবশ্যই। বৃহস্পতিবার থেকে তিন দিন সিলেটে দুটি গানের মিউজিক ভিডিও তৈরির জন্য শুটিং করব। গান দুটি হলো, ‘পাগলামী’ আর ‘এবং ভালোবাসা’। অ্যালবামটির প্রচারণাকাজের জন্য এই মিউজিক ভিডিও দুটি ব্যবহার করা হবে। এ ছাড়া অন্য গানগুলোর মিউজিক ভিডিও এরই মধ্যে তৈরি করব। রোজার ঈদের আগে পাগলামীর মিউজিক ভিডিও অ্যালবামটি বাজারে আনার পরিকল্পনা আছে।


নিজের ওয়েবসাইট খুলছেন মাধুরী
বলিউডে দ্বিতীয় ইনিংস শুরুর স্বপ্ন নিয়ে গত বছর যুক্তরাষ্ট্র থেকে সপরিবারে দেশে ফিরে এসেছেন এক সময়ের পর্দা কাঁপানো বলিউডের অভিনেত্রী মাধুরী দীক্ষিত। এবার তিনি নিজের অফিসিয়াল ওয়েবসাইটের কাজে হাত দিয়েছেন। শিগগিরই তাঁর ওয়েবসাইটটি উদ্বোধনের পরিকল্পনা করছেন তিনি।
এ প্রসঙ্গে টুইটারে এক বার্তায় ৪৪ বছর বয়সী এই অভিনেত্রী লিখেছেন, ‘madhuridixit-nene.com নামে ওয়েবসাইট খোলার সিদ্ধান্ত নিয়েছি। সবার জন্য এক্সক্লুসিভ সব কনটেন্ট দিয়েই সাজানো হবে এটি। সহযোগিতার জন্য সবাইকে অসংখ্য ধন্যবাদ।’
মাধুরী আরও লিখেছেন, ‘আপনারা চাইলে এখনই এই ওয়েবসাইটের সঙ্গে যুক্ত হতে পারবেন। আপনাদের পরামর্শের অপেক্ষায় রইলাম।’
তেজাব, সাজন, বেটা, দিল, হাম আপকে হ্যায় কৌন, দেবদাসসহ অসংখ্য হিট ছবি উপহার দিয়েছেন মাধুরী। চিকিত্সক শ্রীরাম নেনের সঙ্গে ২০০২ সালে গাঁটছড়া বাঁধার পর যুক্তরাষ্ট্রে পাড়ি জমিয়েছিলেন বলিউডের এই অভিনেত্রী। বিয়ের পর কেবল ‘আজা নাচলে’ ছবিতেই অভিনয় করেছেন নাচে অসাধারণ পারদর্শী এই তারকা। সর্বশেষ ড্যান্স রিয়েলিটি শো ‘ঝলক দিখলা যা ৪’-এর বিচারক হিসেবে দায়িত্ব পালনের পর আবারও আলোচনায় উঠে আসেন মাধুরী। এই মুহূর্তে ‘দেধ ইশকিয়া’ ছবিসহ ছোট পর্দার কাজও করছেন তিনি।
মাইলি সাইরাসের ব্যায়াম-বিপত্তি!
মাইলি সাইরাস
নিজের ঘরে শারীরিক কসরত বা ব্যায়ামের চর্চা করতে গিয়ে বেশ বেকায়দাতেই পড়েছেন মার্কিন পপগায়িকা ও অভিনেত্রী মাইলি সাইরাস। ব্যায়াম চর্চা করতে গিয়ে মেঝেতে আছাড় খেয়ে সম্প্রতি কোমরের হাড় ভেঙে ফেলেছেন ১৯ বছর বয়সী এই পপতারকা।
এ প্রসঙ্গে এক টুইটার বার্তায় মাইলি লিখেছেন, ‘নিজের ঘরেই ব্যায়াম চর্চা করছিলাম। সবকিছু ঠিকঠাকই চলছিল। কিন্তু ফ্রন্ট ফ্লিপের পর ল্যান্ডিংয়ের সময়ই বিপত্তিটা বাধল। সোফার সঙ্গে আঘাত লেগে কোমরের একটি হাড় ভেঙে গেছে আমার।’ মাইলি আরও লিখেছেন, ‘অনাকাঙ্ক্ষিত এই ঘটনায় আমার টেইলবোনে চিড় ধরেছে। এর আগে বালিশের সঙ্গে হোঁচট খেয়ে হাত ভেঙেছিলাম আমি। এবার যেন সে রকম একটি ঘটনারই পুনরাবৃত্তি ঘটল। বুঝি না, কেবল আমার সঙ্গেই কেন এমন হয়!’
শাহরুখ-কুন্দার অবশেষে ভাব!
গত সোমবার সঞ্জয় দত্তের পার্টিতে শাহরুখ খান ফারাহ খানের স্বামী সিরিশ কুন্দারকে আক্রমণ করে ধরাশায়ী করার পর হতভম্ভ হয়ে পড়েছিল বলিউড। মঙ্গলবার বিকেলে বিবাদ মিটেছে সিরিশের সঙ্গে শাহরুখের। আর এটা সম্ভব হয়েছে ফারাহ খানের ভাই সাজিদ খান ও শাহরুখ পত্নী গৌরি খানের মধ্যস্থতার কারণেই।
সাজিদ ও গৌরির উদ্যোগে শাহরুখের বাসভবন মান্নাতে আলোচনায় বসেছিলেন শাহরুখ-সিরিস। টিওআই এক খবরে জানিয়েছে, আলোচনার একপর্যায়ে বিবাদ ভুলে গিয়ে সমঝোতায় পৌঁছান তাঁরা। বিষয়টির সত্যতা নিশ্চিত করে সাজিদ খান বলেছেন, ‘শাহরুখকে পরিবারের সদস্য বলেই মনে করি আমরা। ফারাহ-সিরিশের বিয়েতে মাত্র তিনজন সাক্ষীর মধ্যে একজন ছিলেন শাহরুখ। সম্প্রতি ঘটে যাওয়া অনাকাঙ্ক্ষিত ঘটনার পর তাঁদের ভেতরের বিবাদ মিটিয়ে ফেলার উদ্যোগ নিই আমি এবং গৌরি। আমরা সবাই শাহরুখের মান্নাত বাসভবনে একত্রিত হই। শেষ পর্যন্ত তাদের সব দ্বন্দ্বের অবসান হয়েছে।’
এদিকে ফারাহ বলেছেন, ‘শাহরুখ-সিরিশের ভাব হয়ে যাওয়ায় আমি যে কী পরিমাণ স্বস্তি পাচ্ছি, তা বলে বোঝাতে পারব না। আর এর পুরো কৃতিত্ব সাজিদ ও গৌরির।’
ফারাহ আরও বলেছেন, ‘এ ঘটনা আমার জন্য যেন শাপে বরই হয়েছে। কারণ, শাহরুখ কথা দিয়েছেন, তাঁর এবং আমার ভেতর গত দুই বছর ধরে যে মনোমালিন্য চলছে তা ভুলে গিয়ে আবারও আগের মতো বন্ধু বনে যাবেন তিনি। তাঁর এই কথা শোনার পর মনে হচ্ছে, আমার কাঁধ থেকে যেন বিশাল একটা বোঝা নেমে গেল।’


অতৃপ্তি ঘুচল ফারজানা ছবির
অভিনয়শিল্পী ফারজানা ছবি মঞ্চ ও টিভি নাটকে কাজ করছেন অনেক দিন। কিন্তু এই সময়ে চলচ্চিত্রে কাজ করা হয়নি তাঁর। এ নিয়ে কিছুটা আক্ষেপ ছিল তাঁর। এবার সেই অতৃপ্তি ঘুচল। ফারজানা ছবি সম্প্রতি ‘জ্যোত্স্না রাতের গল্প’ নামের একটি চলচ্চিত্রের শুটিং শুরু করেছেন। পরিচালনা করছেন বিপ্লব হায়দার। ২৯ জানুয়ারি বরিশালের স্বরূপকাঠির চরাঞ্চল থেকে চলচ্চিত্রটির শুটিং শুরু হলেও পরের দিন ৩০ জানুয়ারি থেকে শুটিংয়ে অংশ নেন ফারজানা ছবি।
জানা গেছে, ‘জ্যোত্স্না রাতের গল্প’ চলচ্চিত্রের বিষয়বস্তু ৮৮ সালের বন্যা-পরবর্তী সময়কাল। এখানে ফারজানা ছবির চরিত্রের নাম মালা।
ছবি বলেন, ‘আমি বরাবরই বৈচিত্র্যময় কাজ করতে পছন্দ করি। তবে জ্যোত্স্না রাতের গল্প সম্পূর্ণ ভিন্ন প্রেক্ষাপটের চলচ্চিত্র। মালা চরিত্রটি যেহেতু একটি নির্দিষ্ট সময়কালের বাস্তবতার প্রতিনিধিত্ব করছে সেহেতু এই চরিত্রটিকে সফল রূপায়ণ আমার জন্য একটি চ্যালেঞ্জ ও বটে।’
ফারজানা ছবি সম্প্রতি এসিডদগ্ধ নারীদের ওপর নির্মিত একটি খণ্ড নাটকের কাজ শেষ করেছেন। ‘দুদ্দা’ নামের এই নাটকে ছবি একজন এসিডদগ্ধ নারীর চরিত্রে অভিনয় করেছেন। এতে তাঁর সহশিল্পী হলেন হাসান মাসুদ।
অবশেষে কলকাতা যাচ্ছেন মীরাক্কেলের বাকি দুজন
অবশেষে কলকাতা যাচ্ছেন জি বাংলার জনপ্রিয় রিয়েলিটি শো ‘মীরাক্কেল আক্কেল চ্যালেঞ্জার-৬’ বাংলাদেশের অন্যতম দুই প্রতিযোগী আবু হেনা রনি ও আনোয়ারুল আলম সজল। গতকাল মঙ্গলবার ভারতীয় দূতাবাস কর্তৃপক্ষের কাছে থেকে কলকাতার যাওয়ার ভিসা হাতে পেয়েছেন তাঁরা। আজ বুধবার বিকেল চারটার ফ্লাইটে কলকাতার উদ্দেশে ঢাকা ছাড়বেন রনি ও সজল।
রনি ও সজল প্রথম আলো অনলাইনকে বলেন, ‘গত দুই সপ্তাহ ধরে জি বাংলার দর্শক আমাদের দেখতে পাননি। এ জন্য ফেসবুক ও মুঠোফোনের মাধ্যমে অসংখ্য মানুষের নানা প্রশ্নের জবাব দিতে হয়েছে। অবাক হয়েছি বাংলাদেশের এত মানুষ মীরাক্কেলে আমাদের দেখেন। খুব ভালো লেগেছে। বলতে পারেন ভালো করার দায়িত্বটাও অনেকখানি বেড়ে গেছে।’
রনি ও সজল আরও জানান, দুঃখজনক হলেও সত্য যে আজ (বুধবার) কলকাতায় পৌঁছালেও মীরাক্কেলের পরবর্তী আরও চার পর্বে দর্শকেরা আমাদের দেখতে পাবেন, এমন সম্ভাবনা কম। তবে আমাদের বাংলাদেশি অপর দুই ভাই জামিল হোসেন ও ইশতিয়াক নাসিরকে আগামী সপ্তাহ থেকে দেখতে পাবেন। তাঁরা আরও জানান, সাত মাস পর মা-বাবার কাছে এসে আর যেতে ইচ্ছে করছিল না। এটা ঠিক যে নিজেদের আনন্দের কারণে মীরাক্কেলের দর্শকদের আমরা আনন্দ দেওয়া থেকে বঞ্চিত করেছি। তবে আমাদের বিশ্বাস সামনের পর্বগুলো নিজেদের পারফর্মেন্সের মধ্য দিয়ে তা মিটিয়ে দেওয়ার চেষ্টা করব।
উল্লেখ্য, দুই সপ্তাহ দেশে বেড়ানোর পর মীরাক্কেলের চূড়ান্ত পর্বে অংশ নেওয়ার জন্য গত ২৪ জানুয়ারি ঢাকা ছাড়েন জামিল হোসেন ও ইশতিয়াক নাসির। এরই মধ্যে তাঁরা দুজন মীরাক্কেলের চূড়ান্ত পর্বে আগামী সপ্তাহের শুটিংয়ে অংশ নিয়েছেন।
ভারতের ১৬ জন ও বাংলাদেশের ১৪ জন, মোট ৩০ জন প্রতিযোগী নিয়ে শুরু হয়েছিল মীরাক্কেলের এবারের আয়োজনটি। মীরাক্কেলের চূড়ান্ত পর্বে উঠেছেন বাংলাদেশের চার প্রতিযোগী। আগামী মার্চ থেকে এ প্রতিযোগীদের সঙ্গে যুক্ত হবেন বাংলাদেশের আরও ৩০ জন প্রতিযোগী।
প্রতিযোগী নির্বাচনের জন্য ঢাকায় আসবেন ‘মীরাক্কেল-৬’-এর অনুষ্ঠান পরিচালক শুভংকর চট্টোপাধ্যায়, নির্বাহী পরিচালক নবনীতা সেন, অভিষেক চট্টোপাধ্যায়, জি বাংলার অনুষ্ঠানপ্রধান সুদীপ্ত ভৌমিক ও ‘দিদি নাম্বার ওয়ান’-এর পরিচালক অভিজিত্ দত্ত।
জানা গেছে, ৩ ফেব্রুয়ারি ঢাকায় এফডিসিতে, ৬ ফেব্রুয়ারি বরিশালের সাউথ কিং মিলনায়তনে এবং ৮ ফেব্রুয়ারি খুলনায় শিল্পকলা একাডেমীতে এই বাছাই কার্যক্রম অনুষ্ঠিত হবে। দেশের অন্যান্য জেলার প্রতিযোগীরাও এতে অংশ নিতে পারবেন। নির্ধারিত দিনের আগে প্রতিযোগীদের বাসা-১৩/১০, সড়ক-২, শ্যামলী ঠিকানায় অথবা ০১৭৫০০৩১৩৪৪-৮ নম্বরে নাম নিবন্ধন করতে হবে।
‘মীরাক্কেল আক্কেল চ্যালেঞ্জার-৬’-এর এখন চলছে এসএমএস রাউন্ড। বাংলাদেশ থেকেও যে কেউ এসএমএস করতে পারবেন। বাংলাদেশের যেকোনো মুঠোফোন থেকে ২২৩৩ এই নম্বরে এসএমএস করে ভোট দিতে পারবেন আগ্রহীরা।


মিলছেন রণবীর-ক্যাট!
বলিউডের একসময়ের রোমান্টিক জুটি ক্যাটরিনা কাইফ এবং রণবীর কাপুরের প্রেমের বিষয়টি ছিল টিনসেলের সবার মুখে মুখে। বলিউড ছাপিয়েও এ জুটির ঘনিষ্ঠতা কিছুদিন মানুষের মুখে মুখেই ফিরছিল। কিন্তু হঠাত্ই তাল কেটেছিল দুজনের সম্পর্কের। আলাদাই হয়ে গিয়েছিলেন দুজন। তবে সম্প্রতি এক খবরে টিএনএন জানিয়েছে, আবারও তাঁদের ঘনিষ্ঠতা বাড়ছে।
ম্যাকাওতে অনুষ্ঠিত একটি পুরস্কার প্রদান অনুষ্ঠানে ক্যাট-রণবীর জুটিকে আবারও একসঙ্গে দেখা গেছে। একটি ঘরোয়া অনুষ্ঠানেও তাঁরা একসঙ্গে সময় কাটিয়েছেন। অবশ্য অনেকেই বলছেন, এবারে তাঁদের দুজনকে দেখে মনে হচ্ছে, সাময়িক বিচ্ছেদে তাঁদের প্রেম নাকি পুড়ে খাঁটি সোনা হয়েছে!
দুজনের সম্পর্ক ভেঙে যাওয়ার পেছনে অবশ্য ‘রোমিও’ রণবীরের বেপরোয়া প্রেমকেই বাঁকা চোখে দেখেন বলিউডবাসী। একসময় নার্গিস ফাখরি, আনুশকা শর্মাসহ কয়েকজনের সঙ্গে রণবীর কাপুরের নিত্যনতুন প্রেমের খবর প্রকাশ পেতে শুরু করে। এ সময় ক্যাটরিনাকেও উপেক্ষা করতে শুরু করেছিলেন রণবীর। ক্যাট তাঁকে সোজা কথায় শুধরে যেতে বলেছিলেন। সে চেষ্টা করার জন্য আবার সময়ও চেয়ে বসেছিলেন রণবীর। হতাশ ক্যাট আর কোনো ঝুঁকি নিতে চাননি। ফলে আলাদাই হয়ে যেতে হয়েছিল এ জুটিকে। তবে এবার তাঁরা নাকি বেশ সমঝে চলার নীতিতেই চলছেন।
ম্যাকাওতে দেখা হওয়ার আগে অবশ্য এ জুটিকে আরেকবার একসঙ্গে সময় কাটাতে হয়েছিল। তখন দুজনের মনেই ছিল সম্পর্ক ভাঙার জ্বালা। ক্যাট তখন সালমান খানের বিচ্ছেদ আর রণবীর দীপিকা পাডুকোণের বিরহ ভুলতে চাইছিলেন!
এখন কি তাহলে রাজকন্যা আর রাজপুত্র মিলে সুখের ঘর? সে কথা একমাত্র সময়ই নিশ্চিত করে বলতে পারে!


রুনা লায়লার মা আর নেই
বিশিষ্ট সংগীতশিল্পী রুনা লায়লার মা আমিনা বেগম (৮৭) আর নেই। (ইন্নালিল্লাহি...রাজিউন)। আজ রোববার বিকেল তিনটার দিকে রাজধানীর স্কয়ার হাসপাতালে তিনি শেষ নিঃশ্বাস ত্যাগ করেন। মৃত্যুকালে তাঁর বয়স হয়েছিল ৮৭ বছর। দুই সপ্তাহ আগে হূদরোগে আক্রান্ত হলে তাঁকে হাসপাতালে ভর্তি করা হয়।
কাল সোমবার বাদ আসর জানাজা শেষে তাঁকে বনানী কবরস্থানে তাঁর স্বামী সৈয়দ ইমদাদ আলীর কবরে দাফন করা হবে। তিনি মেয়ে রুনা লায়লা, ছেলে সৈয়দ আলী মুরাদসহ অসংখ্য গুণগ্রাহী রেখে গেছেন।


ধোনির চরিত্রে সালমান খান!
‘বডিগার্ড’ খ্যাত অভিনেতা সালমান খানকে অচিরাত্ ক্রিকেটের ব্যাট হাতে মাঠে দেখা যাবে চার-ছক্কা হাঁকাতে। ভারতীয় ক্রিকেট দলের বর্তমান অধিনায়ক মহেন্দ্র সিং ধোনির চরিত্রে অভিনয় করতে যাচ্ছেন তিনি। মারাঠি ছবি ‘শিকশানাচায়া আইচা ঘো’ এর হিন্দি রিমেকে ধোনির চরিত্রে অভিনয় করছেন তিনি। মারাঠি ছবিটি হিন্দি ভাষায় তৈরির পরিকল্পনা করেছেন পরিচালক মহেশ মাঞ্জারেকার।
মারাঠি ছবিটির হিন্দি রিমেকে রাজি হয়েছেন সালমান, এমন খবর দিয়েছে মিড-ডে ডটকম। শিগগিরই এই ছবির কাজ শুরু করতে চান পরিচালক মহেশ মাঞ্জারেকার। কারণ মারাঠি এই ছবি নিয়ে দক্ষিণের পরিচালক প্রকাশ রাজও ‘ধোনি’ নামে একটি তামিল ছবি তৈরি করবেন বলে জানা গেছে।
পরিচালক মহেশ মাঞ্জারেকার জানিয়েছেন, ‘এখন বলিউডে দক্ষিণের ছবি তৈরির ঢল নেমেছে। তাই বলিউডে আর কেউ প্রকাশের “ধোনি” ছবির স্বত্ব কিনে নেওয়ার আগেই মারাঠি ছবিটি হিন্দিতে তৈরির কাজ শুরু করতে চাই।’
ছবিটির হিন্দি নাম কী হবে তা এখনো ঠিক হয়নি। তবে, ছবির কাহিনি একই থাকছে। এই ছবির কাহিনি পড়াশোনার চাপে পড়া এক ক্রিকেটপাগল তরুণকে নিয়ে।
তামিল ভাষায় মারাঠি এই ছবি তৈরি বিষয়ে মহেশ মাঞ্জারেকার জানিয়েছেন, ‘প্রকাশ আমার বন্ধু। সে যখন আমার ছবিটি তামিল ভাষায় পরিচালনা করতে চাইল, আমি আনন্দের সঙ্গে তাকে সম্মতি দিয়েছি। এই ছবিতে শিক্ষাব্যবস্থা সম্পর্কে ভালো একটি বার্তা দেওয়া হয়েছে এবং আমি সেটা ছড়িয়ে দিতে চাইছি।’
অস্কারে যাবেন না জনি ডেপ!
এ বছর অস্কার আয়োজনে না-ও দেখা যেতে পারে পাইরেটস অব দ্য ক্যারিবিয়ানের ক্যাপ্টেন ‘জ্যাক স্প্যারো’ খ্যাত অভিনেতা জনি ডেপকে। দীর্ঘদিনের প্রেমিকা ভেনেসা পারাদিসের সঙ্গে ব্যক্তিগত সম্পর্কের চিড় তাতে আরও বাড়তে পারে, এই আশঙ্কায় নাকি এবারের অস্কার অনুষ্ঠানেই উপস্থিত হবেন না তিনি।
অস্কার অনুষ্ঠানে জনি ডেপের অনুপস্থিতির এই খবর দিয়েছে আইএএনএস। সংবাদমাধ্যমটি জানিয়েছে, অস্কার এড়িয়ে যাওয়ার এমন খবর চাউর হওয়ার পেছনে রয়েছে ভেনেসার সঙ্গে ডেপের সম্পর্ক ভাঙার গুজব। অনুষ্ঠানে উপস্থিত নানাজনের মুখরোচক কথাবার্তা আর তাঁর ও পারাদিসের সম্পর্ক নিয়ে সবার মুখোমুখি হওয়ার বিষয়টিই এড়াতে চাইছেন জনি।
এবারের অস্কারে ৪৮ বছর বয়সী পুরস্কার জিতবেন, এমন আশাও জনি ডেপ করছেন না। কাজে কাজেই অস্কারে উপস্থিত হয়ে খামোখা ভেনেসা আর তাঁর সম্পর্কের বিষয়টি নিয়ে লোকজনের নজর কাড়তে চাইছেন না ডেপ। শোবিজস্পাই জানিয়েছে, অস্কার আয়োজনে তাঁর ও ভেনেসার উপস্থিতি অস্বস্তিকর পরিবেশ তৈরি করতে পারে বলেই বোধহয় অস্কার এড়িয়ে যাচ্ছেন তিনি।
উল্লেখ্য, আগামী ২৬ ফেব্রুয়ারি কোডাক থিয়েটারে এবারের অস্কার পুরস্কার প্রদান অনুষ্ঠানটি আয়োজিত হবে।


ক থো প ক থ ন
ছবিগুলো আপত্তিকর মনে হয়নি
‘ছবিগুলো ছিল আমার বাসার এক অনুষ্ঠানের। ওই সময় বন্ধুদের সঙ্গে মজা করে কয়েকটি ছবি তুলেছিলাম। সেগুলো আমাদের কয়েকজনের কাছেই ছিল। জানি না কে, কীভাবে তা ফেসবুকে ছড়িয়ে দেয়। তবে ওসব নিয়ে আমি ভাবি না। কারণ, ওগুলো আমার ক্যারিয়ারে কোনো প্রভাব ফেলতে পারবে না। ওই ছবিগুলোকে আমার কাছে আপত্তিকর বলে মনে হয়নি।’ বললেন কল্যাণ। সম্প্রতি তাঁর কিছু আলোকচিত্র ফেসবুকে পাওয়া যায়। ওই প্রসঙ্গে আলাপ হচ্ছিল তাঁর সঙ্গে।
শনিবার রাতে খুব ব্যস্ত ছিলেন নাকি?
হ্যাঁ, ওই দিন ছিল আমার ২৬তম জন্মদিন। বাসায় বন্ধু আর পরিচিতজনেরা এসেছিলেন।
এর আগে দেশের বাইরে কোথাও গিয়েছিলেন? কারণ, ফোনটা বন্ধ পাচ্ছিলাম।
হ্যাঁ, নেপালে গিয়েছিলাম। আসলে যাওয়ার কথা ছিল ভারতের দার্জিলিংয়ে। ভালোবাসা দিবস উপলক্ষে চ্যানেল আইয়ের জন্য অরুণ চৌধুরীর একটি টেলিছবির শুটিং হবে। নাম স্বপ্ন বন্ধু ও ভালোবাসা। গোয়েন্দা গল্প নিয়ে। কিন্তু যখন হাতে ভিসা পেলাম, দেখি সবাই একসঙ্গে যাওয়ার কোনো উপায় নেই। কারণ, সড়কপথে বিভিন্নজনকে বিভিন্ন রুটে ঢুকতে হবে। শেষে পরিকল্পনা বদল করে পরিচালক শুটিং করেছেন নেপালে। কয়েক দিন আগেই ফিরেছি।
চ্যানেল আইয়ের ‘নো ম্যানস ল্যান্ড’ ধারাবাহিকটিতে কাজ করতে কেমন লাগছে?
এখানে আমাকে কবিতা আবৃত্তি করতে হয়। চর্চা দূরে থাক, আমি কখনোই আবৃত্তি করিনি। আর শট দেওয়ার সময় আবৃত্তি করতে গেলেই সবাই হাসতে শুরু করে। পুরো নাটকটিতে কাজ করতে ভালোই লেগেছে।
শুনেছি, মাছরাঙা টিভির ‘সামান্তা’ ধারাবাহিকের শেষ দিকে অনেকগুলো পর্বে আপনি অভিনয় করেছেন।
সামান্তাকে ধীরে ধীরে আমি মৃত্যুর দিকে এগিয়ে নিয়ে যাই। তাকে মাদকাসক্ত হতে সহযোগিতা করি। আসলে নেতিবাচক চরিত্র। আর এই ধারাবাহিকে ধূমপানের দৃশ্যে শুটিং করতে গিয়ে আমি নিজেই অসুস্থ হয়ে পড়েছিলাম।


শাহরুখ-প্রিয়াংকার ‘গোপন আলাপ’!
‘অগ্নিপথ’ ছবির সাফল্য উদযাপনে পার্টির আয়োজন করেছিলেন সঞ্জয় দত্ত। আর সেখানেই বলিউডের নির্মাতা ও কোরিওগ্রাফার ফারাহ খানের স্বামী সিরিশ কুন্দারের গায়ে হাত তুলে হইচই ফেলে দিয়েছিলেন শাহরুখ খান। পরে অবশ্য সিরিশের সঙ্গে বিবাদ মিটিয়ে ফেলেছেন কিং খান। তবে বলিউডের ব্যাপক আলোচিত এ ঘটনা নিয়ে রশি টানাটানি এখনো থামেনি। এরই রেশ ধরে ঘটনার আগ মুহূর্তে প্রিয়াংকা চোপড়ার সঙ্গে শাহরুখ খানের ‘গোপন আলাপচারিতা’ নিয়ে এখন নানা ধরনের কানাঘুষা চলছে।
ফিল্মফেয়ার অ্যাওয়ার্ড অনুষ্ঠান থেকে রাত তিনটার পর সঞ্জয়ের ওই পার্টিতে এসেছিলেন শাহরুখ এবং প্রিয়াংকা। অবশ্য তাঁরা একসঙ্গে পার্টিতে আসেননি। তবে সেখানে আসার পর থেকে কোনার একটি টেবিলে একসঙ্গেই বসেছিলেন তাঁরা।
এ প্রসঙ্গে একজন প্রত্যক্ষদর্শীর উদ্ধৃতি দিয়ে মিডডে ডটকম জানিয়েছে, ‘তাঁরা অন্তত ১৫ মিনিট ধরে আলাপচারিতায় মগ্ন ছিলেন। দুজনই রাত সাড়ে তিনটার পর পার্টিতে এসেছেন। ততক্ষণে অনেক অতিথিই চলে গেছেন। তবে যাঁরা তখনো ছিলেন, শাহরুখ-প্রিয়াংকার টেবিলের ধারে-কাছেও তাঁরা আসেননি। আলাপচারিতার একপর্যায়ে প্রিয়াংকা উঠে পার্টি ছেড়ে চলে যান। এর কিছুক্ষণ পরই শাহরুখ-সিরিশ ঝগড়ার সূত্রপাত।’
পার্টিতে শাহরুখ-প্রিয়াংকার মধ্যে কী কথা হয়েছিল তা জানা না গেলেও, হঠাত্ করে শাহরুখ কেন নিজের ওপর থেকে নিয়ন্ত্রণ হারিয়ে ফেললেন এবং সিরিশের গায়ে হাত তুললেন—তা নিয়ে বলিউডে চলছে নানা জল্পনা-কল্পনা।
শোয়ার্জেনেগারের ‘দিল্লি-দর্শন’
১২তম দিল্লি সাসটেইনেবল ডেভেলপমেন্ট সামিটে অংশ নিতে আজ ২ ফেব্রুয়ারি বৃহস্পতিবার ভারতে আসছেন যুক্তরাষ্ট্রের ক্যালিফোর্নিয়া রাজ্যের সাবেক গভর্নর ও হলিউডের ডাকসাইটে অ্যাকশন তারকা আর্নল্ড শোয়ার্জেনেগার।
বিষয়টির সত্যতা নিশ্চিত করেছেন ইভেন্ট ম্যানেজমেন্ট এজেন্সি উইজক্র্যাফটের সাববাস জোসেফ। তাঁর উদ্ধৃতি দিয়ে মিডডে ডটকম জানিয়েছে, গ্রিন গ্লোব ফাউন্ডেশন অ্যাওয়ার্ডস আসরে সম্মানিত অতিথি হয়ে ২ ফেব্রুয়ারি ভারতে আসছেন আর্নল্ড শোয়ার্জেনেগার। সারা দিন তিনি দিল্লিতেই কাটাবেন।
আজ ২ ফেব্রুয়ারি রাতে দিল্লিতে আয়োজিত গ্রিন গ্লোব ফাউন্ডেশন অ্যাওয়ার্ডসের এক অনুষ্ঠানে বলিউডের অভিনেতা অভিষেক বচ্চনের হাতে পুরস্কার তুলে দেবেন আশির দশকের হলিউডের এই অ্যাকশন আইকন। একজন অভিনয়শিল্পী হিসেবে দূষণমুক্ত সবুজ পৃথিবী গড়ার ক্ষেত্রে গুরুত্বপূর্ণ অবদান রাখার স্বীকৃতি হিসেবেই অভিষেক বচ্চন এই সম্মাননা পাচ্ছেন।
অভিষেকের ঘনিষ্ঠ একটি সূত্র জানিয়েছে, শৈশবে অভিষেক বচ্চনের প্রিয় তারকা ছিলেন শোয়ার্জেনেগার। শোয়ার্জেনেগারের দুঃসাহসিক সব অ্যাকশন ছবি দেখেই বড় হয়েছেন তিনি। হলিউডের এই অভিনেতার সঙ্গে সাক্ষাতের জন্য আগ্রহ নিয়ে অপেক্ষা করছেন অভিষেক। আজ দিল্লিতে অভিষেকের সঙ্গে দেখা হবে তাঁর শৈশবের প্রিয় তারকা শোয়ার্জেনেগারের।
ভারত কিংবা বলিউডের সঙ্গে ‘টার্মিনেটর’ খ্যাত হলিউডের অভিনেতা শোয়ার্জেনেগারের সম্পৃক্ততা এটাই প্রথম নয়। এর আগে অতিথিশিল্পী হিসেবে অক্ষয় কুমার অভিনীত ‘কমবখত ইশক’ সিনেমায় অতিথি চরিত্রে দুঃসাহসিক কিছু স্টান্টে অংশ নিয়েছিলেন তিনি।


ধারাবাহিকে ব্যস্ত রিচি সোলায়মান
টানা ছয় মাস যুক্তরাষ্ট্রে কাটানোর পর গত জানুয়ারি মাসে দেশে ফিরেছেন অভিনয়শিল্পী রিচি সোলায়মান। আর দেশে ফিরে কয়েক দিন বিশ্রাম নিয়েই আবারও কাজে যোগ দিয়েছেন তিনি। শুরু করেছেন নতুন দুটি ধারাবাহিকের কাজ।
চৌধুরী ভিলা নামের ১০৪ পর্বের একটি ধারাবাহিক নাটকে অভিনয় করছেন রিচি। গত ২৫ জানুয়ারি ক্যামেরার সামনে দাঁড়ান রিচি। ধারাবাহিকটি লিখেছেন মশিউল আলম। আর পরিচালনা করছেন হিমেল আশরাফ। নাটকে একজন গৃহকর্মী বা বুয়ার চরিত্রে অভিনয় করছেন রিচি।
নির্মাতা সূত্রে জানা গেছে, চৌধুরী ভিলা নাটকটি এনটিভিতে দেখানো হবে।
এ ছাড়া গত ৩১ জানুয়ারি থেকে সমুদ্রসৈকত কক্সবাজারে শুরু করেছেন নতুন আরেকটি ধারাবাহিকের। নাম ওপাশে বরফ ডানা। পরিচালনা করছেন চয়নিকা চৌধুরী। এতে রিচি সোলায়মানের সহশিল্পী হিসেবে আছেন অভিনয়শিল্পী আনিসুর রহমান মিলন।
প্রথম আলো অনলাইনকে রিচি বলেন, ‘৬ জানুয়ারি দেশে ফেরার পর কিছুদিন বিশ্রামেই ছিলাম। ১৩ জানুয়ারি মিডিয়া পিকনিকে যাওয়ার পর সবাই আমার বাংলাদেশে আসার ব্যাপারটি টের পান। এরপর বেশ কয়েকজন নির্মাতা তাঁদের নাটকে অভিনয়ের ব্যাপারে প্রস্তাব দেন আমাকে। এর মধ্যে চৌধুরী ভিলা এবং ওপাশে বরফ ডানা নাটক দুটির চিত্রনাট্য ভালো লাগাতে অভিনয় শুরু করে দিই। আমার মনে হচ্ছে দুটো নাটকেই অভিনয়ের যথেষ্ট সুযোগ রয়েছে।’
রিচি আরও বলেন, ‘এবার অবশ্য কত দিন দেশে থাকব সে সিদ্ধান্ত এখনো নিইনি। তাই এই সময়ের মধ্যে ভালো কিছু নাটকে অভিনয় করতে চাই।’
উল্লেখ্য, গত বছরের মাঝামাঝি হঠাত্ করেই যুক্তরাষ্ট্রে চলে যান অভিনয়শিল্পী রিচি সোলায়মান। সে সময় জানা গিয়েছিল সহসাই তাঁর দেশে ফেরার সম্ভাবনা নেই। স্বামী, সন্তান আর সংসার নিয়ে আপাতত সেখানেই থাকবেন তিনি। মাস ছয়েক যুক্তরাষ্ট্রে বেড়ানোর পর গত ৬ জানুয়ারি দেশে ফেরেন তিনি।
ধাঙড়পাড়ায় দুই দিন থেকেছি
রোকেয়া প্রাচী অভিনয়শিল্পী। রবীন্দ্রনাথ ঠাকুরকে নিয়ে কোনো অনুষ্ঠান কিংবা বিশেষ কোনো দিবস উপলক্ষে আয়োজিত অনুষ্ঠান উপস্থাপনা করেছেন তিনি। এবার তিনি একুশে টিভিতে একটি অনুষ্ঠান নিয়মিত উপস্থাপনা করছেন। নাম ‘তবুও বাঁধন’। সাম্প্রতিক এবং গুরুত্বপূর্ণ বিষয় নিয়ে থাকছে এখানে আলোচনা। তা নিয়ে কথা বলছেন সংশ্লিষ্ট একজন ব্যক্তি এবং মনোচিকিৎসক মোহিত কামাল। অনুষ্ঠানটি নিয়েই কথা শুরু হলো রোকেয়া প্রাচীর সঙ্গে।
কী ধরনের বিষয়কে ‘তবুও বাঁধন’ অনুষ্ঠানের জন্য বেছে নিচ্ছেন?
আমাদের প্রথম অনুষ্ঠানটি ছিল ‘ছাত্র-শিক্ষক সম্পর্ক’। আজ থাকছে ‘পারিবারিক সম্পর্ক’ নিয়ে। এরপর আমরা যে বিষয়গুলো নিয়ে ভাবছি, তার মধ্যে রয়েছে শিক্ষাপ্রতিষ্ঠানের রাজনীতি, কিশোর-কিশোরীদের সমস্যা ও সচেতনতা, করপোরেট জীবন, নারীদের অধিকার, নারীদের স্বাস্থ্য সচেতনতা, বিভিন্ন বয়সীদের মধ্যে সম্পর্কের টানাপোড়েন—এমনি নানা কিছু।
অনুষ্ঠানটিতে আপনার সঙ্গে একজন মনোচিকিৎসকও থাকছেন। এর কারণ কী?
যেকোনো সমস্যার জন্যই একজন মনোচিকিৎসকের পরামর্শ খুব গুরুত্বপূর্ণ। পাশাপাশি রয়েছে চিকিৎসার ব্যাপারটিও। এ দুটি কাজই করবেন মোহিত কামাল।
অনেক দিন আপনাকে কোনো টিভি নাটকে দেখছি না।
আমার বড় মেয়ে রিমঝিম এবার এসএসসি পরীক্ষা দিচ্ছে। আর ছোট মেয়ে আস্থা নার্সারিতে পড়ছে। ওদের দুজনকেই সময় দিতে হচ্ছে। আমি কখনোই টিভিতে শুধু শুধু চেহারা দেখানোর পক্ষপাতী নই। খুব ভালো কিছু না হলে কাজ করতে পারি না। এখন সামাজিক বিভিন্ন কাজে সময় দেওয়াটাও আমার কাছে বড় দায়িত্ব হয়ে পড়েছে। তবে আজ কিন্তু এটিএন বাংলায় আমার একটা নাটক দেখানো হবে, মেথর। লেখাও পরিচালনা—দুটি কাজই করেছেন সজল আহমেদ।
নাটকটি কী রকম?
ধাঙড়দের জীবন নিয়ে গল্প। সাজ আর পোশাকে তারা সব সময় নিজেদের রঙিন করে রাখে। কিন্তু নানা অপরাধ আর রাজনীতির শিকার হতে হয় তাদের। বারবার তাদেরকে ভাসমান হতে হয়। ধরাছোঁয়ার বাইরে থেকে যায় মূল হোতারা। মেথর নাটকটির কাজ করেছি গণকটুলীর ধাঙড়পাড়ায়। পুরো দুই দিন ওদের বাড়িতে আমরা থেকেছি, খেয়েছি। ওরা খুব চমৎকার মানুষ।


আরণ্যকের চল্লিশ বছর পূর্তি উত্সবে ‘কবর’ (ভিডিও)
‘মূর্তি : কবরে যাবো না। এখানে থাকব।...
নেতা : আগে কথাটা ভাল করে শোন। তুমি বুদ্ধিমান শিক্ষিত ছেলে। চেষ্টা করলেই আমার কথা বুঝতে পারবে। বিশ্ববিদ্যালয়ের সবচেয়ে উঁচু ক্লাসে উঠেছ। অনেক কেতাব পড়েছ। তোমার মাথা আছে।
মূর্তি: ছিল। এখন নেই। খুলিই নেই। উড়ে গেছে। ভেতরে যা ছিল রাস্তায় ছিটকে পড়ে নষ্ট হয়ে গেছে।’
সংলাপগুলো মুনীর চৌধুরীর ‘কবর’ নাটকের। ‘কবর’ নাটকটি তিনি লিখেছিলেন কারাগারে। ১৯৫৩ সালের ২১ ফেব্রুয়ারি রাত ১০টায় ফণি চক্রবর্তীর পরিচালনায় ঢাকা কেন্দ্রীয় কারাগারে প্রথম অভিনীত হয় নাটকটি। নাটকের দল আরণ্যকের প্রথম নাটক ছিল কবর। মুনীর চৌধুরীর লেখা থেকে নির্দেশনা দিয়েছিলেন মামুনুর রশীদ। ১৯৭২ সালের ২০ ফেব্রুয়ারি সন্ধ্যায় ইঞ্জিনিয়ার্স ইনস্টিটিউশন মিলনায়তনে নাটকটির প্রথম প্রদর্শনী হয়। আজ বুধবার ছিল আরণ্যকের চল্লিশতম প্রতিষ্ঠা বার্ষিক।
এ উপলক্ষে বাংলাদেশ শিল্পকলা একাডেমীর জাতীয় নাট্যশালা মিলনায়তনে সূর্যাস্তের মুহূর্তে আলোক প্রজ্বালনের মধ্য দিয়ে উদ্বোধন করা হয় আরণ্যকের ৪০ বছর পূর্তি উত্সব। পরে প্রদর্শন করা হয় কবর নাটকের স্মারক অভিনয়।
নাটকটির উদ্বোধনী প্রদর্শনীতে অভিনয় করেছিলেন আলী যাকের, মামুনুর রশীদ, সুভাষ দত্ত, ইনামুল হক, মুজিব বিন হক, নাজমুল হোসাইন প্রমুখ। স্মারক অভিনয়ে গতকাল নেতা চরিত্রে আলী যাকের, ইন্সপেক্টর চরিত্রে সুভাষ দত্ত, মুর্দা ফকির চরিত্রে মামুনুর রশীদ, দারোয়ান চরিত্রে নাজমুল হোসাইন এবং ছায়ামূর্তি চরিত্রে ইনামুল হককে দেখা গেল আবার।
এই স্মারক অভিনয়ে নাটকের একটি বিশেষ দৃশ্যে অভিনয় করে আরণ্যকের এই প্রজন্মের নাট্যকর্মীরা। দুই প্রজন্মের সেতুবন্ধে কবর নাটকের এই স্মারক অভিনয় দর্শকের জন্য ছিল উপভোগ্য। আর শিল্পীরা হয়ে উঠেছিলেন স্মৃতিকাতর। অনুষ্ঠানে ‘কবর’ নাটকের শিল্পী-কুশলীদের সংবর্ধান দেয়া হয়।
খুলনা রয়েল বেঙ্গলসে হাবিব ও ফেরদৌস ওয়াহিদ
বাংলাদেশ প্রিমিয়ার লিগে (বিপিএল) খুলনা রয়েল বেঙ্গলসের সঙ্গে যুক্ত হলেন সংগীতশিল্পী হাবিব ও ফেরদৌস ওয়াহিদ। বিপিএলে খুলনা রয়েল বেঙ্গলস দলটির একটি শিরোনাম সংগীত তৈরি করেছেন হাবিব। আর এতে তাঁর দ্বৈত কণ্ঠে গান করেছেন হাবিবের বাবা ফেরদৌস ওয়াহিদ।
গতকাল বুধবার হাবিবের স্টুডিওতে গানটির রেকর্ডিং সম্পন্ন হয়। রক ফিউশনধর্মী গানটির কথা হচ্ছে, ‘ঘুম ভুলে যাও, দেখো রূপসার বুক থেকে আসছে নতুন এক ঢেউ/এবার জমবে খেলা, শিকারের এই নেশা, রুখতে পারবে না কেউ/ হুংকার গর্জনে সবটুকু অর্জন, কেড়ে নেবো ব্যাটে আর বলে।’ গানটির কথা লিখেছেন আসিফুর রহমান। সুর ও সংগীত করেছেন হাবিব ওয়াহিদ। আজ বৃহস্পতিবার দুপুরে প্রথম আলো অনলাইনকে হাবিব ও ফেরদৌস ওয়াহিদ দুজনেই খুলনা রয়েল বেঙ্গলসের গানটি করার ব্যাপারটি নিশ্চিত করেন।
হাবিব জানিয়েছেন, ‘আমি এখন ন্যান্সির একক অ্যালবামটির কাজ নিয়েই ব্যস্ত। খুলনা রয়েল বেঙ্গলস দলের গানটি করার জন্য খুব বেশি সময় পাইনি। গানের কথার সঙ্গে সামঞ্জস্য রেখে সুর ও সংগীত পরিচালনা করেছি। সুন্দরবনসহ খুলনার নানা বিষয় তুলে ধরা হয়েছে গানটির কথায়। আমার অন্য গানগুলোর চেয়ে এটি একেবারে আলাদা।’
ফেরদৌস ওয়াহিদ বলেন, ‘এটি বাবা-ছেলের দ্বিতীয়বারের মতো একসঙ্গে গান করা। সারা দেশের মানুষ এখন বিপিএল উন্মাদনায় মত্ত! সবার চোখই এখন এই আয়োজনের দিকে। এই আয়োজন নিয়ে এমন একটি গানে কণ্ঠ দিতে পেরে দারুণ লাগছে! আশা করি সারা দেশের মানুষ গানটি পছন্দ করবে।’
ফেরদৌস ওয়াহিদ আরও বলেন, ‘বাবা হিসেবে নয়। একজন শিল্পী হিসেবে বলতে চাই গানটির মাধ্যমে সবাই অন্য এক হাবিবকে খুঁজে পাবে। রয়েল বেঙ্গল টাইগারের লাফ দেওয়ার যে ছন্দ গানের ছন্দে তার পুরোটাই উঠে এসেছে। সত্যিকার অর্থেই গানটি অনেক বেশি উদ্দীপনা জাগাবে সবাইকে।’
উল্লেখ্য, হাবিব ও ফেরদৌস ওয়াহিদ সর্বশেষ অবশেষে অ্যালবামে একসঙ্গে গান করেন।


লন্ডনে বাড়ি কিনলেন লেডি গাগা
পেশাগত কাজের তাগিদে মাঝেমধ্যেই লন্ডনে থাকতে হয় মার্কিন পপগায়িকা লেডি গাগাকে। যতবারই এই শহরে আসেন, ততবারই দ্য লেনসবরো হোটেলে ওঠেন তিনি। কিন্তু হোটেলে কী আর নিজের বাড়ির মতো চলা যায়! আর এ কারণেই এবার লন্ডনের ফিটজরোভিয়া এলাকায় নিজের নামে একটি অ্যাপার্টমেন্টই কিনে ফেলেছেন ২৫ বছর বয়সী এই খেয়ালি শিল্পী।
বিলাসবহুল অ্যাপার্টমেন্টটির নির্মাণকাজ এখনো পুরোপুরি শেষ হয়নি। এতে রয়েছে আধুনিক নকশার কংক্রিট দেয়াল, মেঝে থেকে ছাদ অবধি বিশাল বিশাল সব জানালা, চারটি বিলাসবহুল পেন্টহাউস, রুফ গার্ডেন ও উঠোন।
বিষয়টির সত্যতা নিশ্চিত করেছে ঘনিষ্ঠ একটি সূত্র। এ প্রসঙ্গে পিটিআই সূত্রটির উদ্ধৃতি দিয়ে জানিয়েছে, লন্ডনে এলেই এখানকার দ্য লেনসবরো হোটেলে উঠতেন লেডি গাগা। কিছুদিন ধরে বেশ ঘন ঘনই লন্ডনে আসা এবং থাকা হতো তাঁর। আর তাই হোটেলে ওঠার ঝামেলা এড়াতে এবার নিজের নামেই লন্ডনে একটি ফ্ল্যাট কেনার সিদ্ধান্ত নিয়েছেন তিনি।


কাল এক মঞ্চে ঢাকা ও কলকাতার তারকারা
অগ্নিমিত্রা পাল, লকেট চ্যাটার্জি ও পাওলি দাম
ভারতের ফ্যাশন ডিজাইনার অগ্নিমিত্রা পালের ডিজাইন করা পোশাক পরে কাল ৩ ফেব্রুয়ারি এক মঞ্চে হাঁটবেন ঢাকা ও কলকাতার তারকারা। ঢাকার তারকার হলেন নোবেল, তিশা, বিন্দু, মম, নওশীন ও মীম। কলকাতার তারকাদের মধ্যে আছেন ঋতুপর্ণা সেনগুপ্ত, লকেট চ্যাটার্জি ও পাওলি দাম। তাঁদের সবার সঙ্গে আরও থাকবেন ঢাকার ২০ জন র্যাম্প মডেল। শুক্রবার সন্ধ্যায় হোটেল র্যাডিসনে অনুষ্ঠিত হতে যাচ্ছে ‘গ্যালারি অ্যাপেক্স লাইফ ইজ বিউটিফুল’ শীর্ষক এই ফ্যাশন শো।
জানা গেছে, ফ্যাশন শোতে অংশ নিতে আজ বৃহস্পতিবার সকালে ঢাকা এসে পৌঁছেছেন অগ্নিমিত্রা পাল ও লকেট চ্যাটার্জি। বাকি দুজন আসবেন কাল শুক্রবার। অ্যাপেক্স অ্যাডেলকি ফুটওয়্যার লিমিটেডের সহযোগিতায় ফ্যাশন শোটি সন্ধ্যা সাতটা ৪৫ মিনিটে শুরু হয়ে শেষ হবে রাত নয়টায়। ‘গ্যালারি অ্যাপেক্স লাইফ ইজ বিউটিফুল’ ফ্যাশন শো মোট পাঁচটি কিউতে অনুষ্ঠিত হবে।
ফ্যাশন শোর সঙ্গে থাকছে গানের অনুষ্ঠানও। এখানে গান করবেন কলকাতার বাংলা গানের জনপ্রিয় শিল্পী রূপঙ্কর।
ফ্যাশন শো থেকে প্রাপ্ত অর্থ প্রথম আলো ট্রাস্টের অধীনে এসিডদগ্ধ নারীদের জন্য সহায়তা তহবিলে প্রদান করা হবে।


‘ওম্যান অব দ্য ইয়ার’ সম্মাননা পেলেন ইভা লংগোরিয়া
দাতব্য কাজে বিশেষ অবদান রাখার স্বীকৃতি হিসেবে ‘ওম্যান অব দ্য ইয়ার’ খেতাব পেলেন মার্কিন অভিনেত্রী ইভা লংগোরিয়া। সম্প্রতি নেভাদা ব্যালে থিয়েটার এই সম্মাননায় ভূষিত করেছে তাঁকে।
৩৬ বছর বয়সী এই মার্কিন অভিনেত্রী বিভিন্ন দাতব্য কাজে নিয়মিতভাবে অংশ নিয়ে আসছেন। প্রতিবন্ধী শিশুদের জীবনযাত্রার মান উন্নয়নের লক্ষ্যে ২০০৬ সালে তিনি প্রতিষ্ঠা করেছিলেন নিজের দাতব্য সংস্থা ইভা’স হিরোস।
‘ওম্যান অব দ্য ইয়ার’ সম্মাননা গ্রহণের সময় নেভাদা ব্যালে থিয়েটারের ভূয়সী প্রশংসা করেছেন এই অভিনেত্রী। পুরস্কার হাতে পেয়ে অনুভূতি জানাতে গিয়ে ইভা বলেছেন, ‘চিকিত্সাসেবাসহ আরও নানা ধরনের কমিউনিটি প্রজেক্টে সম্পৃক্ততার জন্য নেভাডা ব্যালে থিয়েটারের প্রশংসা না করে পারছি না। ইভা বলেন, ‘আমি অত্যন্ত কৃতজ্ঞতার সঙ্গে তাদের দেওয়া সম্মাননা গ্রহণ করছি। তবে দাতব্যমূলক কাজের জন্য পুরস্কৃত হওয়ার কোনো রকম বাসনা আমার মধ্যে নেই। নিজের আনন্দের জন্যই আমি এ ধরনের কাজ করি এবং এটা থেকে আমি যে মানসিক প্রশান্তি পাই, সেটাই যথেষ্ট।’
তাজ দর্শন হলো না শোয়ার্জেনেগারের!
সম্প্রতি ভারত সফরে এসে তাজমহল দেখার জন্য সেখানে ছুটে গিয়েছিলেন হলিউডের অ্যাকশন তারকা ও ক্যালিফোর্নিয়ার সাবেক গভর্নর আর্নল্ড শোয়ার্জেনেগার। কিন্তু তাঁর সে আশায় গুঁড়ে বালি। সাপ্তাহিক বন্ধের কারণে এ যাত্রায় তাজমহল দর্শন আর হলো না ৬৪ বছর বয়সী এই ‘টার্মিনেটর’ তারকার।
‘ব্যাপারটি বেশ বিচলিতই করেছে আর্নল্ডকে’, জানালেন তাঁর ট্যুর গাইড নিতিন সিং। শুক্রবার আগ্রা শহর ঘুরে দেখতে বের হয়েছিলেন আর্নল্ড। একপর্যায়ে তাজমহলের কাছে গিয়ে তা বন্ধ দেখতে পান তিনি। কারণ সপ্তাহের এই দিনটিতে তাজমহলের কাছের একটি মসজিদে নামাজ আদায় করেন মুসলমানেরা।
শেষ পর্যন্ত পাশের একটি রাস্তায় দাঁড়িয়ে তাজমহল দর্শনের দুধের স্বাদ ঘোলে মেটাতে হয়েছে হলিউডের বর্ষীয়ান এই অভিনেতাকে। তিনি নিজের সেলফোনে বেশ কয়েকটি ছবিও তুলে নিয়েছেন তাজমহলের। এ ছাড়া তাজমহলকে পেছনে রেখে নিজের ছবিও তুলেছেন তিনি।
এ যাত্রায় তাজমহল দর্শনের সুযোগ না পেলেও আবারও ভারত সফরে আসার ইচ্ছা প্রকাশ করেছেন আর্নল্ড। এমনকি বলিউডের ছবিতে অভিনয়ের আগ্রহও প্রকাশ করেছেন তিনি। এ প্রসঙ্গে এনডিটিভিকে তিনি বলেছেন, ‘ভালো নির্মাতা এবং আকর্ষণীয় স্ক্রিপ্টের কোনো ছবিতে আমাকে অভিনয়ের প্রস্তাব দেওয়া হলে বলিউডে কাজ করার ইচ্ছে আছে আমার।’


পাঁচফোড়নে কুসুম-ইমন
এবারের ভালোবাসা দিবসে ম্যাগাজিন অনুষ্ঠান ‘পাঁচফোড়ন’ উপস্থাপনা করলেন চলচ্চিত্রের নতুন জুটি কুসুম শিকদার ও ইমন। কুসুম বলেন, ‘একেবারেই ভিন্ন আঙ্গিকে উপস্থাপিত হবে এবারের পাঁচফোড়ন। সেই অর্থে উপস্থাপনা বলা ঠিক হবে না। নাটকের মতো করেই পুরো কাজটা করেছি। হানিফ সংকেত ভাইয়ের সঙ্গে কাজ করাটা এমনিতেই অনেক আনন্দের। তাঁর কাজে সামাজিক সচেতনতামূলক কিছু বিষয় থাকে। তাই কাজ করেও ভালো লাগে।’
কুসুম আরও বলেন, ‘শুধু উপস্থাপনা নয়। পাঁচফোড়ন অনুষ্ঠানে আমরা পুরোনো একটি চলচ্চিত্রের গানে পারফর্মও করেছি।’
জানা গেছে, ভালোবাসা দিবসের এবারের পাঁচফোড়ন অনুষ্ঠানটি সাজানো হয়েছে একটি ভালোবাসার জুটির প্রেমের শুরু থেকে পরিণয়ের বিভিন্ন সময়ের গল্পের মাধ্যমে। এক ভালোবাসা দিবসে এই জুটির পরিচয়, আরেক ভালোবাসা দিবসে বিয়ে। পরবর্তী ভালোবাসা দিবসগুলোতেও এদের সংসারে ঘটতে থাকে নানা ঘটনা।
বিদেশি অনুষ্ঠান নকল না করে মৌলিক চিন্তায় বিভিন্ন আঙ্গিকে অনুষ্ঠান নির্মাণ করা যায় বলেই জানিয়েছে অনুষ্ঠানটির প্রযোজনা প্রতিষ্ঠানটি।
জনপ্রিয় উপস্থাপক হানিফ সংকেতের প্রযোজনা সংস্থা ফাগুন অডিও ভিশন থেকে নির্মিত ‘পাঁচফোড়ন’ এরই মধ্যে দর্শক নন্দিত হয়েছে। বছরের দুই ঈদ ও বিশেষ অনুষ্ঠানে এ দর্শকপ্রিয় অনুষ্ঠানটি এটিএন বাংলায় প্রচারিত হয়।


ক্যাটরিনাকে ডিঙিয়ে ‘সবচেয়ে কাঙ্ক্ষিত’ কারিনা
২০১১ সালের সবচেয়ে কাঙ্ক্ষিত নারী হিসেবে নির্বাচিত হয়েছেন বলিউডের আবেদনময়ী অভিনেত্রী কারিনা কাপুর। সম্প্রতি আইটাইমসডটকম আয়োজিত অনলাইন ভোটিংয়ে অন্তত পৌনে চার লাখ ভোট নিজের ঝুলিতে ভরে সেরা ৫০ কাঙ্ক্ষিত নারীর তালিকার শীর্ষস্থানটি দখল করে নিয়েছেন ৩১ বছর বয়সী এই তারকা।
এই মুহূর্তে বড় বোন কারিশমা কাপুরের সঙ্গে লন্ডনে ছুটি কাটাচ্ছেন কারিনা। সবচেয়ে কাঙ্ক্ষিত নারীর তকমা জিতে কেমন লাগছে জানতে চাইলে কারিনা বলেছেন, ‘প্রতি বছরই মানুষের রুচির পরিবর্তন হয়। এবার সবচেয়ে কাঙ্ক্ষিত নারী হিসেবে আমাকে নির্বাচিত করায় আমি রীতিমতো উচ্ছ্বসিত। যাঁরা আমাকে ভোট দিয়েছেন, তাঁদের প্রতি কৃতজ্ঞতা জানাচ্ছি।’
নিজের চোখকেই সবচেয়ে কাঙ্ক্ষিত বলে দাবি করেছেন কারিনা। আর নিজেকে পুরোপুরি আধুনিক নারী বলেই মানেন তিনি। তাঁর ভাষ্য, ‘আমি সাহসী এবং জীবনকে উপভোগ করার তত্ত্বে বিশ্বাসী। আমি সব সময় তা-ই করি, যাতে আমার মন সায় দেয়।’ তিনি বলেন, ‘আমি চেষ্টা করি নিজের মতো থাকতে এবং অন্যের কাছে নিজেকে রুচিশীল ও সুন্দরভাবে উপস্থাপন করতে।’ নিজের পছন্দের হিসেবে সৌন্দর্য, আভিজাত্য ও আকর্ষণীয় ব্যক্তিত্বের অপূর্ব সংমিশ্রণের কারণে প্রয়াত মহারানি গায়ত্রী দেবীকেই সবচেয়ে কাঙ্ক্ষিত নারীর আসন দিতে চান কারিনা।
উল্লেখ্য, গত বছর সবচেয়ে কাঙ্ক্ষিত নারীর তালিকায় শীর্ষে ছিলেন ক্যাটরিনা কাইফ। এবার তাঁকে পেছনে ফেলে গর্বিত কি না, এমন প্রশ্নের জবাবে কারিনা বলেছেন, ‘ভবিষ্যতে আমাকেও কেউ না কেউ টপকে যাবেন। কাজেই এসব বিষয় নিয়ে না ভেবে বর্তমান মুহূর্তকে উপভোগ করাটাই বুদ্ধিমানের কাজ।’
২০১১ সালের সবচেয়ে কাঙ্ক্ষিত নারীর তালিকায় সেরা দশের মধ্যে কারিনার পরে রয়েছেন ক্যাটরিনা কাইফ, দীপিকা পাডুকোণ, প্রিয়াঙ্কা চোপড়া, আনুশকা শর্মা, বিদ্যা বালান, জ্যাকুলিন ফার্নান্দেজ, নার্গিস ফাখরি, কঙ্গনা রানাউত ও ঐশ্বরিয়া রাই বচ্চন।


এসিডদগ্ধদের জন্য র‌্যাম্পে
টিভি নাটকে অনেক দিন ধরেই অভিনয় করছেন নওশীন, বিন্দু, মম ও মিম। নাটকের পাশাপাশি চলচ্চিত্রে কাজের অভিজ্ঞতাও রয়েছে এ চারজনের। তবে চারজনের কেউই কখনো র‌্যাম্পে হাঁটেননি। রাজধানীর হোটেল র‌্যডিসনের গ্র্যান্ড বলরুমে আয়োজিত ‘লাইফ ইজ বিউটিফুল’ ফ্যাশন শোতে এবারই প্রথম তাঁরা র‌্যাম্পে হাঁটলেন । ফ্যাশন শোর পর তারকাদের পোশাক নিয়ে একটি নিলামের আয়োজন করা হয়েছিল। নিলাম থেকে পাওয়া সব অর্থ প্রথম আলো ট্রাস্টের অধীনে পরিচালিত এসিডদগ্ধ নারীদের জন্য প্রথম আলো সহায়ক তহবিলে দেওয়া হয়।
ফ্যাশন শো শেষে নিলামের একপর্যায়ে অভিনেত্রী নওশীন, বিন্দু, মম ও মিম র‌্যাম্পে হাঁটার প্রসঙ্গে প্রথম আলো অনলাইনকে জানান, তাঁদের চারজনের জন্যই এটি ছিল প্রথমবারের মতো মঞ্চে হাঁটার অভিজ্ঞতা। শুধু এসিডদগ্ধ নারীদের পাশে থাকতে পারার সুযোগটা নেওয়ার জন্য তাঁরা র‌্যাম্পে হেঁটেছেন। এ ধরনের একটি মহত্ কাজের সঙ্গে থাকতে পেরে নিজেদের ভালোলাগার অনুভূতিও জানান তাঁরা।
‘লাইফ ইজ বিউটিফুল’ ফ্যাশন শোতে ঢাকা থেকে আরও অংশ নিয়েছিলেন নোবেল ও তিশা। আর কলকাতা থেকে ঋতুপর্ণা সেনগুপ্ত, লকেট চ্যাটার্জি ও পাওলি দাম। তাঁদের সঙ্গে আরও ছিলেন ঢাকার ২০ জন র‌্যাম্প মডেল।
ভারতের জনপ্রিয় ফ্যাশন ডিজাইনার অগ্নিমিত্রা পালের নকশা করা পোশাক পরে র‌্যাম্পে হাঁটেন তাঁরা।
ফ্যাশন শো শেষ হওয়ার পর পরই শুরু হয়েছিল নিলামের আয়োজন। এতে কলকাতার অভিনেত্রী লকেট চ্যাটার্জির ব্লু ঢাকাইয়া শাড়ি ৩৫ হাজার টাকায় বিক্রি হয়। নিলামে সবচেয়ে বেশি দাম উঠেছিল ঋতুপর্ণা সেনগুপ্ত ও অগ্নিমিত্রা পালের পরা শাড়ি দুটি। নিলামে শাড়ি দুটি সর্বোচ্চ দুই লাখ টাকা করে মোট চার লাখ টাকায় বিক্রি হয়।
এ ছাড়া নিলাম থেকে বাংলাদেশি অভিনেত্রী নওশীন, মম ও তিশার শাড়িসহ মোট সাত লাখ ৬৫ হাজার টাকা সংগৃহীত হয়। তবে পাওলি দাম এবং মিমের লেহেঙ্গা দুটি নিলামে অবিক্রীতই থেকে যায়।
নিলাম থেকে পাওয়া মোট সাত লাখ ৬৫ হাজার টাকা প্রথম আলো ট্রাস্টের অধীনে পরিচালিত এসিডদগ্ধ নারীদের জন্য প্রথম আলো সহায়ক তহবিলে দেওয়া হয়। প্রথম আলোর সম্পাদক মতিউর রহমানের হাতে নিলামের অর্থ তুলে দেন দেশ টিভির ব্যবস্থাপনা পরিচালক আসাদুজ্জামান নূর, উপব্যবস্থাপনা পরিচালক আরিফ হাসান, এপেক্সের ব্যবস্থাপনা পরিচালক সৈয়দ নাসিম মনজুর, ডিজাইনার অগ্নিমিত্রা পালসহ আরও অনেকে।
সব শেষে ছিল গানের অনুষ্ঠান। এখানে গান করেন কলকাতার শিল্পী রূপঙ্কর।
লাইফ ইজ বিউটিফুল শিরোনামের এই ফ্যাশন শো ও সংগীতানুষ্ঠান দেশ টিভিতে সরাসরি দেখানো হয়।
ফেরদৌস ওয়াহিদের ছবির গানে তিশমা!
ফেরদৌস ওয়াহিদের পরিচালনায় নির্মিত ‘কুসুমপুরের গল্প’ চলচ্চিত্রের গানে কণ্ঠ দিলেন এ সময়ের জনপ্রিয় পপতারকা তিশমা। গানটির সুর ও সংগীত পরিচালনার কাজটিও করেছেন ফেরদৌস ওয়াহিদ। ‘আমায় পাগল করিলা, গাঙে ভাসাইলা’ শিরোনামের গানটিতে তিশমার সঙ্গে আরও কণ্ঠ দিয়েছেন রানা। গানটির কথা লিখেছেন ড. রাতিম।
তিশমা বলেন, ‘আমি সাধারণত চলচ্চিত্রের গান এড়িয়ে চলার চেষ্টা করি। কিন্তু ফেরদৌস ওয়াহিদের সঙ্গে কাজ করতে আমার খুবই ভালো লাগে। তাঁর সুর আমার অনেক পছন্দ।’
তিশমা আর বলেন, ‘আমার বেশির ভাগ গানই রক ঘরানার। তবে এবারের গানটি সফট গান। এ ধরনের একটি গান করতে পেরে খুব ভালো লেগেছে। বলতে পারেন, একেবারে ভিন্ন একটি অভিজ্ঞতা হয়েছে।’
গত বছরের ৩১ ডিসেম্বর তিশমার নিজস্ব ওয়েবসাইটে মুক্তি পেয়েছে তাঁর নবম একক অ্যালবাম ‘এক্সপেরিমেন্ট’। বর্তমানে সে অ্যালবামের দুটি গানের মিউজিক ভিডিও তৈরি কাজ নিয়ে তিশমা ব্যস্ত সময় কাটাচ্ছেন।
জানা গেছে, খুব শিগগিরই এক্সপেরিমেন্ট অ্যালবামটি সিডি আকারে বাজারে ছাড়া হবে বলেও জানিয়েছেন তিশমা।


এক হাতেই অলিম্পিক জয়ের স্বপ্ন 
জন্মের সময় একটি হাত ছিল না হোলি আর্নল্ডের। কিন্তু একটি হাত না থাকা তাঁর জন্য কোনো বাধা হয়ে দাঁড়ায়নি। আগামী গ্রীষ্মেই পূরণ হতে যাচ্ছে তাঁর এত দিনের স্বপ্ন। শারীরিক প্রতিবন্ধকতাকে জয় করে এবার প্যারা অলিম্পিক গেমসে পদক জয়ের ব্যাপারে দৃঢ় প্রত্যয়ী তিনি।
এই দৃঢ়-প্রত্যয়ী তরুণী নিজেকে বর্শা নিক্ষেপ প্রতিযোগিতার জন্য পুরোপুরি তৈরি করে নিয়েছেন। ২০১২ সালের লন্ডনের প্যারা অলিম্পিকে বর্শা নিক্ষেপ ইভেন্টে অংশ নিতে এখন পুরোপুরি প্রস্তুত তিনি।
যুক্তরাষ্ট্রের ওয়েলসে জন্ম নেওয়া ১৭ বছরের তরুণী আর্নল্ড নিজেকে পরিপক্ব করার জন্য অনেক বছর ধরেই বর্শা নিক্ষেপের কৌশল রপ্ত করে আসছেন। কিন্তু ডান হাত না থাকায় পরিপূর্ণ ভারসাম্য রক্ষা করতে বারবার পেছনে ফিরে যেতে হয়েছে তাঁকে। কিন্তু এখন ওই সমস্যার সমাধান হয়েছে।
একটি প্রতিষ্ঠানের বিশেষভাবে তৈরি একটি কৃত্রিম হাত লাগিয়ে শরীরে ভারসাম্য আনতে সক্ষম হয়েছেন আর্নল্ড। এ কারণে আবার নতুনভাবে স্বপ্ন দেখা। এ বছর গ্রীষ্মকালীন অলিম্পিকে পদক লাভের ব্যাপারে অত্যন্ত আশাবাদী তিনি।
আর্নল্ডের মা জিল (৪৭) বলেন, ‘আমরা সবাই আর্নল্ডকে নিয়ে গর্বিত। একটি হাত না থাকা তার জন্য কোনো সমস্যা হয়ে দাঁড়ায়নি। তার কাজের ক্ষেত্রে সেসব সময় দৃঢ়প্রতিজ্ঞ ছিল।’
আর্নল্ডের মা আরও বলেন, ‘প্রথম দিকে একটি হাত নিয়ে বর্শা নিক্ষেপে তাকে সমস্যায় পড়তে হতো। কিন্তু বিশেষ ওজনের একটি কৃত্রিম হাত লাগানোর পর তার শক্তি ক্রমশ বাড়ছে।’
এর আগে ২০০৮ সালে চীনের বেইজিংয়ে অনুষ্ঠিত প্যারা অলিম্পিকে অংশ নেন আর্নল্ড। ওই সময় তাঁর বয়স ছিল ১৪। ওই বছর বর্শা নিক্ষেপ ইভেন্টে সবচেয়ে কম বয়স্ক প্রতিযোগীর খেতাব লাভ করে তিনি।


আজ আমার কবিতার বই বেরোচ্ছে
সংগীতশিল্পী কনকচাঁপার আরেকটি পরিচয়—তিনি লেখালেখির সঙ্গেও জড়িত। পত্রিকায় নিয়মিত কলাম লেখেন, কবিতা লেখেন, স্মৃতিকথাও লিখেছেন। এরই মধ্যে তাঁর আত্মজীবনী নিয়ে বেরিয়েছে বই স্থবির যাযাবর। আজ অমর একুশে গ্রন্থমেলায় বেরোচ্ছে কবিতার বই মুখোমুখি যোদ্ধা।
গান আর লেখালেখি নিয়ে কথা হলো কনকচাঁপার সঙ্গে।
কবিতা কবে থেকে লিখছেন?
তা প্রায় বছর বিশেক তো হবেই। অনেক কবিতা লিখেছি। সেগুলো থেকে ৬০টি কবিতা বেছে নিয়েছি মুখোমুখি যোদ্ধা বইটির জন্য। সংসার আর গানের বাইরে যে সময়টুকু পাই, তার পুরোটাই লেখা কিংবা পড়ার কাজে ব্যয় করি। এটা আমার একটা নেশা বলতে পারেন। ইদানীং পড়ার নেশাটা খুব বেড়েছে। জানেন, আমার একটা পড়ার টেবিল আছে। সেখানে আছে বই আর নানা রঙের কলম।
কী ধরনের বই পড়ছেন?
নানা ধরনের বই। একসময় তো গল্প, উপন্যাস আর কবিতা বেশি পড়তাম। এখন অবশ্য রাজনীতি, অর্থনীতি, সমাজ এবং পরিবেশের ওপর লেখা বইয়ের প্রতি আগ্রহটা বেশি হচ্ছে।
‘মুখোমুখি যোদ্ধা’ বইয়ের কবিতাগুলো নিয়ে কিছু বলুন।
এখানে প্রেম, ভালোবাসা, প্রকৃতি আর মানুষের কথা প্রাধান্য পেয়েছে। সময় এবং বয়সের সঙ্গে সঙ্গে যে লেখা আর ভাবনার ক্ষেত্রেও একটা পরিবর্তন আসে, এই কবিতাগুলো পড়লে তা স্পষ্ট বুঝতে পারবেন।
আপনার গানের খবর কী?
গানটা কিন্তু নিয়মিতই করছি। তবে এখন নতুন কোনো অ্যালবামের কাজ করছি না। কথা ছিল, আমার পরবর্তী অ্যালবামের সুর ও সংগীত পরিচালনা করবে আমার ছেলে মাশুক। চারটা গান তৈরিও করেছে। কিন্তু পড়াশোনার চাপের কারণে বাকিটা শেষ করতে পারছে না। ও তো এখন বিবিএ করছে, পড়াশোনার জন্য অনেকটা সময় দিতে হয়। তাই আমিও ওকে গানের জন্য চাপ দিচ্ছি না।
নতুন বই বেরোচ্ছে। কোনো প্রকাশনা অনুষ্ঠানের পরিকল্পনা আছে?
হ্যাঁ, বাংলা একাডেমীর নজরুল মঞ্চে আজ বিকেল চারটায় আমার বইটির মোড়ক খুলবেন আরও কয়েকজন গানের শিল্পী, গীতিকার ও সুরকার।


কিশোরের সুর-সংগীতে কুমার বিশ্বজিৎ
মগবাজারে ‘কম্পোজ স্ট্যান্ড’ স্টুডিওতে গান রেকর্ডিংয়ের পর কুমার বিশ্বজিতের সঙ্গে কিশোর
ক্লোজআপ তারকা কিশোরের মিউজিক আইডল কিংবা অলিখিত গুরু কুমার বিশ্বজিৎ। একইভাবে কিশোরের কণ্ঠ-গান-রুচিতে নিজের ছায়াটাকে হুবহু খুঁজে পান কুমার বিশ্বজিৎ। এর আগে কুমার বিশ্বজিতের সুরে বেশ কটি গান করেছেন কিশোর। এবার ঘটল তার উল্টোটা। প্রথমবারের মতো শিষ্যের সুরে কণ্ঠ দিলেন গুরু কুমার বিশ্বজিৎ। তাও আবার ‘পায়রা’ শীর্ষক একটি চলচ্চিত্রের প্লে-ব্যাকে।
গতকাল বৃহস্পতিবার মগবাজারের কিশোরের নিজস্ব স্টুডিওতে গানটির রেকর্ড সম্পন্ন হয়।
প্রথম আলো অনলাইনকে কুমার বিশ্বজিৎ বলেন, ‘ভাবতে আজ ভীষণ ভালো লাগছে, আমি আমার সন্তানতুল্য কিশোরের সংগীত পরিচালনায় গাইছি। চোখের সামনে সন্তানরা বড় হচ্ছে, ভালো কাজ করছে, আরও ভালো করার তাড়না অনুভব করছে—এই চিত্রগুলো অনেক সুখের। ভরসা পাচ্ছি, আমরা যোগ্য উত্তরসূরি রেখে যেতে পারছি বলে।’
কিশোর বলেন, ‘কুমার বিশ্বজিৎ স্যার আমার একমাত্র আদর্শ। কখনো ভাবিনি এমন একটি অসাধ্য সাধন আমাকে দিয়ে এই জনমে হবে। আজ মনে হলো জীবনের সবচেয়ে সফল কাজটি করে ফেলেছি। স্যারের এই আন্তরিক উপস্থিতি, আমার বাকি জীবনে আশীর্বাদ হয়ে থাকবে।’
‘স্বপ্ন আজ মেলছে ডানা’ শীর্ষক গানটি লিখেছেন রবিউল ইসলাম জীবন। এ গানটিতে কুমার বিশ্বজিতের সহশিল্পী হিসেবে কণ্ঠ দিয়েছেন আরেক ক্লোজআপ তারকা নিশিতা বড়ুয়া।
উল্লেখ্য, পায়রা চলচ্চিত্রের মোট ছয়টি গানের মধ্যে কিশোর আরও তিনটির সুর ও সংগীত পরিচালনা করেছেন। কিশোরের পাশাপাশি গানগুলোতে কণ্ঠ দিয়েছেন শফিক তুহিন, কণা, মুহিন ও রন্টি। আর গানগুলোর কথা লিখেছেন কবির বকুল, জাহিদ আকবর ও মাহমুদ মানজুর।
জানা গেছে, আহমেদ আজিম টিটো পরিচালিত পায়রা চলচ্চিত্রের নায়ক-নায়িকা হলেন নিলয় ও দীপালি।
মৌটুসীর ঘরে আসছে নতুন অতিথি
ছোটপর্দার অভিনেত্রী মৌটুসী নাটকের কাজের ব্যস্ততা একেবারেই কমিয়ে দিয়েছেন। কারণ একটাই, মা হওয়ার প্রহর গুনছেন তিনি। সুখবরটি আজ শুক্রবার প্রথম আলো অনলাইনকে মৌটুসী নিজেই জানান।
মৌটুসী বললেন, ‘গত বছরের আগস্টে আমরা পরিবারের সবাই মিলে কলকাতায় বেড়াতে গিয়েছিলাম। সেখানে শারীরিকভাবে কিছুটা অসুস্থ হই। তারপর চিকিত্সকের কাছে গিয়ে জানতে পারি আমি মা হতে যাচ্ছি।’
তাহলে সুখবরটা জানাতে এত দেরি করলেন কেন?—মৌটুসী বলেন, ‘আগামী এপ্রিলে আমার মা হওয়ার খবর চিকিত্সকেরা জানিয়েছেন। তাই কাছাকাছি একটা সময়ে খবরটা সবাইকে জানাতে চেয়েছিলাম। এ জন্যই আসলে দেরিটা। এর বেশি কিছু না।’
নাটকের কাজের ব্যাপারে মৌটুসী বলেন, ‘মা হওয়ার খবরটি শোনার পর একটি মাত্র কাজ করেছিলাম। আবদুল্লাহ মোহাম্মদ সাদের পরিচালনায় নির্মিত একটি অপ্রকাশিত কবিতা নামের নাটকটি ঈদে দেশ টিভিতে দেখানো হয়েছিল। তবে আপাতত নাটকের কাজ একেবারেই বন্ধ করে দিয়েছি।’
উল্লেখ্য, মৌটুসীর প্রথম চলচ্চিত্র ‘৬৯ পাতলা খান লেন’-এর শুটিং শেষ হয়েছে। এই চলচ্চিত্রে নিজের ডাবিংয়ের অংশটুকুও শেষ করেছেন তিনি। এ ছাড়া মৌটুসী সম্প্রতি নতুন একটি বিজ্ঞাপনেও কাজ করেছেন তিনি। এটি খুব শিগগিরই চ্যানেলে প্রচার শুরু হবে।
২০০৭ সালে ১২ ডিসেম্বর পারিবারিকভাবে পলাশ দাসকে বিয়ে করেন অভিনয়শিল্পী মৌটুসী।


অনুপমা ভার্মার অ্যাকাউন্ট থেকে ১৭ লাখ রুপি গায়েব
বলিউডের মডেল ও অভিনেত্রী অনুপমা ভার্মার ব্যাংক অ্যাকাউন্ট থেকে ১৭ লাখ রুপি গায়েব করে দিয়েছেন আইসিআইসিআই ব্যাংকের সাবেক দুই কর্মচারী। ইতিমধ্যেই ধুরন্দর ওই দুই ব্যক্তিকে আটকও করেছে পুলিশ।
সম্প্রতি আইসিআইসিআই ব্যাংকের সাবেক দুই কর্মচারী রাকেশ বিশ্বকর্মা এবং নিতিন শর্মা অনুপমার নামে ডেবিট কার্ডের আবেদন করেন এবং তাঁর অ্যাকাউন্ট থেকে ১৭ লাখ রুপি উঠিয়ে নেন। এর কিছুদিন পর অনুপমার একটি চেক বাউন্স হলে তিনি জানতে পারেন, তাঁর অ্যাকাউন্ট থেকে সব টাকা তুলে নেওয়া হয়েছে।
পরে বরিভালি পুলিশ প্রতারণার অভিযোগে রাকেশ এবং নিতিনকে আটক করে। ইতিমধ্যেই এ মামলার তদন্তও শুরু করেছে পুলিশ। তদন্তকারী কর্মকর্তার বরাতে মিডডে ডটকম জানিয়েছে, ২০১০ সালে আইসিআইসিআই ব্যাংকের নরিমান শাখায় অ্যাকাউন্ট খুলেছিলেন অনুপমা। রাকেশ ও নিতিন তখন সেখানেই কাজ করতেন। গত বছরের জুনে দেশের বাইরে যান অনুপমা। এরপর দীর্ঘদিন তিনি তাঁর অ্যাকাউন্টের কোনো খোঁজ-খবর রাখেননি।
এ বিষয়গুলো খুব ভালোভাবেই জানতেন রাকেশ ও নিতিন। এমনকি অনুপমা যে ডেবিট কার্ড তুলেছিলেন এবং সেটা তিনি অ্যাক্টিভেট করেননি সেটাও জানতেন রাকেশ ও নিতিন। এ সুযোগ কাজে লাগিয়েই ১৭০ বার বরিভালির বিভিন্ন এটিএম বুথে অনুপমার অ্যাকাউন্ট থেকে মোট ১৭.৩ লাখ রুপি তুলে নিয়েছেন তাঁরা। অবশ্য এর আগে তাঁরা আইসিআইসিআই ব্যাংকের চাকরি ছেড়ে দিয়েছিলেন।


কর্ণফুলীর পাড়ে অতিথি পাখির কলরব
শীতের তীব্রতা কমে এলেও এখনো চট্টগ্রামের বিভিন্ন জলাশয়ে মুক্ত বিহঙ্গ ঘুরে বেড়ায় আপন মনে। অতিথি পাখির ছবিটি আনোয়ারা কেইপিজেড এলাকা থেকে তুলেছেন
তাপমাত্রা হ্রাস পাওয়ার সঙ্গে সঙ্গে প্রকৃতিতেও পরিবর্তনের ছোঁয়া লাগে। শীতের শুষ্কতায় সবুজ প্রকৃতি পত্রপল্লবশূন্য হয়ে পড়লেও অতিথি পাখির কলকাকলিতে মুখরিত হয়ে ওঠে দেশের হাওর, বিল-ঝিল, নদীর চর ও উপকূলীয় অঞ্চলগুলো। এবারও তার ব্যতিক্রম হয়নি।
চট্টগ্রামের কর্ণফুলী নদী, কেইপিজেড, চট্টগ্রাম বিশ্ববিদ্যালয়, বাঁশখালী ইকোপার্কসহ নিরুপদ্রব অঞ্চল এখন এসব পাখির অভয়ারণ্য। বিভিন্ন প্রজাতির জলচর পরিযায়ী পাখির কলরব আর জলকেলি, ঝাঁক বেঁধে উড়ে যাওয়ার দৃশ্য মন ভরিয়ে দিচ্ছে স্থানীয় আশপাশের বাসিন্দাদের; এসব স্থানে বেড়াতে আসা পর্যটকদের ভ্রমণে যোগ করছে বাড়তি আনন্দ।
সাধারণত অক্টোবর-নভেম্বরের দিকে পরিযায়ী পাখি শীতপ্রধান অঞ্চল থেকে বাংলাদেশের বিভিন্ন হাওর-ঝিলে আসতে শুরু করে। শীতের শুরু থেকে ফেব্রুয়ারি-মার্চ পর্যন্ত এসব পাখির বিচরণ এখানে দেখা যায়। শীতের মৌসুমে এখানে থাকে বলে সাধারণত ‘অতিথি পাখি’ বলেই এদের পরিচিতি। শতাধিক প্রজাতির অতিথি পাখি এ সময় বাংলাদেশে আসে।
সরেজমিনে দেখা গেছে, চট্টগ্রামের আনোয়ারার কোরীয় ইপিজেড (কেইপিজেড) এলাকায় প্রতিবছরের মতো এবারও অসংখ্য অতিথি পাখির সমাগম ঘটেছে। এখানকার ১৭টি কৃত্রিম জলাধারে তাদের বিচরণ।
কেইপিজেডের মহাব্যবস্থাপক মোহাম্মদ শাহজাহান বলেন, ‘আমাদের এখানে ১৭টি জলাধারে প্রতিবছরের মতো এবারও অতিথি পাখি এসেছে। এটি অভয়ারণ্য।’ কেইপিজেডের পাশে শিকলবাহা বিদ্যুৎকেন্দ্রসংলগ্ন কর্ণফুলী নদীর চরেও এসেছে বিভিন্ন প্রজাতির জলচর অতিথি পাখি। বাঁশখালী ইকোপার্কেও দেখা গেছে অতিথি পাখির ঝাঁক। তবে কোথাও কোথাও অতিথি পাখি শিকারিদের কবলেও পড়ছে বলে অভিযোগ পাওয়া যায়।
এ প্রসঙ্গে জানতে চাইলে চট্টগ্রাম বিশ্ববিদ্যালয়ের প্রাণিবিদ্যা বিভাগের অধ্যাপক ফরিদ আহসান বলেন, ‘আমাদের দেশে প্রতিবছর শতাধিক প্রজাতির অতিথি পাখি আসে। এরা সাধারণত নিরুপদ্রব এলাকা বেছে নেয়। ইদানীং অতিথি পাখি আসার হার এখন আগের চেয়ে কিছুটা কমেছে। নানা কারণে এটা হতে পারে। এর মধ্যে দুটি কারণ হলো, যেসব এলাকায় এসব পাখি আশ্রয় নেয়, তার পরিবেশ বিঘ্নিত হওয়া ও শিকারিদের উৎপাত।’
কর্ণফুলীর পাড় কলকাকলিতে মুখর করে রাখা এসব অতিথি পাখির ঝাঁক বেঁধে উড়ে চলার মনোরম দৃশ্য এ মৌসুমে দেখা যাবে আরও মাস দুয়েক।


নিজেই নিজের বস 
ইউরোপে দিনে দিনে বাড়ছে বেকার মানুষের সংখ্যা। আর তাই চাকরির পেছনে না ছুটে নিজস্ব উদ্যোগে কোনো কিছু গড়ে তোলার জন্য সবাইকে উত্সাহিত করছে যুক্তরাজ্যের সরকার। আর এ ক্ষেত্রে বড় উদাহরণ হতে পারে যুক্তরাজ্যের নাচের স্কুলের শিক্ষক জো জ্যাকসন। মাত্র ২৩ বছর বয়সেই এই তরুণী নিজের একটি নাচের স্কুল খুলেছেন। ১৬ বছর বয়স থেকেই তিনি নাচ শেখাচ্ছেন। আর তখন থেকেই তিনি কারও অধীনে চাকরি করেন না। বরং নিজেই নিজের চাকরি করেন। জো এখন কাজ করছেন নিজের প্রতিষ্ঠান লিভিং দ্য ড্রিমে। আর সেখানে তিনি নিজেই নিজের বস।
জো জ্যাকসন বলেন, ‘১৪ বছর বয়সে আমি আমার শহরের এক দোকানে কাজ করতাম। তখনই আমার যে অভিজ্ঞতা হয়, তাতে বুঝতে পারি আমি কখনো কোনো প্রতিষ্ঠানে কারও অধীনে কাজ করতে পারব না। আর সেই থেকে নিজের ব্যবসা শুরুর চিন্তা। সেই ব্যবসাই এখন যথেষ্ট লাভজনক। জোর লিভিং দ্য ড্রিমে নাচ শিখে ৪০০ শিক্ষার্থী। এ ছাড়া সেখানে কাজ করে ১৫ জন কর্মচারী। নিজের এই সাফল্য সম্পর্কে জো জ্যাকসন বলেন, যদি ইচ্ছে থাকে তাহলে সবকিছুই করা সম্ভব। এ ছাড়া আত্মবিশ্বাসও খুব জরুরি। তাহলেই স্বপ্ন থাকে হাতের মুঠোয়। পৌঁছানো যায় সাফল্যের চূড়ায়।’
জোর মতো আরও অনেকেই এখন যুক্তরাজ্যে নিজস্ব ব্যবসা খুলতে আগ্রহী। চাকরির পেছনে হন্যে হয়ে না ঘুরে তাঁরা নিজের পায়ে দাঁড়াতে আগ্রহী। যুক্তরাজ্যের মোট জনসংখ্যার ২৫ শতাংশ বেকার। যুক্তরাজ্যের তুলনায় স্পেনে বেকারের সংখ্যা দ্বিগুণ। আর চাকরির এই খরার মধ্যে আশার আলো দেখাচ্ছেন জো ও তাঁর মতো উদ্যমী তরুণ-তরুণীরা।
জো জ্যাকসনের এ উদ্যম ছড়িয়ে পড়েছে তাঁর নাচের স্কুলের শিক্ষার্থীদের মধ্যেও। জোর নাচের স্কুলের শিক্ষার্থী ১৫ বছরের টি জে উইলিয়ামস বলেন, ‘আমি খুব লাজুক ছিলাম। কিন্তু নাচের স্কুলে ভর্তি হওয়ার পর থেকে আমি এখন প্রাণবন্তভাবে কাজ করতে পারি।’ আরেক শিক্ষার্থী ১২ বছরের জিসকা রিড বলেন, ‘ আমি একই সঙ্গে নাচ, গান ও অভিনয় শিখছি। আশা করি, যেকোনো ক্ষেত্রে আমি আমার ভবিষ্যত্ গড়ে তুলতে পারব।’ নাচের স্কুলের আরেক শিক্ষার্থী জ্যাক চেস্টার বলেন, ‘আমি ভ্রমণ নিয়ে কিছু করতে চাই। আর তাই বিশ্ববিদ্যালয়ে পড়াশোনার পাশাপাশি ভ্রমণ করি। এভাবেই নিজের ক্যারিয়ার গড়তে চাই।’ 


নাচে-গানে জমজমাট হাতেখড়ি উৎসব
রাজধানীর সেগুনবাগিচায় মুক্তিযুদ্ধ জাদুঘর প্রাঙ্গণে গতকাল শিশুদের হাতেখড়ি দিচ্ছেন মুস্তাফা মনোয়ার, কামাল লোহানী ও সিরাজুল ইসলাম চৌধুরী
ঢং ঢং করে বাজল স্কুলের ঘণ্টা। উপস্থিত শিশুরা একটু নড়েচড়ে আবার চুপচাপ হয়ে বসল। অনেকের মুখ রীতিমতো গম্ভীর। হবে না, তারা হাতেখড়ি নিতে এসেছে যে!
একপর্যায়ে একটি শিশুকে কোলে তুলে নিলেন শিক্ষাগুরু। আরেকজন আগে থেকেই গুরুর কোলে চড়ে প্রস্তুত হয়ে আছে বিদ্যা অর্জনের সূদূর পথে যাত্রা শুরু করতে। এভাবেই শুরু হলো হাতেখড়ি—খড়ি দিয়ে লিখে শিশুর বিদ্যারম্ভ করার ঐতিহ্যবাহী বাঙালি অনুষ্ঠান।
গতকাল শুক্রবার এ হাতেখড়ি উৎসবের আয়োজন হয়েছিল সেগুনবাগিচায় মুক্তিযুদ্ধ জাদুঘর প্রাঙ্গণে। তিন থেকে ছয় বছর বয়সী ৫০ জনের মতো শিশুর বিদ্যাশিক্ষার সূচনা করেন শিক্ষাবিদ সিরাজুল ইসলাম চৌধুরী ও শিশুদের অন্যতম প্রিয় ব্যক্তিত্ব শিল্পী মুস্তাফা মনোয়ার। হাতেখড়ির পর শিশুদের নাচগানে মুখর হয়ে ওঠে জাদুঘর প্রাঙ্গণ।
সিরাজুল ইসলাম চৌধুরী বলেন, দেশের সর্বত্র, পাড়া-মহল্লায় এ উৎসব উদ্যাপন করা উচিত। এ উৎসব শিশুদের চেতনাকে শাণিত করবে।
মুস্তাফা মনোয়ার তাঁর ছেলেবেলায় হাতেখড়ি দেওয়ার স্মৃতিচারণা করে বলেন, শিশুদের অভিভাবকদের এ ধরনের উৎসবে সম্পৃক্ত করতে হবে।
উদ্বোধনী অনুষ্ঠানে সভাপতি ছিলেন হাতেখড়ি পর্ষদের চেয়ারম্যান কামাল লোহানী। তিনি বলেন, বাঙালির হাজারো উৎসবের একটি হাতেখড়ি। উৎসবে আয়োজক সংগঠনের কো-চেয়ারম্যান মাহফুজা খানম, সাংস্কৃতিক ব্যক্তিত্ব লায়লা হাসান প্রমুখ উপস্থিত ছিলেন।
‘মেলা চত্বর যেন পুরো গ্রামবাংলা’
সোনারগাঁয়ে লোককারুশিল্প মেলা ও লোকজ উৎসব দেখতে গতকাল শুক্রবার ছুটির দিনে ঢাকার মিরপুর থেকে এসেছেন বেসরকারি বিশ্ববিদ্যালয়ের ছাত্র তৌহিদুর রহমান ও রেজাউল হক। দুই শিক্ষার্থী বলেন, ‘এ মেলায় এলে গ্রামবাংলার ঐতিহ্য ফিরে পাওয়া যায়। মেলা চত্বর যেন পুরো গ্রামবাংলারই চিত্র। এ কারণে তিন বছর ধরে পরিবারের সবাইকে মেলা দেখাতে নিয়ে আসি।’
চট্টগ্রামের সীতাকুণ্ড থেকে মেলায় গান গাইতে এসেছেন বাউল আবদুল আউয়াল। তিনি প্রথম আলোকে বলেন, ‘প্রতিবছর এ মেলায় আসি। এখানে গান গাইতে ভালো লাগে। ব্যতিক্রমী এ মেলায় গ্রামবাংলার সাধারণ মানুষের গান গেয়ে মানুষের মন জয় করা যায়।’
গতকাল সরেজমিনে মেলায় গিয়ে দেখা যায়, হাজার হাজার পর্যটকে মুখরিত মেলা চত্বর। মাসব্যাপী মেলা উপলক্ষে ১৫০ বিঘা আয়তনের বাংলাদেশ লোক ও কারুশিল্প ফাউন্ডেশন চত্বরকে সাজানো হয়েছে বর্ণিল সাজে।
দেশের বিভিন্ন এলাকার ঐতিহ্যবাহী যেমন—রাজশাহীর সখের হাঁড়ি, রংপুরের শতরঞ্জি, চট্টগ্রামের হাতপাখা, মাগুরার শোলাশিল্প, নৃগোষ্ঠী নারীদের হাতে তৈরি বিভিন্ন পোশাক ও আসবাব মেলায় প্রদর্শন করা হয়েছে। মেলা মঞ্চে প্রতিদিন রাতে থাকছে নাটক ও যাত্রাপালা। এ ছাড়া ফাউন্ডেশনের লেকে নৌভ্রমণ ও মৎস্য শিকারের ব্যবস্থা রয়েছে।
বাংলাদেশ লোক ও কারুশিল্প ফাউন্ডেশনের কর্মকর্তারা জানান, এবারের মেলায় গ্রামবাংলার ঐতিহ্য তুলে ধরতে স্থানীয় স্কুল-কলেজের ছাত্রছাত্রীদের অংশগ্রহণে জীবন্ত প্রদর্শনীর আয়োজন করা হয়েছে। এর মধ্যে রয়েছে—দাদা-নাতির গল্প বলা, গায়ে হলুদের গান, বউ সাজানো, গ্রামীণ পিঠা তৈরি।
এ ছাড়া আছে গ্রামবাংলার হারিয়ে যাওয়া খেলাধুলা যেমন—ঘুড়ি ওড়ানো, মোরগলড়াই, পানিতে হাঁস ধরা, সাপের খেলা, কলাগাছে ওঠা, ষাঁড়ের লড়াই, কাবাডি, কানামাছি, দাঁড়িয়াবান্ধাসহ বিভিন্ন খেলার আয়োজন।
প্রতিদিনই মেলায় পল্লিগীতি, লালনগীতি, মুর্শিদী গান, কবিগান, ভাটিয়ালি, ভাওয়াইয়া, পালাগানসহ লোকজ বিভিন্ন গানের আসর বসছে।
মেলার সার্বিক আয়োজন প্রসঙ্গে বাংলাদেশ লোক ও কারুশিল্প ফাউন্ডেশনের পরিচালক কবি রবীন্দ্র গোপ প্রথম আলোকে বলেন, ‘শুরুর দিকে লোকসমাগম কিছুটা কম থাকলেও গত কয়েক দিনে মেলা জমে উঠেছে। মেলায় আসা পর্যটকদের নিরাপত্তা নিশ্চিতে নেওয়া হয়েছে বিশেষ ব্যবস্থা।’
উল্লেখ্য, ১৪ জানুয়ারি শুরু হওয়া এ মেলা চলবে ১২ ফেব্রুয়ারি পর্যন্ত।
হাতেখড়ি উৎসব
নারায়ণগঞ্জে শিশুদের ‘হাতেখড়ি উৎসব’ অনুষ্ঠিত হয়েছে। হাতেখড়ি পর্ষদ নামের একটি সাংস্কৃতিক সংগঠনের উদ্যোগে গতকাল শুক্রবার এ উৎসব হয়।
শহরের চাষাঢ়া শহীদ মিনারে ঘণ্টা বাজিয়ে বিকেলে শুরু হয় উৎসব। শিশুদের হাতেখড়ি দেন প্রবীণ শিক্ষক নীহাররঞ্জন সরকার ও এ কে এম খালিকুজ্জামান, ভাস্কর্যশিল্পী ফেরদৌসী প্রিয়ভাষিণী এবং চিত্রশিল্পী শহীদ কবির। পরে শিশুদের অংশগ্রহণে নৃত্য, ব্রতচারী নৃত্য, আবৃত্তি, গান ও সাংস্কৃতিক অনুষ্ঠান পরিবেশিত হয়। উৎসবে অংশ নেয় গঙ্গাফড়িং সাংস্কৃতিক বিদ্যালয়, ষড়জ সাংস্কৃতিক অঙ্গন, চন্দ্রবিন্দু ও দেওভোগ ২৯ নম্বর আদর্শ সরকারি প্রাথমিক বিদ্যালয়ের খুদে শিক্ষার্থীরা। উদীচী শিল্পীগোষ্ঠী ও সমগীত গানের দল সন্ধ্যায় দলীয় ও একক লোকগান পরিবেশ করে।
ফেরদৌসী প্রিয়ভাষিণী বলেন, চারদিক থেকে বাংলা ভাষার ওপর আক্রমণ হচ্ছে। শুরু থেকেই শিশুদের মধ্যে বাংলা ভাষার প্রতি প্রেম জাগিয়ে এই আক্রমণ প্রতিহত করতে হবে।
অনুষ্ঠানে উপস্থিত ছিলেন হাতেখড়ি পর্ষদ নারায়ণগঞ্জের আহ্বায়ক জাহিদুল হক, সদস্যসচিব শাহীন মাহমুদ, সংস্কৃতিকর্মী ভবানী শংকর রায়, আহম্মেদ বাবলু, দিনা তাজরিন, পলাশ চন্দ্র দে প্রমুখ।
