<doc>
আবারও ফেসবুক অচলের হুমকি!(ভিডিও

২৮ জানুয়ারি শনিবার দুপুর ১২টায় সোশ্যাল নেটওয়ার্কিং জায়ান্ট ফেসবুক অচল করে দেওয়া হবে সম্প্রতি এমন হুমকি দিয়ে একটি ভিডিও ইউটিউবে পোস্ট করা হয়েছে। ভিডিওতে হুমকিদাতার পরিচয় হিসেবে আলোচিত হ্যাকার গ্রুপ অ্যানোনিমাসের কথা বলা হয়েছে।
ভিডিওটিতে বলা হয়েছে, ‘ফেসবুকের ৬০ হাজার সার্ভার থাকা সত্ত্বেও এই সাইটটি অচল করে দেওয়া সম্ভব।’ আরও বলা হয়েছে, যুক্তরাষ্ট্র সরকার এবং অ্যানোনিমাসের মধ্যে অনলাইন যুদ্ধ শুরু হয়ে গেছে। ইন্টারনেট অধিকারের ক্ষেত্রে সোপা এবং পিপার মতো আইনগুলোই বিরোধিতার কারণ হিসেবে উল্লেখ করে বিভিন্ন ওয়েবসাইট আক্রমণের পথ বেছে নেওয়া হয়েছে।
এ আক্রমণে সবাইকে অ্যানোনিমাসের পক্ষে থাকার জন্যও অনুরোধ করা হয়েছে। যারা সমর্থন করতে চান তাদের একটি প্রোগ্রাম ডাউনলোড করার কথাও বলা হয়েছে ভিডিওতে।
উল্লেখ্য, এর আগে ২০১১ সালের ৫ নভেম্বর ফেসবুক অচল করে দেওয়া হবে—এমন হুমকি এসেছিল অ্যানোনিমাসের পক্ষ থেকে। কিন্তু অ্যানোনিমাস পরে এ হুমকির কথা অস্বীকার করেছিল।
প্রযুক্তি সাইট ম্যাশএবল এবং সিনেটের বিশ্লেষকেরা বলছেন, ফেসবুক অচল করে দেওয়ার হুমকি দিয়ে পোস্ট করা ভিডিওটির সঙ্গে অ্যানোনিমাসের কিছু সদস্য হয়তো জড়িত থাকতে পারে। তবে পুরো গ্রুপটি হয়তো একমত নয়। 
এদিকে ইউটিউবে হুমকি দেওয়া হলেও অ্যানোনিমাসের টুইটার অ্যাকাউন্ট অ্যাননওপস থেকে টুইট করা এ ভিডিও পোস্টটির কথা অস্বীকার করা হয়েছে। অ্যানোনিমাসের পক্ষ থেকে ফেসবুকে কোনো ধরনের আক্রমণ না করার কথাই টুইটে জানানো হয়েছে এবং একে মিথ্যাচার বলে আখ্যা দেওয়া হয়েছে।
আক্রমণের খবর পৌঁছেছে ফেসবুক কর্তৃপক্ষের কানেও। ফেসবুকের এক মুখপাত্র জানিয়েছেন, অ্যানোনিমাস বা যেকোনো ধরনের আক্রমণ ঠেকানোর জন্য ফেসবুকও প্রস্তুত রয়েছে। 
উল্লেখ্য, ফেসবুকে ৬০ জন কর্মকর্তা সার্বক্ষণিক নিরাপত্তার বিষয়টি দেখেন। 
</doc>
<doc>
জোহানেসবার্গে তথ্যপ্রযুক্তি নিয়ে কর্মশালা শুরু
দক্ষিণ আফ্রিকার রাজধানী জোহানেসবার্গে গতকাল সোমবার সকাল থেকে শুরু হয়েছে ‘তথ্য ও যোগাযোগ প্রযুক্তি (আইসিটি), জলবায়ু পরিবর্তন এবং উন্নয়ন’ শীর্ষক আন্তর্জাতিক কর্মশালা। কানাডার গবেষণা প্রতিষ্ঠান আইডিআরসি ও অ্যাসোসিয়েশন ফর প্রোগ্রেসিভ কমিউনিকেশনের (এপিসি) সহযোগিতায় যুক্তরাজ্যের ম্যানচেস্টার বিশ্ববিদ্যালয় এই কর্মশালার আয়োজন করেছে। বাংলাদেশসহ প্রায় ১৫টি দেশের ৪০ জন প্রতিনিধি এতে অংশ নিচ্ছেন। 
উন্নয়নের জন্য তথ্যপ্রযুক্তি বিষয়ের বিশেষজ্ঞ রিচার্ড হিডের পরিচালনায় এ কর্মশালায় জলবায়ু পরিবর্তনের কারণ এবং এর প্রতিকারে আইসিটির সংযুক্তি নিয়ে নানা রকম আলোচনা চলছে। 
কর্মশালার প্রথম দিনে তথ্যপ্রযুক্তির মাধ্যমে জলবায়ু পরিবর্তনের নানা দিক কয়েকটি মডেলের মাধ্যমে তুলে ধরে এই বিষয়ে মতবিনিময় হয়েছে। পরিবর্তনের সঙ্গে খাপ খাইয়ে নেওয়া অথবা জলবায়ু পরিবর্তনের মূল কারণগুলো দূর করার বিষয়ে কর্মশালার একাধিক সেশনে বিতর্ক হচ্ছে। আজ মঙ্গলবার কর্মশালার শেষ দিনে এ ক্ষেত্রে জাতীয় ও আন্তর্জাতিক করণীয়সমূহ নির্ধারণ করার চেষ্টা করা হবে। ম্যানচেস্টার বিশ্ববিদ্যালয়ের আইসিটি প্রকল্প এবং এপিসির সদস্য সংস্থার প্রতিনিধিরা এই সম্মেলনে যোগ দিয়েছেন। —জোহানেসবার্গ (দক্ষিণ আফ্রিকা) থেকে মুনির হাসান
</doc>
<doc>
পোল্যান্ড ও ব্রাজিলের ওয়েবসাইটে হামলা
পোল্যান্ড সরকারের ওয়েবসাইটে গতকাল সোমবার সকালে একদল হ্যাকার হামলা চালিয়েছে। এই হ্যাকাররা নিজেদের ‘পোলিশ আন্ডারগ্রাউন্ড’ নামে পরিচয় দিয়েছে। হ্যাকাররা জানায়, জালিয়াতিবিরোধী বাণিজ্য চুক্তির (এসিটিএ) প্রতিবাদে তারা এই হামলা চালিয়েছে। হ্যাকিংয়ের পর গতকাল পোল্যান্ডের প্রধানমন্ত্রী ডোনাল্ড টাস্কের ওয়েবসাইট কিছুক্ষণের জন্য বন্ধ করে দেওয়া হয়। সাইটটি অন্য একটি সার্ভারে স্থানান্তর করা হয়। পোলিশ সরকারের এক বিবৃতিতে এ কথা জানানো হয়। এর আগে গত সপ্তাহান্তে কম্পিউটার হ্যাকার গ্রুপ পোল্যান্ডের প্রেসিডেন্ট, প্রধানমন্ত্রী ও পার্লামেন্টের ওয়েবসাইটে হামলা চালায়। এসিটিএর প্রতিবাদে এ হামলা চালানো হয়।পোল্যান্ড সরকার এসিটিএ চুক্তিতে সইয়ের ব্যাপারে প্রতিশ্রুতি দিলেও এ ব্যাপারে এখনো কোন ঘোষণা দেয়নি। যুক্তরাষ্ট্র ও অন্যান্য অ-ইউরোপীয় দেশ এতে সই করেছে। 
এদিকে একদল হ্যাকার গত শনিবার ব্রাজিলের বেশ কয়েকটি ওয়েবসাইটে হামলা চালায়। এর মধ্যে দেশটির প্রখ্যাত সংগীত তারকা পলা ফার্নান্দেজের ওয়েবসাইট ছিল। হামলার কারণে তাঁর ওয়েবসাইটটি বন্ধ হয়ে যায়। তবে দেশটির কর্মকর্তারা হামলার কারণে কোনো ওয়েবসাইট বন্ধ হয়ে যাওয়ার কথা অস্বীকার করেছেন। —এএফপি অবলম্বনে রোকেয়া রহমান
</doc>
<doc>
কুষ্টিয়ায় ডিজিটাল মেলা শুরু
কুষ্টিয়া জেলা প্রশাসনের আয়োজনে গতকাল সোমবার সকালে দুই দিনের ডিজিটাল উদ্ভাবনী মেলা শুরু হয়েছে। এই মেলা আজ সন্ধ্যা পর্যন্ত চলবে। ‘জনগণের দোরগোড়ায় সেবা’ শীর্ষক উদ্বোধনী অনুষ্ঠানে প্রধান অতিথি ছিলেন সাপোর্ট টু ডিজিটাল বাংলাদেশ প্রকল্পের জাতীয় প্রকল্প পরিচালক নজরুল ইসলাম খান। তিনি কুষ্টিয়ার তরুণ প্রজন্মকে আউটসোর্ির্সং কাজে এগিয়ে আসার আহ্বান জানান। তিনি বলেন, এক বছরের মধ্যে কুষ্টিয়া জেলার সব উপজেলাসহ বিভিন্ন প্রতিষ্ঠানে ওয়েব পোর্টাল করা হবে। যার মাধ্যমে গ্রামের মানুষ ঘরে বসেই সবকিছু জানতে ও দেখতে পারবে।
কুষ্টিয়া পৌরসভা মিলনায়তনে জেলা প্রশাসক বনমালী ভৌমিকের সভাপতিত্বে অনুষ্ঠানে উপস্থিত ছিলেন অতিরিক্ত সচিব পরীক্ষিত দত্ত চৌধুরী, আইএসপি অ্যাসোসিয়েশনের সভাপতি আখতারুজ্জামান, কুষ্টিয়া মেডিকেল কলেজের অধ্যক্ষ ইফতেখার মাহমুদ, পুলিশ সুপার মফিজ উদ্দিন আহম্মেদ প্রমুখ। বক্তারা বলেন, পৌষমেলা, মধুমেলা, রথের মেলাসহ অনেক মেলা হয়েছে। কিন্তু ডিজিটাল মেলার এমন আয়োজন দেখে খুবই ভালো লাগছে। ডিজিটাল ফিতা কেটে মেলার উদ্বোধন করা হয়। এতে সরকারি-বেসরকারি প্রতিষ্ঠানের প্রায় ৭০টি স্টল ঘুরে দেখেন। মেলার বিভিন্ন কর্মকাণ্ড স্থানীয় কেব্ল নেটওয়ার্কের মাধ্যমে কুষ্টিয়া মেহেরপুর ও রাজবাড়ী জেলার পাংশায় দেখানো হচ্ছে। —তৌহিদী হাসান, কুষ্টিয়া
</doc>
<doc>
চার বছরে পা
| তারিখ: ২৪-০১-২০১২
চার বছরে পা দিল অনলাইনভিত্তিক শিশু পত্রিকা ‘চিলড্রেন ভয়েস ডটকম’ (www.childrenvoice.com)। এখানে শিশুদের জন্য রয়েছে সংবাদ, ফিচার, ছড়া, গল্প ছাড়াও মজার মজার গেমস। শিশুদের জন্য হলেও সাইটটিতে যে কারও লেখার সুযোগ রয়েছে। —বিজ্ঞপ্তি
</doc>
<doc>
পাসওয়ার্ডের ব্যাপারে সতর্ক থাকুন...
| তারিখ: ২৪-০১-২০১২
অনলাইনে কোনো ওয়েবসাইটে নিবন্ধন করা থেকে শুরু করে কম্পিউটারে ঢোজার ক্ষেত্রে নিরাপত্তার জন্য পাসওয়ার্ড ব্যবহার করতে হয় অনেককেই।নিরাপত্তার জন্য পাসওয়ার্ড গুরুত্বপূর্ণ। তবে সেটি হতে হবে শক্তিশালী।যেকোনো সময় সাইবার অপরাধের শিকার হতে পারেন আপনি, যদি পাসওয়ার্ডটা শক্তিশালী না হয়। পাসওয়ার্ড দেওয়ার ব্যাপারে নিচের বিষয়গুলো মাথায় রাখতে পারেন।
 পাসওয়ার্ড যেন কমপক্ষে সাত-আটটি অক্ষরের হয়।
 পাসওয়ার্ডে সংখ্যা এবং অক্ষর দুটিই রাখুন।
 অভিধানে খুঁজে পাওয়া সম্ভব, এমন কোনো প্রচলিত শব্দ ব্যবহারে সতর্ক হোন।
 বহুল প্রচলিত বাক্য পরিহার করুন। যেমন: I LOVE YOU বা I MISS YOU
 ‘ক্যাপস লক’ ব্যবহার করে ছোট ও বড় অক্ষরের সমন্বয় ঘটান পাসওয়ার্ডে।
 পাসওয়ার্ডে নিজের বা অন্য কারও ফোন নম্বর ব্যবহার করবেন না কখনোই।
 নিজের নাম, শিক্ষাপ্রতিষ্ঠান, কর্মস্থল বা বাসার নাম পরিহার করুন। কারণ, অনুমান করে খুব সহজেই এসব পাসওয়ার্ড ভেঙে ফেলা যায়।
 খেয়াল রাখুন, ইউজার নেম আর পাসওয়ার্ড যেন কখনোই একই না হয়।
 ভিন্ন ভিন্ন অ্যাকাউন্টের জন্য ভিন্ন ভিন্ন পাসওয়ার্ড ব্যবহার করুন।
 ওয়েব ব্রাউজারের ‘রিমেম্বার পাসওয়ার্ড’-এর বিষয়ে সতর্ক থাকুন। সম্ভব হলে ব্রাউজারের এই সুযোগটি বন্ধ রাখুন।
 কখনো কাগজে লিখে রাখবেন না পাসওয়ার্ড।
 নিজের পাসওয়ার্ড অনলাইনে বা অন্য কোনোভাবে কারও সঙ্গে শেয়ার করবেন না।
 সম্ভব হলে কিছুদিন পর পর পাসওয়ার্ড পরিবর্তন করুন। —ফয়সাল হাসান
পাঠকের মন্তব্য
</doc>
<doc>
প্রতিদিন ইউটিউব দেখা হয় ৪০০ কোটিবার!
অনলাইন ডেস্ক | তারিখ: ২৪-০১-২০১২
সার্চ জায়ান্ট গুগলের ভিডিও ওয়েবসাইট ইউটিউবে প্রতিদিন ভিডিও দেখা হয় ৪০ কোটিবার। গুগলের দেওয়া তথ্য অনুসারে, গত ৮ মাসে ভিডিও দেখার হার ২৫ শতাংশ বেড়ে গেছে।
কম্পিউটার প্ল্যাটফর্ম ছাড়াও স্মার্টফোন এবং টেলিভিশন প্ল্যাটফর্মে ইউটিউব সার্ভিসটির ব্যবহার যোগ হওয়ায় এবং পেশাদার বিভিন্ন কনটেন্ট যোগ হওয়ায় ভিডিও দেখার হার বেড়েছে বলেই গুগলের পক্ষ থেকে জানানো হয়েছে।
গুগল জানিয়েছে, ২০১১ সালের মে মাসে প্রতি মিনিটে ৪৮ ঘণ্টার ভিডিও আপলোড হতো। সে তুলনায় এখন প্রতি মিনিটে ৬০ ঘণ্টার ভিডিও ইউটিউবে আপলোড হচ্ছে।
রয়টার্স জানায়, সার্চ ব্যবসার পাশাপাশি বিজ্ঞাপন ব্যবসা আরও বাড়াচ্ছে ইউটিউব। ইউটিউব থেকে বার্ষিক ৫ বিলিয়ন ডলার আয় হচ্ছে বলেই গুগল সাম্প্রতিক এক তথ্যে জানিয়েছে। অবশ্য প্রতিদিন যে ৪০০ কোটি ভিডিও দেখা হয় তার সবগুলো থেকেই গুগলের আয় হয় না। সপ্তাহের হিসাবে ৩০০ কোটি ভিডিও থেকে কেবল আয় হয়।
ইউটিউব সম্প্রতি ওয়েবসাইটের ডিজাইনে পরিবর্তন এনেছে। পরিবর্তনের অংশ হিসেবে ইউটিউবে যোগ হয়েছে বিশেষ চ্যানেল ব্যবস্থা এবং কনটেন্ট। সংগীত তারকা ম্যাডোনা, জে-জে এবং সংবাদমাধ্যম রয়টার্সের মতো চ্যানেলও ইউটিউবে যোগ হচ্ছে। রয়টার্স। 
﻿</doc>
<doc>
অনলাইনে প্রতি ৪ জনে এক জন গান চোর
সাম্প্রতিক এক প্রতিবেদন বলছে, অনলাইনে এক চতুর্থাংশ ভিজিটরই গান চোর। ইন্টারন্যাশনাল ফেডারেশন অফ দি ফনোগ্রাফিক ইন্ডাস্ট্রি (আইএফপিআই)-এর বার্ষিক প্রতিবেদনে এ তথ্য জানানো হয়েছে।

প্রতিবেদনে বলা হয়েছে, প্রতিমাসে প্রতি চারজন ইন্টারনেট ব্যবহারকারীর একজন অবৈধ মিউজিকসাইটগুলোতে যান এবং গান ডাউনলোড করেন। স্পটিফাই-এর মতো বৈধ ডিজিটাল মিউজিক সার্ভিস থাকতেও মিউজিক পাইরেসি বেড়ে গেছে। বৈশ্বিক ইন্টারনেট ব্যবহারকারীর ২৮ শতাংশই মিউজিক পাইরেট সাইটগুলোতে ভিজিট করেন।

প্রতিবেদনে আরো বলা হয়েছে, গানের অবৈধ ডাউনলোড বেড়ে গেলেও এখনও এই শিল্পে ৩২ শতাংশ আয় আসে ডিজিটাল মিউজিক বিক্রি থেকে যা মিউজিক খাতে সব্বোর্চ।
</doc>
<doc>
প্রতি মিনিটে ৬০ ঘন্টার ভিডিও যুক্ত হয় ইউটিউবে
সার্চ জায়ান্ট গুগলের ভিডিও ওয়েবসাইট ইউটিউবে প্রতি মিনিটে ৬০ ঘন্টার ভিডিও আপলোড হচ্ছে এবং প্রতিদিন ৪শ’ কোটি ভিডিও দেখা হচ্ছে বলেই প্রতিষ্ঠানটির দাবি। খবর টেলিগ্রাফ অনলাইন-এর।

গুগল ব্লগে দেয়া তথ্য অনুসারে, ২০০৭ সালের পর থেকে সাম্প্রতিক সময়ে ভিডিও আপলোড ১০ গুণ বেড়ে গেছে। ২০০৭ সালে প্রতি মিনিটে ভিডিও আপলোড হতো মোটে ৭ ঘন্টা। ২০১০ সালে তা গিয়ে দাঁড়ায় ২৪ ঘন্টা। ২০১২ সালে এসে ৬০ ঘন্টারও বেশি দাঁড়িয়েছে যেখানে ২০১১ সালের মে মাসে প্রতি মিনিটে ৪৮ ঘণ্টার ভিডিও যুক্ত হতো।

গুগল বলছে, ইউটিউবে ভিডিও আপলোড যেমন বেড়েছে তেমনি বেড়েছে ‘হিট’ও। গত আটমাসে ইউটিউবে ভিডিও দেখার সংখ্যা ২৫ শতাংশ বৃদ্ধি পাওয়ায় বর্তমানে সংখ্যাটি ৪শ’ কোটিতে উঠেছে বলে জানিয়েছে গুগল। 

গুগল-এর ভাষ্য, ইউটিউবকে কম্পিউটারের আওতা ছাড়িয়ে স্মার্টফোন ও টেলিভিশনে দেখার উপযোগী করে তোলার পর থেকেই ভিডিও দেখার সংখ্যা লাফিয়ে লাফিয়ে বাড়তে থাকে। পাশাপাশি ভোক্তাদের চাহিদার প্রতি লক্ষ্য রেখে উন্নতমানের ভিডিও যুক্ত করার পদক্ষেপও দর্শকের সংখ্যা বাড়ার কারণ বলে মনে করে গুগল।

২০০৬ সালে গুগল ইনকর্পোরেট ১শ’ ৬৫ কোটি ডলারের বিনিময়ে ইউটিউবের মালিকানা কিনে নেয়। এখন সনাতন ইন্টারনেট সার্চ বিজ্ঞাপন ব্যবসার বাইরে গুগলের আয়ের অন্যতম প্রধান উৎসে পরিণত হয়েছে ইউটিউব।

গত সপ্তাহে গুগল জানায়, বর্তমানে ইউটিউবের পৃষ্ঠায় ভিডিওর পাশে থাকা বিজ্ঞাপন বাবদ তাদের বার্ষিক আয় ৫শ’ কোটি ডলার।
</doc>
<doc>
পদ ছাড়লেন রিমের প্রধান নির্বাহীদ্বয়
ব্ল্যাকবেরি নির্মাতা রিসার্চ ইন মোশন (রিম)-এর কো-চিফ এক্সিকিউটিভ মাইক ল্যাজারডিস এবং জিম বাসিলি তাদের পদ থেকে সরে দাঁড়িয়েছেন। আর চিফ অপারেটিং অফিসার (সিওও) থ্রসটেন হেইন্স তাদের বদলি হিসেবে দায়িত্ব পাচ্ছেন। খবর বিবিসি অনলাইন-এর।

আন্তর্জাতিক বাজারে প্রতিষ্ঠানটির নড়বড়ে অবস্থা থেকে উত্তরণে রদবদলের অংশ হিসেবেই সরে গেলেন দুজন।

১৯৮৪ সালে মাইক ল্যাজারডিস প্রতিষ্ঠা করেছিলেন রিম। তিনি কো-চিফ এক্সিকিউটিভ পদ ছেড়ে ভাইস চেয়ারম্যান হিসেবে দায়িত্ব পালন করবেন। জিম বাসিলি রিম বোর্ডে সদস্য হিসেবে থাকলেও কোনো দায়িত্ব তার ওপর থাকছে না।

উল্লেখ্য, ২০১১ সাল থেকে রিমের তৈরি পণ্য বিক্রি কমতে থাকে। শেয়ারের দামও কমে যায়। অ্যাপল এবং গুগলের মতো প্রতিষ্ঠানগুলোর সঙ্গে প্রতিযোগিতায় পিছিয়ে পড়ছিলো রিম। বিনিয়োগকারীরা পরিকল্পনা পরিবর্তনের জন্য রিমের ওপর চাপ দিচ্ছিলেন।

পদ ছেড়ে দেয়া প্রসঙ্গে ল্যাজারডিস বলেন, ‘প্রতিটি সফল কোম্পানির ক্ষেত্রেই এমন কিছু সময় আসে যখন প্রতিষ্ঠাতার মনে হয় নতুন নেতৃত্বের হাতে পরিচালনার ভার ছেড়ে দেয়া উচিৎ। আমি এবং জিম তাই বোর্ডে চলে যাচ্ছি এবং আমরা মনে করছি নতুন নেতৃত্বের হাতে পরিচালনার ভার ছেড়ে দেবার সময় এসে গেছে।’
</doc>
<doc>
পোশাকেই চলবে সিনেমা
ওপেন-সোর্স হার্ডওয়্যার নির্মাতা অ্যাডাফ্রুট ইন্ডাস্ট্রিজ পরিধেয় ইলেকট্রনিক প্লাটফর্ম তৈরি করছে। ‘ফ্লোরা’ নামের এ প্লাটফর্ম ব্যবহার করে পোশাকেই সিনেমা দেখা যাবে। খবর সিনেট-এর।

এ ইলেকট্রনিক ডিভাইসের সাহায্যে ১ হাজার এলইডি পিক্সেলে ছবি দেখা সম্ভব হবে। অর্থাৎ ফ্লোরা ব্যবহারকারী শরীরেরই এলইডি স্ক্রিন নিয়ে ঘুরবেন।

স্টেইনলেস স্টিলে তৈরি ফ্লোরা সিস্টেমে রয়েছে ১.৭৫ ইঞ্চি আয়তনের একটি বোর্ড। ডিভাইসটি ইউএসবি সমর্থন করে অর্থাৎ ইউএসবির সাহায্যে যেকোনো মুভি এ বোর্ডটি দেখাতে পারে। 

ম্যাক, উইন্ডোজ, লিনাক্স চালানো যাবে এ ডিভাইসটি। জিপিএস, ব্লুটুথ, অ্যাসেলেরোমিটার, কম্পাস, সেন্সর, পিজোইলেকট্রিক, ইনফ্রারেড এলইডি, ওএলইডি, পুশ বাটন, ক্যাপাসিটিভ কিবোর্ডও সমর্থন করবে এ প্লাটফর্ম।

অ্যাডাফ্রুট-এর পক্ষ থেকে জানানো হয়েছে, ফ্লোরা নামের পরিধেয় ইলেকট্রনিক প্লাটফর্ম বাজারে আসতে কয়েক মাস সময় লাগতে পারে।
</doc>
<doc>
তৈরি হলো বিশ্বের বৃহত্তম ভিডিও গেইম কন্ট্রোলার
বিশ্বের বৃহত্তম ভিডিও গেইম কন্ট্রোলার তৈরি করেছে নেদারল্যান্ডের ডেল্ট ইউনিভার্সিটি অফ টেকনোলজি-এর একদল শিক্ষার্থী। গিনেস বুক অফ ওয়ার্ল্ড রেকর্ডস গেইমার’স এডিশন ২০১২-তে স্থান পেতেই এ বিশাল ডিভাইসটি তৈরি করেছে তারা।

নিনটেনডো এন্টারটেইনমেন্ট সিস্টেম সংক্ষেপে এনইএস নামের এ ডিভাইসটি তৈরি করেছেন নেদারল্যান্ডের ডেল্ট ইউনিভার্সিটি অফ টেকনোলজির তড়িৎ প্রকৌশল বিভাগের শিক্ষার্থী বেঞ্জামিন আ্যালেন, স্টিফেন ভ্যান্ট হফ এবং মাইকেল ভেরহালস্ট।

শিক্ষার্থীরা তাদের এ ডিভাইসটির নাম দিয়েছেন ‘নেস্টালজিয়া’। ১২ ফুট লম্বা এবং সাধারণ কন্ট্রোলার এর চেয়ে ৩০ গুণ বড় আকারের এ গেইম কন্ট্রোলারটি। এ ডিভাইসটির ভর ২৬৫ পাউন্ড। এ কন্ট্রোলারে রয়েছে ‘এ’ এবং ‘বি’ নামে দুটি বাটন। দুটি বাটন চালাতে প্রয়োজন পড়ে ২ জন চালকের। 

বৃহত্তম এ গেইমিং ডিভাইসটি তৈরি করতে ৫ মাসেরও বেশি সময় লেগেছে অ্যালেনের দলের। তবে, অ্যালেন বলেছেন, শুধু কন্ট্রোলার বোতামটি তৈরি করতে লেগেছে ৪ থেকে ৫ সপ্তাহ। এ ছাড়াও সাধারণ গেইমগুলোর কন্ট্রোলারের চেয়ে এনইএস অপারেট করতেও অনেক বেশি শক্তির প্রয়োজন হয়।

শিক্ষার্থীরা তড়িৎ প্রকৌশল বিভাগের ১০৫ তম বর্ষ উদযাপন উপলক্ষে এ ডিভাইসটি তৈরি করা হয়েছে।
</doc>
<doc>
এক মাসে ট্যাবলেট, ই-বুক রিডার দ্বিগুণ
ট্যাবলেট এবং ই-বুক রিডারের ব্যবহার দ্রুতগতিতে বাড়ছে। পিউ ইন্টারনেট-এর এক জরিপ বলছে, ১ মাসে প্রায় দ্বিগুণ হয়েছে ট্যাবলেট এবং ই-বুক রিডার ব্যবহারের হার। বড়দিনের ছুটি থাকায় ডিসেম্বরের মাঝামাঝি সময় থেকে মধ্য জানুয়ারী পর্যন্ত  ডিভাইস ব্যবহার বেড়ে গেছে।

জরিপের ফল বলছে, বর্তমানে যুক্তরাষ্ট্রে তরুণদের মধ্যে শতকরা ১৯ জন হাতে রয়েছে ট্যাবলেট বা ইবুক রিডার। ডিসেম্বরে এই সংখ্যা ছিল ১০ শতাংশ। জনপ্রিয় ডিভাইস-এর তালিকায় আইপ্যাড ছাড়াও রয়েছে আমাজনের কিন্ডল, বার্নস অ্যান্ড নোবল এর নুক ইত্যাদি।

এদিকে, আরেকটি জরিপের ফল বলছে, এক মাসে ডিভাইস বিক্রি যতোটা বেড়েছে তার অর্ধেকই এখনো চালু করা হয়নি। অর্থাৎ এখনো অনেকেই ক্রিসমাসের উপহার প্যাকেট খোলেননি।
</doc>
<doc>
ভূমধ্যসাগরের তলায় বসছে টেলিস্কোপ
প্রায় আধা মাইল দীর্ঘ একটি টেলিস্কোপ বসছে ভূমধ্যসাগরের ২ মাইল নীচে। মহাবিশ্বের গোপন তথ্য সংগ্রহের লক্ষ্যে এ টেলিস্কোপ বসাচ্ছেন ইউরোপিয়ান ইউনিয়নের গবেষকরা। খবর টেলিগ্রাফ অনলাইন-এর।

২১ কোটি পাউন্ড খরচ করে তৈরি করা এ টেলিস্কোপটি মহাশুন্য থেকে পৃথিবীতে  আসা নিউট্রিনো কণা শনাক্ত করবে। এই কণা আমাদের পৃথিবীর মধ্যে দিয়ে সোজা চলে গেলেও আমাদের দৃষ্টিগোচর হয় না। কিন্তু গবেষকদের ধারণা, নতুন এ টেলিস্কোপ সে কণার সন্ধান পাবে এবং সুপারনোভা, বিগ ব্যাংসহ মহাবিশ্ব বিষয়ে নতুন তথ্য জানাবে।

গবেষকরা টেলিস্কোপটির নাম দিয়েছেন ‘মাল্টি-কিউবিক কিলোমিটার নিউট্রিনো টেলিস্কোপ বা সংক্ষেপে কেএম৩এনইটি।

ইউনিভার্সিটি অফ সেফিল্ড-এর গবেষক ড. লি থম্পসন জানিয়েছেন, ‘আমাদের মহাবিশ্বের জন্য নতুন জানালা উন্মুক্ত করতে যাচ্ছে কেএম৩এনইটি। আমরা বিশ্ব সম্পর্কে যতোটুকু জানি তা বিভিন্ন তরঙ্গ বা দৃশ্যমান আলো এবং এক্সরে ব্যবহার করে দেখা ইলেকট্রোম্যাগনেটিক রশ্মির তথ্য। নিউট্রিনো ব্যবহার করে এ বিশ্বের তথ্য জানার এ পদ্ধতির পুরো বিষয়টিই এক নতুন ধারণা। তাই এটি নতুন কিছু আনতে যাচ্ছে।’

গবেষক ড. লি থম্পসন আরো জানিয়েছেন, ‘মহাবিশ্বে অনেক উৎস থেকেই নিউট্রিনো নির্গত হচ্ছে সেটা আমরা জানি, কিন্তু সেখান থেকে আরো এমন কিছু বের হচ্ছে যা বর্তমানে ব্যবহৃত টেলিস্কোপগুলো ধরতে পারছে না।’

কেএম৩এনইটি টেলিস্কোপের ছোটো প্রোটোটাইপ ফ্রান্সে বর্তমানে ব্যবহার করা হচ্ছে। তবে ভূমধ্যসাগরের নীচে বসানো বিশাল আকারের টেলিস্কোপটি  আগামী তিন বছরের মধ্যেই তথ্য দেয়া শুরু করবে। টেলিস্কোপটিতে বিচ বল আকারের ১২ হাজার সেন্সর লাগানো হয়েছে যা পানির নীচে এক ঘনমাইলের মধ্যে সাজানো থাকবে।

নিউট্রিনো হচ্ছে বৈদ্যুতিক চার্জবিহীন, দুর্বল সক্রিয় ক্ষুদ্র পারমাণবিক কণা। ধারণা করা হয়, এই ক্ষুদ্র কণা ভর শুন্য। এবং পর্দাথের মধ্য দিয়ে অবিকৃতভাবে চলাচল করতে পারে অর্থাৎ নিউট্রিনো অর্থ হচ্ছে 'ক্ষুদ্র নিরপেক্ষকণা'। সেপ্টেম্বর ২০১১-তে গবেষকরা ঘোষণা করেন, নিউট্রিনো আলোক কণা থেকে দ্রুতগতিসম্পন্ন।

নিউট্রিনো কোনো কিছুর সঙ্গে প্রতিক্রিয়া না দেখালেও কখনো কখনো ভারি পরমাণুর সঙ্গে সংঘর্ষে জড়িয়ে পড়ে। গবেষকরা পানির নীচে টেলিস্কোপ বসিয়ে নিউট্রিনোকে ধরার চেষ্টা করবেন। নিউট্রিনো কণার উৎস বের করে ডার্ক ম্যাটারসহ অনেক অজানা প্রশ্নের উত্তর বের করতে পারবেন বলেই গবেষকরা আশা করছেন।
</doc>
<doc>
তৈরি হলো বিশ্বের প্রথম চুম্বক সাবান
গবেষকরা বিশ্বের প্রথম চুম্বক সাবান উদ্ভাবনের দাবি করেছেন। ইউনিভার্সিটি অফ ব্রিস্টল-এর গবেষকদের উদ্ভাবন করা এ সাবান শিল্পকারখানায় পরিছন্নতার কাজে ব্যবহার করা যাবে। খবর টাইমস অফ ইন্ডিয়া-এর।

গবেষকরা জানিয়েছেন, চৌম্বক শক্তিযুক্ত এ সাবান তৈরিতে ব্যবহার করা হয়েছে লৌহযুক্ত লবণ যা সহজেই পানিতে দ্রবীভূত হয়। আবার দ্রবণ তৈরি করা হলে চৌম্বকক্ষেত্র হিসেবেও কাজ করে।

দ্রবণ হিসেবে পানি থেকে তেল দূর করতে সাবানের কার্যকারিতা বৃদ্ধি এবং পুনরায় সাবান আলাদা করার প্রক্রিয়া নিয়ে দীর্ঘদিন ধরেই গবেষণা করছেন গবেষকরা। চৌম্বকীয় সাবান পানির ময়লা দূর করতে আরো বেশি কার্যকর হবে বলেই গবেষকরা জানিয়েছেন।

পানিতে ব্যবহারের পর আবারও সাবানের উপাদান সংগ্রহ করা যাবে এবং এতে খরচ বাঁচবে।
</doc>
<doc>
ই-বুক তৈরির কিট আনলো অ্যাপল
টেক জায়ান্ট অ্যাপল ১৯ জানুয়ারি ‘এডুকেশন ইভেন্ট’-এ আইবুক অথার ‘ক্রিয়েশন কিট’ এনেছে। এ কিট ব্যবহার করে রঙিন ই-বুক তৈরি করতে পারবেন ডেভেলপাররা।

নিউ ইয়র্কে অনুষ্ঠিত অ্যাপল-এর অনুষ্ঠানে আইবুক অথার অ্যাপ্লিকেশন-এর ঘোষণা দিয়েছে প্রতিষ্ঠানটি। এ অ্যাপ্লিকেশন ব্যবহার করে তৈরি করা ই-বুকে ছবি, ভিডিও, এবং থ্রিডি টেক্সট সরাসরি ব্যবহার করা যাবে। অ্যাপল-এর ম্যাক ওএস এক্স অপারেটিং সিস্টেমের জন্য এ অ্যাপ্লিকেশনটি বিনামূল্যেই দিচ্ছে অ্যাপল।

এ কিট দিয়ে তৈরি আইবুক পড়া যাবে আইপ্যাডে।
</doc>
<doc>
বিষণ্নতায় দায়ী ফেইসবুক!
ফেইসবুক কেন মানুষের মধ্যে বিষণ্নতা তৈরি করছে সে বিষয়ে গবেষণা করেছেন যুক্তরাষ্ট্রের ইউটাহ ভ্যালি ইউনিভার্সিটির গবেষকরা। তারা দেখেছেন, সোশাল নেটওয়ার্কিং সাইটে বেশি সময় পার করা মানেই মনের বিষণ্নতা বেড়ে যাওয়া। খবর ডিজিট্রেন্ডস-এর।

গবেষক হু-জু গ্রেস চো এবং নিকোলাজ এজ ৪২৫ জন শিক্ষার্থীর মধ্যে জরিপ চালিয়ে এমন ফলাফলই পেলেন। জরিপটির মাধ্যেমে শিক্সার্থীরা কতোটুকু সময় ফেইসবুকে ব্যয় করে এবং তার সঙ্গে তাদের জীবনের পাওয়া না পাওয়ার মাঝে সম্পর্ক নিয়ে গবেষনা করেছেন গবেষক দুজন।

জরিপে করা প্রশ্নগুলো ছিল, তারা কতটা সুখী, জীবন সুন্দর কিনা ইত্যাদি। এছাড়াও সম্পর্কের অবস্থা, লিঙ্গ, ধর্মীয় বিশ্বাস এবং জাতীয়তা ইত্যাদি বিষয়গুলোও ছিলো।

গবেষণার ফল বলছে, জীবন নিয়ে বেশিরভাগ ফেইসবুক ব্যাবহারকারীই হতাশ। অধিকাংশের ধারণা, তাদের চেয়ে বন্ধুরা বিভিন্ন ক্ষেত্রে এগিয়ে রয়েছেন। এ কারণে হীনমণ্যতায় ভোগেন তারা। এ মনোভাব তাদের আরো বেশি করে অপরিচিত ব্যাক্তির সঙ্গে বন্ধুত্ব গড়ে তুলতে উৎসাহ যোগায়। যাদের অনেককেই তারা চেনেন না তাদের নিয়েই বেশি সময় কাটান। 

গবেষকরা বলছেন, ফেইসবুকে দীর্ঘ সময় কাটানোর ফলে আনন্দের মাত্রা কমে যায়। কিন্তু উল্টো তারা সতর্কভাবেই হাশিখুশি ছবি শেয়ার করে ফেইসবুকে। 

গবেষকদের পরামর্শ হচ্ছে, ফেইসবুক বা যেকোনো সোশাল নেটওয়ার্কিংয়ে কম সময় ব্যয় করে বাস্তব বাস্তব জীবনের বন্ধুদের সঙ্গে বেশি সময় কাটানো উচিৎ। এটা মানসিক স্বাস্থ্যের জন্যও ভাল।

গবেষণা সংস্থা ‘আমেরিকান আ্যাকাডেমি অফ পেডিয়াট্রিকস’-এর তথ্য বলছে, ফেইসবুক এবং অন্যান্য সোশাল নেটওয়ার্কগুলোতে অধিক সময় কাটানো তরুণদের জন্য স্থায়ী হতাশা বা মানসিক রোগের কারণ হতে পারে।
</doc>
<doc>
স্কাইপিকে ৮.৫ বিলিয়ন ডলারে কিনে নেবে মাইক্রোসফট
মাইক্রোসফট এখন স্কাইপি টেকনলজি এসএ কে কিনে নেবার জন্য পরিকল্পনা করছে। প্রতিষ্ঠান দুইটি এখনও কোন আনুষ্ঠানিক ঘোষণা দেয়নি। মাইক্রোসফট স্কাইপি কে ৮.৫ বিলিয়ন ডলারের বিনিময়ে কিনে নিবে। 
মাইক্রোসফট এখন পৃথিবীর সবচেয়ে বড় সফটওয়্যার উৎপাদনকারী। অন্যদিকে স্কাইপি বর্তমানে সবচেয়ে জনপ্রিয় কলিং সার্ভিস। সমগ্র বিশ্বে স্কাইপি ব্যবহারকারীর সংখ্যা ৬৬.৩ কোটি। 
স্কাইপি কে কিনে নেবার পিছনে মাইক্রোসফটের মূল উদ্দেশ্য হল অনলাইন অ্যাডভারটিজিং এ গুগলের সাথে পাল্লা দেয়া। স্কাইপি এর বিশাল ব্যবহারকারী মাইক্রোসফটের জন্য একটি অত্যন্ত আকর্ষণীয় বাজার সৃষ্টি করতে পারবে। 
মাইক্রোসফটের ইতিহাসে এটি অন্যতম ব্যয়বহুল অ্যাকুইজিশন। ২০০৭ সালে মাইক্রোসফট ৬ বিলিয়ন ডলারের বিনিময়ে অ্যাকুয়ান্টিভ কে কিনে নেয়। 
</doc>
<doc>
বৈদ্যুতিক তারে ইন্টারনেট সেবা দেয়া হচ্ছে কলকাতায়
কমপিউটার জগৎ ডেস্ক - 
ভারতের পশ্চিমবঙ্গের কলকাতায় টেলিফোন তারের পরিবর্তে বিদ্যুতের তার দিয়ে ব্রডব্যান্ড ইন্টারনেট সংযোগ দেয়া শুরু হয়েছে। এ পদ্ধতিকে বলা হচ্ছে ব্রডব্যান্ড ওভার পাওয়ার লাইন তথা বিপিএল। ভারত কানেক্ট লিমিটেড, শিবপুর ইঞ্জিনিয়ারিং অ্যান্ড সায়েন্স ইউনিভার্সিটি এবং ক্যালকাটা ইলেকট্রিক সাপ্লাই করপোরেশন তথা সিইএসসি যৌথ উদ্যোগে কলকাতার বাইপাসসংলগ্ন দুটি আবাসন প্রকল্পে পরীক্ষামূলকভাবে বিপিএল সংযোগ দিচ্ছে।

বিপিএল বিশেষজ্ঞ শুভাশিস মুখোপাধ্যায় সাংবাদিকদের জানান, সারাদেশে টেলিফোনের চেয়ে বিদ্যুতের তারের বিস্তৃতি বেশি। এ পদ্ধতিতে অনেক বেশি মানুষের কাছে ইন্টারনেট পৌঁছে দেয়া সম্ভব। গ্রাহককে কাস্টমার প্রিমিসেস ইকুইপমেন্ট তথা সিপিই কিনতে হবে ।
</doc>
<doc>
দ্রুত খবর দিতে ‘ফাস্ট ফ্লিপ’ চালু করেছে গুগল
কমপিউটার জগৎ ডেস্ক -

‘ফাস্ট ফ্লিপ’ নামে একটি নতুন সেবা চালু করেছে সার্চ ইঞ্জিন গুগল। এই সেবা গুগলের গ্রাহকদের সব ধরনের খবর পেতে সাহায্য করবে। যুক্তরাষ্ট্রের সান ফ্রান্সিসকোতে টেকক্রাঞ্চ ৫০ নামের এক প্রযুক্তি সম্মেলনে সম্প্রতি নতুন এই সেবার উদ্বোধন করা হয়। ফাস্ট ফ্লিপ গ্রাহকদের গুগলের মাধ্যমে বিবিসি, নিউইয়র্ক টাইমস, ওয়াশিংটন পোস্টসহ অন্যান্য সংবাদ উৎসের ওয়েবসাইট থেকে দ্রুত সংবাদ সংগ্রহে সাহায্য করবে।

গুগলের অনুসন্ধানবিষয়ক ভাইস প্রেসিডেন্ট মারিসা মেয়ার বলেন, অনলাইনে গ্রাহকরা যাতে সহজেই খবর পেতে পারেন, সেই চেষ্টার অংশ হিসেবেই আমরা ফাস্ট ফ্লিপ চালু করেছি।
</doc>
<doc>
কলকাতার ‘ইনফিনিটি বেঞ্চমার্ক’ পেল আন্তর্জাতিক স্বীকৃতি
কমপিউটার জগৎ ডেস্ক -

কলকাতার তথ্যপ্রযুক্তি পার্ক ‘ইনফিনিটি বেঞ্চমার্ক’ বিশ্বের সপ্তম পরিবেশবান্ধব তথ্যপ্রযুক্তি পার্ক হিসেবে আন্তর্জাতিক স্বীকৃতি পেয়েছে। মার্কিন গ্রিন বিল্ডিং কাউন্সিলের বিচারে বিশ্বের সপ্তম এবং এশিয়ার দ্বিতীয় পরিবেশবান্ধব তথ্যপ্রযুক্তি পার্ক হিসেবে এই সম্মান দেয়া হয়। পার্কে ৫ লাখ ৬০ হাজার বর্গফুটের ২০ তলা ভবন নির্মাণে ব্যয় হয়েছে ১৩০ কোটি রুপি। ইনফিনিটি বেঞ্চমার্কের চেয়ারম্যান ও ব্যবস্থাপনা পরিচালক রবীন্দ্র চামারিয়া সাংবাদিকদের এ তথ্য দিয়েছেন।
</doc>
<doc>
বিশ্বে নোকিয়ার অভি মেইল গ্রাহক ১০ লাখ ছাড়িয়েছে

সারাবিশ্বে নোকিয়ার অভি মেইল গ্রাহকসংখ্যা ১০ লাখ ছাড়িয়ে গেছে। বাংলাদেশে গত জুনে অভি মেইলের যাত্রা শুরু হলেও ইতোমধ্যেই গ্রাহকসংখ্যা লাখ ছড়িয়েছে, যা দক্ষিণ-পূর্ব এশিয়া প্যাসিফিকের দেশগুলোর মধ্যে দ্বিতীয় সর্বোচ্চ। বাংলায় লেখা নির্দেশনা অনুসরণ করে একজন গ্রাহক সহজ তিনটি ধাপে ই-মেইল অ্যাকাউন্ট খুলতে পারেন। বাংলায় ইউজারনেম ও পাসওয়ার্ড দেয়াসহ এর মাধ্যমে বাংলায় মেইলও করা যাবে।

অভি মেইলের সাহায্যে গ্রাহকরা কমপিউটার ছাড়াই নিজে সরাসরি মোবাইল ফোনের মাধ্যমে ই-মেইল অ্যাকাউন্ট দ্রুত তৈরি ও ম্যানেজ করতে পারেন। ১৮০টি দেশে ২০টি ভাষায় অভি মেইল ব্যবহৃত হচ্ছে। উন্নয়নশীল বিশ্বের বেশিরভাগ দেশে অধিকাংশ মানুষের ব্যক্তিগত কমপিউটার না থাকায় এসব এলাকায় মোবাইল ফোনে অভি মেইল ব্যবহারের হার অতি দ্রুত বাড়ছে। অভি মেইল ব্যবহারকারী ৫টি শীর্ষ দেশ হচ্ছে ভারত, ইন্দোনেশিয়া, মেক্সিকো, রাশিয়া ও দক্ষিণ আফ্রিকা ।
</doc>
<doc>
বাংলাদেশের কাছে টেলিট্রানজিট চায় ভারতের এয়ারটেল ও রিলায়েন্স
কমপিউটার জগৎ রিপোর্ট-

এবার বাংলাদেশের ওপর দিয়ে টেলিট্রানজিট চায় ভারত। ভারতের বৃহৎ টেলিযোগাযোগ প্রতিষ্ঠান এয়ারটেল এবং টাটা রিলায়েন্স এ ব্যাপারে প্রস্তাব দিয়েছে বাংলাদেশ টেলিযোগাযোগ নিয়ন্ত্রণ কমিশন তথা বিটিআরসিকে। সম্প্রতি প্রতিষ্ঠান দু’টির প্রতিনিধিরা ঢাকায় এসে তাদের বিস্তারিত পরিকল্পনা তুলে ধরেছেন। ভারতের মূল ভূখন্ড থেকে প্রায় বিচ্ছিন্ন তাদের সাতটি রাজ্যের সঙ্গে টেলিযোগাযোগ সহজ করতে তারা বাংলাদেশের সহযোগিতা চায়।

প্রতিনিধিরা জানান, বাংলাদেশের অপারেটরদের মাধ্যমেই কাজ করা হবে। সেভেন সিস্টার হিসেবে পরিচিত সাত রাজ্য আসাম, মেঘালয়, মিজোরাম, মনিপুর, নাগাল্যান্ড, ত্রিপুরা এবং অরুণাচল প্রদেশে টেলিযোগাযোগের ক্ষেত্রে যেসব প্রতিবন্ধকতা রয়েছে তা দূর করতেই বাংলাদেশের ভূখন্ডের মধ্য দিয়ে ফাইবার অপটিক ক্যাবলের সুবিধা পেতে চান তারা। এতে ওই ৭ রাজ্যের সঙ্গে টেলিযোগাযোগ ব্যয় কমে যাবে। বাংলাদেশ সম্মত হলে কলকাতা-মেহেরপুর থেকে ঢাকা হয়ে জাফলং দিয়ে আসামের মাধ্যমে যোগাযোগ লাইন হতে পারে। বিকল্প হিসেবে কলকাতা-মেহেরপুর থেকে ঢাকা-কুমিল্লা হয়ে আগরতলায় সংযোগ নেয়ার প্রস্তাবও রয়েছে।

এয়ারটেল এবং রিলায়েন্সের এ প্রস্তাবে বাংলাদেশ তাৎক্ষণিক সম্মতি দেয়নি। তবে বিটিআরসি এ ব্যাপারে আগ্রহী বলে সূত্র জানিয়েছে। বাংলাদেশ রাজি হলে ৩/৪ মাসের মধ্যেই এ সংযোগ ঘটতে পারে। বাংলাদেশ এতে অর্থনৈতিকভাবে লাভবান হবে। ওই কোম্পানি দু’টির সঙ্গে পাকিস্তান, নেপাল এবং ভুটানের টেরিস্ট্রিয়াল লিঙ্ক চুক্তি রয়েছে। এয়ারটেল এবং রিলায়েন্সের চুক্তি করতে হলে তা করতে হবে বাংলাদেশের অপারেটরদের সঙ্গে। বিটিআরসি সহায়ক ভূমিকা পালন করবে।
</doc>
<doc>
প্রত্যন্ত ভারতে মোবাইল ফোন ব্যবহারকারী ১১ কোটিতে উন্নীত
কমপিউটার জগৎ ডেস্ক - 
ভারতের প্রত্যন্ত অঞ্চলে মোবাইল ফোন ব্যবহারকারীর সংখ্যা সম্প্রতি ১১ কোটিতে উন্নীত হয়েছে বলে জানিয়েছে টেলিকম রেগুলেটরি অথরিটি অব ইন্ডিয়া (টিআরএআই)। তাদের সম্প্রতি প্রকাশিত এক রিপোর্ট বলা হয়, চলতি বছর প্রথম কোয়ার্টারে ভারতের প্রত্যন্ত অঞ্চলে মোবাইল ফোন ব্যবহারকারীর সংখ্যা ১০ কোটি ৯৭ লাখ হলেও গত বছর ৪র্থ কোয়ার্টারে এ সংখ্যা ছিল ৯ কোটি ৩২ লাখ। বিশেষজ্ঞরা বলেন, মোবাইল ফোন অপারেটর এবং হ্যান্ডসেট প্রস্ত্ততকারক প্রতিষ্ঠানসমূহ যৌথ উদ্যোগ নেয়ায় এবং সাশ্রয়ী মূল্যে সেবা দেয়ায় পল্লী অঞ্চলে মোবাইল ফোন সম্প্রসারণ সম্ভব হয়েছে।

দেশটিতে বর্তমানে মোবাইল ফোন ব্যবহারকারীর সংখ্যা প্রায় ৩৯ কোটি ১৭ লাখ ৫০ হাজার। বাজার গবেষণা প্রতিষ্ঠান গার্টনার মনে করে, পল্লী অঞ্চলে ব্যবসার বিস্তার কঠিন কাজ। কারণ সেখানে ব্যবসায় লাভ তুলনামূলকভাবে কম অর্জিত হয়। বিশ্ব মন্দার এই সময়ে ভারতের প্রত্যন্ত অঞ্চলে মোবাইল ফোন ব্যবহারকারীর সংখ্যা ১১ কোটিতে উন্নীত হওয়া দক্ষিণ এশিয়ার টেলিকম শিল্পের বিকাশকে ইঙ্গিত করে।
</doc>
<doc>
ডিজিটাল রেডিও ট্র্যাকিং ব্যবস্থা চালু করছে কলকাতা পুলিশ
কমপিউটার জগৎ ডেস্ক - 
ভারতের পশ্চিমবঙ্গের কলকাতা পুলিশ চালু করতে যাচ্ছে আধুনিক ‘ডিজিটাল রেডিও ট্র্যাকিং’ ব্যবস্থা। এখন থেকে তারা আর অ্যানালগ পদ্ধতির বেতার যন্ত্র ব্যবহার করবে না। এই বেতার যন্ত্রে কোনো বার্তা এলে আশপাশের মানুষ তা শুনে ফেলে। কিন্তু ডিজিটাল যন্ত্রে সে সুযোগ নেই। ৫০ বছর ধরে কলকাতা পুলিশ ওই অ্যানালগ পদ্ধতির বেতার যন্ত্র ব্যবহার করে আসছে। ডিজিটাল ব্যবস্থায় গ্রুপ পদ্ধতিতেও খবরাখবর পাঠাতে পারবে পুলিশ। এ পদ্ধতিতে লালবাজারের পুলিশ সদর দফতর থেকে কোনো বার্তা একই সঙ্গে কলকাতার ৪৮টি থানায় পাঠানো যাবে।
</doc>
<doc>
মাইক্রোসফট ইয়াহু সার্চ ইঞ্জিন একীভূতকরণ চুক্তি স্বাক্ষর
কমপিউটার জগৎ ডেস্ক- 
শেষ পর্যন্ত স্বাক্ষরিত হয়েছে মাইক্রোসফট এবং ইয়াহুর সার্চ ইঞ্জিন একীভূত হওয়ার চুক্তি। এর আওতায় আগামী ১০ বছরের জন্য মাইক্রোসফটের নতুন সার্চ ইঞ্জিন বিং এবং ইয়াহু সার্চ ইঞ্জিন একযোগে কাজ করবে।

মাইক্রোসফটের প্রধান নির্বাহী স্টিভ বলমার বলেছেন, এই চুক্তির ফলে সার্চ টেকনোলজিতে মাইক্রোসফটের জন্য নতুন দ্বার উম্মোচিত হলো। একত্রিত হওয়া সার্চ ইঞ্জিনের বিজ্ঞাপনগুলোর মধ্যে ইয়াহুর বিজ্ঞাপনের প্রাধান্য থাকবে এবং আয় দুই প্রতিষ্ঠান ভাগাভাগি করে নেবে।

ধারণা করা হচ্ছে, জনপ্রিয় সার্চ ইঞ্জিন গুগলকে চ্যালেঞ্জ করতেই এ উদ্যোগ। ২০০৮ সালের ১ ফেব্রুয়ারি ইয়াহুকে কিনে নেয়ার প্রস্তাব দিয়েছিল মাইক্রোসফট। কিন্তু দাম কম বলেছে এই অজুহাতে ইয়াহু সে প্রস্তাব প্রত্যাখ্যান করে। তবে আলোচনা অব্যাহত ছিল। এরই ধারাবাহিকতায় এ চুক্তি হয়েছে। গত জানুয়ারিতে ইয়াহুর প্রধান নির্বাহী হিসেবে যোগ দিয়ে ক্যারল বার্থজ বলেছিলেন, তিনি প্রতিষ্ঠানটি পুরোপুরি বিক্রি হতে দেবেন না।
</doc>
<doc>
পৃথিবীকে সুন্দর রাখায় বেনকিউ পুরস্কৃত
পৃথিবীকে সুন্দর রাখতে অবদান রাখায় ‘তাইপে সিটি গোল্ডেন এনার্জি কনজারভেশন অ্যাওয়ার্ড ২০০৯’ পেয়েছে বেনকিউ। গত দুই বছরে এনার্জি কনজারভেশন এবং কার্বন রোধে মাইলফলক অবদান রাখার জন্য প্রতিষ্ঠানটি এই পুরস্কার পায়। বেনকিউ চেয়ারম্যান জেরি ওয়াং এই পুরস্কার নেন। ২০০৮ সাল হতে তারা পণ্যে ‘বেনকিউ গ্রিন ডিজাইন গাইডলাইন’ অনুসরণ করে আসছে। বাংলাদেশে বেনকিউ-এর পরিবেশক কম ভ্যালী লিমিটেড। বেনকিউ-এর সব পণ্য পরিবেশবান্ধব এবং বিদ্যুৎসাশ্রয়ী।
</doc>
<doc>
ভারতে মোবাইল ফোন গ্রাহক সাড়ে ৩০ কোটি ছাড়িয়ে গেছে
কমপিউটার জগৎ ডেস্ক-
ভারতের মোবাইল ফোন সেবাদানকারী সংস্থাগুলোর সংগঠন সেলুলার অপারেটরস অ্যাসোসিয়েশন অব ইন্ডিয়া এক পরিসংখ্যানে বলেছে, দেশটিতে এখন জিএসএম মোবাইল গ্রাহকসংখ্যা ৩০ কোটি ৬৪ লাখ ছাড়িয়ে গেছে। এপ্রিল মাসে এই সংখ্যা ছিল ২৯ কোটি ৮১ লাখ। মে মাসে জিএসএম মোবাইল পরিষেবায় নতুন করে ৮০ লাখ গ্রাহক যোগ হয়েছে। গ্রাহকসংখ্যার বিচারে এখন শীর্ষে রয়েছে ভারতী এয়ারটেল। 
</doc>
<doc>
লন্ডনের মতো কোলকাতাতেও বসানো হচ্ছে গোয়েন্দা ক্যামেরা
কমপিউটার জগৎ ডেস্ক | 
ভারতের পশ্চিমবঙ্গের কলকাতায় গোয়েন্দা ক্যামেরা বা ইন্টেলিজেন্স সার্ভিস সিস্টেম বসানো হচ্ছে। নিরাপত্তা জোরদারের উদ্যোগের অংশ হিসেবেই পুলিশ একাজ করছে। শহরের ১১০টি স্থানে ইন্টারনেট প্রটোকল ক্যামেরা বসানো হবে। এর মাধ্যমে পুলিশ নজরদারি করতে পারবে পুরো শহর। 

কলকাতা পুলিশের এক উর্ধ্বতন কর্মকর্তা বলেছেন, অত্যাধুনিক প্রযুক্তি ব্যবহারের ক্ষেত্রে আমরা আরো শক্তিশালী হওয়ার চেষ্টা করছি। এতে করে বিপদের দ্রুত মোকাবেলা করা সম্ভব হবে। লন্ডনে এই ব্যবস্থা চালু আছে। এ কারণেই পাতাল রেলে হামলাকারীদের ধরে ফেলা সম্ভব হয়েছে।

রাস্তায় যদি কেউ কিছু ফেলে যায় তাহলে সে ধরা পড়ে যাবে এই ব্যবস্থায়। আবার সন্দেহজনক কোনো গাড়ির নম্বর ধরেও ফলো করা যাবে। ফলে সব দিক থেকেই নিরাপত্তা নিশ্চিত করা সম্ভব হবে বলে পুলিশ মনে করছে।
</doc>
<doc>
ভারতের লোকসভা নির্বাচনে নমিনেশনে ভিডিও ব্যবস্থা চালু
কমপিউটার জগৎ ডেস্ক -
ভারতের লোকসভা নির্বাচনে ‘নমিনেশন ভিডিও’ ব্যবস্থা চালু করেছে নির্বাচন কমিশন। এ ব্যবস্থার ফলে মনোনয়ন দাখিল থেকে ভোট গ্রহণ এবং ভোট গণনা সবই ভিডিওতে ধারণ করে রাখা হবে। নির্বাচনে স্বচ্ছতা আনতেই এ ব্যবস্থা চালু হয়েছে
</doc>
<doc>
রিসার্চ-ইন-মোশন এর ঊর্ধ্বতন ম্যানেজমেন্টে রদবদল
কানাডার বিখ্যাত স্মার্টফোন উৎপাদনকারী প্রতিষ্ঠান রিসার্চ-ইন-মোশন(রিম) এর উপরতলার ব্যবস্থাপনায় পরিবর্তন আনা হয়েছে। প্রতিষ্ঠানটির আর্থিক অবস্থা খুবই নাজুক আর তাই এই পরিবর্তন। 
প্রতিষ্ঠানটির কো-চিফ একজিকিউটিভ জিম বালসিলি এবং মাইক ল্যাজারিডিস তাদের পদ থেকে ইস্তফা দিয়েছেন। আজ রিম তার নতুন প্রেসিডেন্ট এবং সিইও হিসেবে থর্সটেন হেইনস এর নাম ঘোষণা করেছে।
রিম এর প্রতিষ্ঠালগ্ন থেকে ল্যাজারিডিস এর সঙ্গে জড়িত আছেন এবং ১৯৯২ সালে বালসিলি এই প্রতিষ্ঠানে যোগদান করেন। অন্যদিকে থর্সটেন হেইনস ২০০৭ এ রিম এ যোগদান করেন। এর আগে তিনি তিনি সিমেন্স এর কমিউনিকেশন ডিভিশনে এবং প্রোডাক্ট ইঞ্জিনিয়ারিং বিভাগের চিফ অপারেটিং অফিসার হিসেবে কর্মরত ছিলেন। 
আমেরিকার মোবাইল ফোন মার্কেটে ব্ল্যাকবেরির অবস্থা এখন খুবই নাজুক। অ্যান্ড্রয়েড স্মার্টফোন এবং অ্যাপল আইফোনের দাপটে ব্ল্যাকবেরি ফোনের মার্কেট শেয়ার কমে গিয়েছে। তবে হেইনস রিম এর ব্যবসাতে বিশাল কোন পরিবর্তন নিয়ে আসবেন না। তিনি ব্ল্যাকবেরি প্রোডাক্টের দিকেই বেশি মনোযোগ দেবেন। 
সূত্রঃ টিজি ডেইলি 
</doc>
<doc>
টেকনোবিডি ওয়েব সলিউশন প্রাইভেট লিমিটেডের আকর্ষণীয় কম্পিউটার ট্রেনিং কোর্স
টেকনোবিডি ওয়েব সলিউশন প্রাইভেট লিমিটেড সেরা মানের ল্যাব ফ্যাসিলিটি সহ বিভিন্ন ধরণের আইটি বিষয়ক ট্রেনিং কোর্স এবং ওয়ার্কসপ অফার করছে। কোর্সসমূহ হচ্ছে; ১. বেসিক PHP এবং MySQL ২. ওয়েব ডেভেলপমেন্ট-HTML এবং CSS ৩. গ্রাফিক্স ডিজাইন-প্রিন্টমিডিয়া ৪. গ্রাফিক্স ডিজাইন-ওয়েব ডেভেলপমেন্ট ৫. iPhone অ্যাপ্লিকেশন ডেভেলপমেন্ট এবং ওয়ার্কসপ সমূহ হচ্ছে; ১.জুমলা CMS How To. ২. জুমলা! টেমপ্লেটস ডেভেলপমেন্ট ৩.জুমলা ডেভেলপমেন্ট (Module/Plugin/Component) ৪.ফ্রিল্যান্সিং IT জব । প্রতি কোর্সে একটি করে প্রোজেক্ট থাকবে। অনুসন্ধানে - www.technobdtraining.com, ফোন: ০১৭৫০০০০৩২৮
(সংবাদ বিজ্ঞপ্তি)
</doc>
<doc>
এইচপি অল ইন ওয়ান স্মার্ট পিসি
স্মার্ট টেকনোলজিস বাজারে নিয়ে এসেছে এইচপি ব্রান্ডের ১২০-১০০৭আই মডেলের অল ইন ওয়ান কম্পিউটার। ফটোফ্রেম সদৃশ্য ২০ ইঞ্চি হাইডেফিনিশন মনিটরের মাধ্যেই থাকছে মাল্টিমিডিয়ার সকল সুযোগসহ ডেস্কটপ কম্পিউটারের সকল উপাদান। স্মার্ট অফিস ও ডিজিটাল ডেকোরেশনের উপযোগী উল্লেখিত মডেলটিতে রয়েছে ইন্টেল সেকেন্ড জেনারেশন ডুয়াল কোর প্রসেসর, ২ গিগাবাইট ডিডিআর৩ র‍্যাম, ৫০০ গিগাবাইট হার্ডডিস্ক ড্রাইভ, ডিভিডি রাইটার, ওয়েব ক্যাম, বিল্ট ইন স্পিকার, কার্ড রিডার, ওয়্যারলেস ল্যান এবং ইউএসবি কীবোর্ড ও মাউস ব্যবহারের সুবিধা। দাম: ৩৯,৫০০ টাকা। বিস্তারিত: ০১৭৩০৭০১৯১০।
(সংবাদ বিজ্ঞপ্তি)
</doc>
<doc>
বিটিসিএল চালু করছে এক দেশ এক রেট : ৩০ পয়সা মিনিট ঢাকায় হচ্ছে নতুন এক্সচেঞ্জ, ব্যয় ১০০ কোটি টাকা
কমপিউটার জগৎ রিপোর্ট - 
বাংলাদেশ টেলিকমিউনিকেশনস কোম্পানি লিমিটেড (বিটিসিএল) এক দেশ এক রেটের আওতায় জুলাই থেকে কলচার্জ কমাচ্ছে। নতুন চার্জ অনুযায়ী দেশের যেকোনো স্থানে বিটিসিএলে কল করলে প্রতিমিনিট ৩০ পয়সা (পিক এবং অফপিক সমান) এবং মোবাইল বা বেসরকারি ল্যান্ডফোনে (পিএসটিএন) কল করলে প্রতি মিনিট ৫০ পয়সা দিতে হবে। আগে ঢাকা থেকে ঢাকার বাইরে বিটিসিএলে কল করলে প্রায় দেড় টাকা এবং মোবাইলে কল করলে প্রতি মিনিট ১ টাকা চার্জ দিতে হতো। তবে ঢাকার ভেতরে বিটিসিএল টু বিটিসিএল কলচার্জ ছিল ১০ পয়সা মিনিট। নতুন সিদ্ধান্ত অনুযায়ী উপজেলা পর্যায়ে বিনামূল্যে বিটিসিএল সংযোগ দেয়া হবে। গত ২১ মে বোর্ড মিটিংয়ে নতুন এই কলচার্জ অনুমোদন করা হয়। এ ছাড়া ৫৫টি দেশে আইএসডি কলচার্জ প্রতি মিনিট ৭ টাকা থেকে কমিয়ে ৬ টাকা করা হয়েছে।

এদিকে রাজধানীতে চাহিদা বেশি থাকায় নতুন এলজিএন এক্সচেঞ্জ (সংযোজ ক্ষমতা ১ লাখ ৭১ হাজার) বসানোর উদ্যোগ নেয়া হয়েছে। এজন্য ১০০ কোটি টাকা ব্যয় হবে। বিটিসিএলের আগামী বোর্ড মিটিংয়ে এক্সচেঞ্জ বসানোর প্রস্তাবটি উঠছে বলে জানা গেছে।
</doc>
<doc>
দেশীয় সফটওয়্যার ব্যবহার নিশ্চিত করতে নীতিমালা সহজ করা হবে : অর্থমন্ত্রী
কমপিউটার জগৎ রিপোর্ট - 
২০২১ সালের মধ্যে ‘ডিজিটাল বাংলাদেশ’ গড়ে তোলার লক্ষ্যে দক্ষ জনবল ও অবকাঠামো তৈরির জন্য সরকার বিভিন্ন পদক্ষেপ নিয়েছে। এসব পদক্ষেপ বাস্তবায়ন সম্ভব হলে প্রতিশ্রুত সময়ের আগেই ডিজিটাল বাংলাদেশ গড়ে তোলা সম্ভব হবে। ২৩ মে সিলেট জেলা পরিষদ মিলনায়তনে বাংলাদেশ প্রেস ইনস্টিটিউট (পিআইবি) আয়োজিত ডিজিটাল বাংলাদেশ বিষয়ক দিনব্যাপী ওরিয়েন্টেশন কর্মশালার উদ্বোধনী অনুষ্ঠানে প্রধান অতিথির বক্তব্যে অর্থমন্ত্রী আবুল মাল আব্দুল মুহিত একথা বলেন। সাংবাদিকদের জন্য আয়োজিত কর্মশালায় বিশেষ অতিথি ছিলেন মেয়র বদরউদ্দিন আহমদ কামরান, সিলেটের বিভাগীয় কমিশনার জাফর আহমেদ খান এবং ইউএনডিপির কে এ এম মোর্শেদ। সভাপতিত্ব করেন পিআইবির মহাপরিচালক একে এম শামীম চৌধুরী।

অর্থমন্ত্রী দেশীয় সফটওয়্যারের যথাযথ ব্যবহার নিশ্চিত করার জন্য প্রয়োজনে নীতিমালা সহজতর করার প্রতিশ্রুতি দেন। কর্মশালার ৩টি কর্ম অধিবেশনে ডিজিটাল বাংলাদেশের বিভিন্ন বিষয় আলোচনা হয়। বিভিন্ন কর্ম ও অধিবেশন পরিচালনা করেন বাংলাদেশ কমপিউটার সমিতির সভাপতি মোস্তাফা জববার, ইউএনডিপির কর্মসূচি বাস্তবায়ন বিশেষজ্ঞ মুনির হাসান এবং কমিউনিকেশন ম্যানেজার এসএম আকাশ। কর্মশালায় সিলেট বিভাগের ৪ জেলার ইলেক্ট্রনিক ও প্রিন্ট মিডিয়ার ৪০ সংবাদকর্মী অংশ নেন।
</doc>
<doc>
ইন্টারনেট ব্যবহারকারীদের জন্য QUBEE নতুন আনন্দ

ইন্টারনেট ব্যাবহারকারীদের জন্য QUBEE নিয়ে এসেছে নতুন অফার: ১. মাসিক প্যাকেজ ব্যাবহারকারীরা ১০০০ টাকায় ইউএসবি মডেম কিনতে পারবে; ২. প্রি-পেইড ব্যাবহারকারীরা ১৫০০ টাকায় ইউএসবি মডেম কিনতে পারবে। 
গ্রাহকরা ৫০০ টাকায় (ভ্যাটসহ) বিশেষ মাসিক প্যাকেজ ব্যাবহার করতে পারবে । মাসিক ব্যাবহারকারীরা ১ম ও ২য় মাসে ছাড় পাবে ৩০০ টাকা এবং ৩য় মাসে পাবে ৪০০ টাকা। বিস্তারিত জানার জন্য পরিদর্শন করুন নিকটস্থ ঢাকা, চট্টগ্রম ও সিলেটের কিউবি স্টোরে। 
আরও তথ্যের জন্য যোগাযোগ করুন ০২-৮৯৫৯৯১১ অথবা লগ অন করুন, www.facebook.com/QubeeZone এবং QUBEE মডেম কেনার জন্য ডায়াল করুন: ০১৯১৯-৯৭৮২৩৩।
(প্রেসবিজ্ঞপ্তি)
</doc>
<doc>
মেগা আপলোডের পরে এবার ফাইলসনিক সার্ভিস বন্ধ করে দিয়েছে
জনপ্রিয় ফাইল শেয়ারিং ওয়েবসাইট মেগাআপলোডের সিইও কিম ডটকম গ্রেপ্তার হবার পরে ফাইল সনিক এবং আপলোডেড.টু তাদের সাইট বন্ধ করে দিয়েছে। ফাইলসনিক ও মেগা আপলোডের মত একটি জনপ্রিয় ফাইল শেয়ারিং ওয়েবসাইট।
ফাইলসনিক ঘোষণা দিয়েছে তারা এখন একটি পার্সোনাল ডিজিটাল লকার সার্ভিস প্রতিষ্ঠান। তাদের ওয়েবসাইটি প্রকাশিত একটি সংবাদ বিজ্ঞপ্তিতে ফাইলসনিক বলে যে তারা তাদের সকল শেয়ারিং ফাংশন বন্ধ করে দিয়েছে এবং ফাইলসনিক ব্যবহারকারীরা কেবলমাত্র সেইসব ফাইল ডাউনলোড করতে পারবেন যেগুলো তারা আপলোড করেছেন। 
গত বৃহস্পতিবার বিশ্বের অন্যতম জনপ্রিয় ফাইল শেয়ারিং ওয়েবসাইট মেগা আপলোডের সিইও কে পাইরেসির অভিযোগে গ্রেপ্তার করা হয়। অভিযোগে বলা হয় যে মেগাআপলোড কপিরাইট কন্টেন্ট শেয়ার করার ফলে ৫০০ মিলিয়ন ডলারের ক্ষতি হয়েছে। 
মিডিয়াফায়ারও মেগা আপলোডের মত আরেকটি ফাইল শেয়ারিং সাইট কিন্তু তারা ঘোষণা দিয়েছে যে আইনী লড়াই থেকে তারা পিছিয়ে থাকবে না।
সূত্রঃ স্ল্যাশ গিয়ার
</doc>
<doc>
নকিয়া নিয়ে এলো নকিয়া ৫০০ এন্ট্রি লেভেল টাচ্ স্ক্রীন স্মার্টফোনঃ গুণগত মানের উৎকর্ষতা ও কার্যকারিতায় অনন্য, দামও বেশি নয়
নকিয়া সম্প্রতি নকিয়া ৫০০ নামে একটি এন্ট্রি লেভেল টাচ্ স্ক্রীন স্মার্টফোন ঘোষণা দিয়েছে। এটি গুণমানের উৎকর্ষতা ও পারফরমেন্স বা কার্যকারিতায় একটি অনন্য ডিভাইস বা মোবাইল ফোন সেট। এতে নকিয়ার সর্বশেষ দ্রুততম প্রসেসর, ৫ মেগাপিক্সেল (৫এমপি) ক্যামেরা, সঙ্গীত ও বিনোদনের সুব্যবস্থা, ম্যাপ ও নেভিগেশনের সুবিধাসমূহ রয়েছে। নকিয়া ৫০০ ডিভাইসটি নকিয়ার এন্ট্রি লেভেল টাচ্ স্ক্রীন স্মার্টফোনের পোর্টফলিওকে সমৃদ্ধ করেছে। এক্ষেত্রে গুণমানে কোনো রকম আপস করা হয়নি। এটি হচ্ছে নকিয়ার সিমবিয়ান প্ল্যাটফর্মভিত্তিক সর্বশেষ সংযোজন। যেটি গ্রাহকদের সর্বশেষ সিমবিয়ান আন্নার (Symbian Anna) অভিজ্ঞতা দেবে। এতে বিভিন্ন ধরনের বৈশিষ্ট্যসম্বলিত সফটওয়্যারের সমাহার, দ্রুততর ব্রাউজার ও নতুন অভি ম্যাপ রয়েছে। 
নকিয়ার ভাইস প্রেসিডেন্ট ইলারি নুরমি (Ilari Nurmi) এ প্রসঙ্গে বলেন, ''এখন পর্যন্ত বাজারে যেসব সহজলভ্য স্মার্টফোন পাওয়া যাচ্ছে সেগুলোর হার্ডওয়্যারের মান খুবই নিম্ন এবং ব্যবহারকারীরাও ব্যবহার করে পান নিকৃষ্টমানের অভিজ্ঞতা।'' তিনি আরো বলেন, ''এটি হচ্ছে ধারাবাহিকভাবে নিত্যনতুন পণ্য উদ্ভাবনের মাধ্যমে নকিয়ার স্মার্টফোনের পোর্টফলিও সমৃদ্ধ করার প্রতিশ্রুতি পূরণের আরেকটি নজির। এছাড়া এটি হচ্ছে সিমবিয়ানের মাধ্যমে আগামী বছরগুলোতে প্রধান বাজারগুলোতে জোর দেওয়ার উদাহরণ বিশেষ।'' 
দ্রুত কনটেন্ট লাভ 
নকিয়া ৫০০ ডিভাইস ব্যবহারকারীরা পরিবার ও বন্ধুদের সঙ্গে সম্ভব দ্রুততার সঙ্গে যোগাযোগ স্থাপন ও রক্ষায় সক্ষম হবেন। কারণ ডিভাইসটির ব্যবহারকারীরা অনায়াসে ফেইসবুক, টুইটার ও রেনরেনসহ (RenRen) সামাজিক যোগাযোগের অন্যান্য নেটওয়ার্কগুলোর মাধ্যমে সরাসরি লাইভ চ্যাট করার পাশাপাশি আপডেট বা সর্বশেষ অবস্থা জানতে পারবেন। এক গিগাহার্টজ (1GHz) প্রসেসরবিশিষ্ট নকিয়া ৫০০ মোবাইল ফোন সেটটি হলো সবচেয়ে দ্রুতগতিসম্পন্ন স্মার্টফোনগুলোর একটি। এটির ব্যবহারকারীরা দ্রুত ও সহজে প্রচুর অ্যাপ্লিকেশন ডাউনলোড করার সুবিধা পেতে পারেন। এক্ষেত্রে তাঁদের মোবাইল ফোনের গতি কমবে না, অর্থাৎ স্বাভাবিক থাকবে। এই সেটটি নকিয়ার সর্বশেষ ব্রাউজিং টেকনোলজি বা ব্রাউজিংয়ের সর্বশেষ প্রযুক্তি, শক্তিশালী প্রসেসরসমৃদ্ধ। যা ব্যবহারকারীদের ইন্টারনেট ব্রাউজিংয়ে দুর্দান্ত অভিজ্ঞতা দেবে। 
নকিয়া ৫০০ নামের এই ডিভাইসে শুরুতেই সেরা কিছু গান ও বিনোদনমূলক অ্যাপ্লিকেশন সন্নিবেশিত থাকবে। এরমধ্যে উল্লেখযোগ্য কয়েকটি হলো- শাজাম এনকোর (Shazam Encore), গিগ ফাইন্ডার (Gig Finder), লোনলি প্ল্যানেট (Lonely Planet) ও মাইকেলিন গাইডস (Michelin Guides)। 
নকিয়া ৫০০ সেটের বৈশিষ্ট্যসমূহঃ 
১। এক গিগাহার্টজ (1GHz) প্রসেসর এবং অ্যাপ্লিকেশন ও এন্টারটেইনমেন্টে দ্রুত প্রবেশাধিকারের জন্য ডব্লিউএলএএন (WLAN) সুবিধা রয়েছে। 
২। ৫ মেগাপিক্সেল ক্যামেরা, ভিডিও ক্যাপচার। 
৩। বিনামূল্যে অভি ম্যাপ ও বিশ্বজনীন নেভিগেশন সুবিধা। যা বড় ধরনের ঘটনাগুলো হাতের নাগালে এনে দেবে অভি স্টোর থেকে অ্যাপ্লিকেশন ও এনটারটেইনমেন্ট কনটেন্ট বা বিনোদনমূলক উপাদান লাভ। 
৪। মিউজিক প্লেয়ার, স্টেরিও এফএম রেডিও, ইন্টারনেট রেডিও 
৫। দ্রুত ব্রাউজিংয়ের জন্য আছে নতুন সিমবিয়ান আনা (New Symbian Anna)। সেই সঙ্গে টাচ্ ইউজারদের জন্য আছে পোর্ট্রেইট-কোয়ার্টি-কী-বোর্ড এবং স্প্লিট-স্ক্রীন মেসেজিং এর সুবিধা। 
৬। হোম স্ক্রীন উইডগেটের (widget) মাধ্যমে ডব্লিউএলএএন (WLAN) সহজ প্রবেশাধিকার। 
মার্কেট প্রাইস - মাত্র ১৮০০০ টাকা 
নকিয়া প্রসঙ্গেঃ 
মোবাইল কমিউনিকেশনে নকিয়া গ্লোবাল লীডার যাদের প্রস্তুতকৃত পণ্য বিশ্বের মানুষের জন্য অত্যন্ত গুরুত্বপূর্ন ভুমিকা রাখছে।প্রতিদিন ১.৩বিলিয়ন মানুষ তাদের দৈনন্দিন ঘটে যাওয়া ঘটনা গুলো ধরে রাখতে, শেয়ার করতে, তথ্যাদি আদান প্রদান করতে, পথ খুজে পেতে ও কথা বলায় তারা তাদের নকিয়া ফোনটি ব্যবহার করে । নকিয়ার উদ্ভাবিত প্রযুক্তি এবং ডিজাইন বিশ্বের কাছে নকিয়াকে সবচেয় সুপরিচিত ব্র্যান্ড হিসেবে পরিচয় দান করেছে। আরো জানার জন্য, ভিজিট করুনঃ www.nokia.com/about-nokia
(প্রেস বিজ্ঞপ্তি)
</doc>
<doc>
রুয়েটে রোবোটিক সোসাইটির দুইদিন ব্যাপি কর্মশালা
রোবট বা যন্ত্রমানব সবার কছেই একটি অতি পরিচিত নাম আবার অনেকের কাছেই এখনও এটি একটি পরম বিস্ময়। যেখানে মানুষের পক্ষে গমন করা ঝুঁকিপূর্ণ ও দুরূহ ব্যাপার যেমন প্রত্যন্ত অঞ্চল, পাহাড়ী এলাকা, অগ্নিকাণ্ড প্রভৃতি স্থানে একমাত্রই রোবট নামক যন্ত্রই মানবের বিকল্প সমাধান। অভাবনীয় প্রযুক্তি সেবা, সুউচ্চ ব্যয় এবং দেশের সার্বিক তথ্য প্রযুক্তিগত অবকাঠামোর কথা ভাবতে গেলে আমাদের দেশে এর প্রয়োগ বেশ কঠিনই মনে হয়। তার পরেও বসে নেই আমাদের প্রযুক্তিবিদগণ। এগিয়ে যাচ্ছে তরুণ সমাজ। 
রোবোটিক সোসাইটি অফ রুয়েট-এর দুই দিন ব্যাপি কর্মশালার আয়োজন করা হয় বিজ্ঞানের এ পরম বিস্ময়কর বিষয়টিকে নিয়েই। কর্মশালাটি রোবোটিক সোসাইটি অফ রুয়েট এর সাথে যৌথভাবে আয়োজন করে রুয়েটের যন্ত্রকৌশল বিভাগ। কর্মশালাটি উদ্বোধন ঘোষনা করেন রুয়েটের উপাচার্য প্রফেসর ডঃ সিরাজুল করিম চৌধুরী। অন্যান্যদের মধ্যে উপস্থিত ছিলেন আর.এস.আর (রোবোটিক সোসাইটি অফ রুয়েট) এর সভাপতি ডঃ মোঃ রোকুজ্জামান রানা, সহ সভাপতি শাহজাদা মাহমুদুল হাসান ও যন্ত্রকৌশল বিভাগের বিভাগীয় প্রধান ডঃ নীরেন্দ্রনাথ মুস্তফী। 
এছাড়াও কর্মশালাটিতে অটোক্যাড এবং সলিড ওয়ার্কস নামক ইঞ্জিনিয়ারিং ডিজাইন সফটওয়ারের উপরও আলোচনা রাখা হয়। অটোক্যাড বিষয়ক পর্ব পরিচালনা করেন বিমান বাংলাদেশ এয়ারলাইনস এর ট্রেনিং একজিকিউটিভ ইঞ্জিনিয়ার মো: এ.বি.এম ইফতেখারুল ইসলাম এবং মেগাসিটি ইঞ্জিনিয়ারস এন্ড আর্কিটেক্ট হতে আগত প্রজেক্ট ইঞ্জিনিয়ার মো: হাসানুজ্জামান । এছাড়া সলিড ওয়ার্কস বিষয়ক পর্ব পরিচালনা করেন ওয়ালটন হাই টেক ইনডাস্ট্রিস লি: হতে আগত অ্যাসিট্যান্ট ডিরেক্টর ইঞ্জিনিয়ার মো: সোহেল রানা ও মো: তানজির হোসেন এবং ইআইএসবি লি: হতে আগত ইঞ্জিনিয়ার সাইফ উদ্দিন আহমেদ। 
দুই দিন ব্যপি এ কর্মশালায় ব্যাপক উদ্দীপনায় অংশগ্রহণ করে প্রায় ৩০০ জন ছাত্রছাত্রী। এ কর্মশালায় রোবট নিয়ে বাংলাদেশের সম্ভবনা, ভবিষ্যৎ শিল্প প্রতিষ্ঠানগুলোতে রোবোটের প্রয়োগ ইত্যাদি বিষয়ে বিষদ আলোচনা হয়। এছাড়াও কর্মশালাটিতে "আইডিয়া কনটেস্ট-২০১২" এর আনুষ্ঠানিক ঘোষণা এবং রোবোটিক সোসাইটি অফ রুয়েটের অফিসিয়াল ওয়েবসাইট উদ্বোধন করা হয়। ওয়েবসাইটটির ঠিকানা www.rsr-ruet.org । এ প্রসঙ্গে রোবোটিক সোসাইটি অফ রুয়েটের সদস্য যন্ত্রকৌশল বিভাগের ৪র্থ বর্ষের সাদ্দাম,শুভ,মানিক জানান এ ধরনের কর্মশালা বাংলাদেশের রোবট শিল্পকে এগিয়ে ডিজিটাল বাংলাদেশে গঠনে সহায়ক ভূমিকা পালন করবে বলে কোন সন্দেহ নেই। পৃষ্ঠপোষকতা পেলে এ শিল্পকে এগিয়ে নেয়া খুবই সম্ভব। রোবোটিক সোসাইটি অফ রুয়েট এ শিল্পকে এগিয়ে নিতে বদ্ধপরিকর। দরকার শুধু সবার সহযোহিতা। 
(প্রেস বিজ্ঞপ্তি)
</doc>
<doc>
শুরু হয়ে গেলো নর্থ সাউথ ইউনিভার্সিটি কম্পিউটার ক্লাবের বার্ষিক অনুষ্ঠান “এনএস ইউ আই টি এক্সপো ২০১১”
গতকাল ২৭ নভেম্বর ২০১১ থেকে নর্থ সাউথ ইউনিভার্সিটি কম্পিউটার ক্লাবের বার্ষিক অনুষ্ঠান “এনএস ইউ আই টি এক্সপো ২০১১” এর উদ্বোধন হয়। এই অনুষ্ঠানের উদ্বোধন করেন নর্থ সাউথ ইউনিভার্সিটির প্রো ভিসি এস এ এম খায়রুল বাশার। বিভিন্ন আইটি ফার্ম এবং হার্ডওয়্যার ও সফটওয়ার কোম্পানী এই প্রদর্শনীতে অংশগ্রহণ করেন। এসব কোম্পানীর মধ্যে উল্লেখযোগ্য ছিল ইন্টেল জি. মাস্ক, আলোহাইসোপি, ক্যাস্পারস্কাই, এইচ পি, দোয়েল ইত্যাদি। এছাড়াও আয়োজন করা হয় আইটি বিষয়ক ওয়ার্কসপ ও সেমিনার এবং সাইবার এথলেটিক্স। সাইবার এথলেটিক্স ২০১১ ছিল এই বছরের সবচেয়ে বড় গেমিং কম্পিটিশন, কম্পিটিশন হয় ফিফা ১১ নীড ফরস্পীড মোস্ট ওয়ান্টেড, কাউন্টার স্ট্রাইক এবং ডটা এই চারটা গেম এর মধ্যে। এন এস ইউ কম্পিউটার ক্লাব ১৯৯৪ সাল থেকে এই ঐতিহ্যবাহী অনুষ্ঠানটির আযোিজন করে আসছে। এই অনুষ্ঠানটি চলবে ২৯ নভেম্বর ২০১১ সকাল ১০টা থেকে সন্ধা ৬টা পর্যন্ত। 
</doc>
<doc>
অ্যামাজন কিণ্ডল ফায়ার ট্যাবলেট পিসি টিয়ার ডাউন অ্যানালাইসিস
অ্যামাজন কিণ্ডল ফায়ার ট্যাবলেট পিসি নিয়ে এখন চারিদিকে ব্যাপক হৈচৈ। নতুন অ্যান্ড্রয়েড ভিত্তিক এই ট্যাবলেট পিসিটির দাম মাত্র ২০০ ডলার। 
সম্প্রতি আইফিক্সইট অ্যামাজন কিণ্ডল ফায়ারের টিয়ার-ডাউন-আনালাইসিস প্রকাশ করেছে। এতে দেখা গেছে যে ট্যাবলেট পিসিটিতে টেক্সাস ইন্সট্রুমেন্ট, স্যামসাং এবং হাইনিক্স এর চিপ ব্যবহার করা হয়েছে। 
কিণ্ডল ফায়ার ট্যাবলেট পিসিতে ডুয়েল-কোর ওম্যাপ ৪৪৩০ সিস্টেম-অন-এ-চিপ ব্যবহার করা হয়েছে। এটি প্রধান চিপ। এছাড়াও আছে টেক্সাস ইন্সট্রুমেন্টের ৬০৩বি১০৭ পাওয়ার ম্যানেজমেন্ট চিপ এবং এআইসি ৩১১০ অডিও কোডেক। 
কিণ্ডল ফায়ার ট্যাবলেট পিসিতে স্যামসাঙ্গের ৮ গিগাবাইট কেএলএম ৮জি২এফএজেএ ফ্ল্যাশ মেমোরি ব্যবহৃত হয়েছে। আরও আছে হাইনিক্স এর ৫১২ এমবি এইচ৯টিকেএনএনএন ৪কে মোবাইল ডিডিআর২ র‍্যাম এবং জর্জিন এর ডব্লিউজি৭৩১০ ডব্লিউ ল্যান/বিটি/এফএম কম্বো মডিউল। সব মিলিয়ে অ্যামাজন কিণ্ডল ফায়ার ট্যাবলেট পিসির উপকরণ সমূহের মোট দাম ২১০ ডলার কিন্তু অ্যামাজন ২০০ ডলারে বিক্রি করছে এবং বাকি টাকা তারা ডিজিটাল কন্টেন্ট বিক্রির মাধ্যমে তুলে আনবে। 
</doc>
<doc>
জমে উঠেছে 'কিউবি ল্যাপটপ মেলা ২০১২'
রাজধানীর প্যানপ্যাসিফিক সোঁনারগাও হোটেলে আয়োজিত তিনদিনব্যাপী ল্যাপটপ প্রদর্শনী 'কিউবি ল্যাপটপ ফেয়ার ২০১২' আজ জমে উঠেছিলো ক্রেতা দর্শনার্থীদের পদচারণায়। মেলায় সকাল থেকেই প্রচুর দর্শনার্থী আনাগোনা থাকলেও ল্যাপটপের বিক্রি শুরু হয় মূলত বিকাল থেকে। ছুটির দিন হওয়ায় গতকাল এ বিপুল পরিমাণ দর্শনার্থী সমাগম হয়েছিলো বলে জানিয়েছেন আয়োজকরা। 
অনুষ্ঠান ব্যবস্থাপনা প্রতিষ্ঠান মেকার কমিউনিকেশন দেশে দশমবারের মতো এ মেলার আয়োজন করেছে। মেলায় ল্যাপটপ এবং নেটবুকের পাশাপাশি ট্যাবলেট কম্পিউটারের দিকেও দর্শনার্থীদের ব্যাপক আগ্রহ লক্ষ্য করা গেছে। এছাড়া মেলার প্রধান পৃষ্ঠপোষক কিউবির প্রতিটি পোস্টপেইড ইন্টারনেট মডেমের সঙ্গে উপহার হিসাবে একটি করে জ্যাকেট পেয়েছেন ক্রেতারা। স্টলে দর্শনার্থীরা বিনামূল্যে ইন্টারনেট ব্যবহারের সুযোগ পেয়েছেন। 
মেলার সমন্বয়ক ফাবিয়ান খান জানান, মেলার প্রথম দিন সাধারণত দর্শনার্থীরা ল্যাপটপ দেখতে বা এ সংক্রান্ত তথ্য সংগ্রহ করতে আসে। সিদ্ধান্ত গ্রহণ শেষে মেলার দ্বিতীয় দিন বা তৃতীয় দিন সাধারণত তারা ল্যাপটপ কিনে থাকেন। গতকাল (আজ) ছুটির দিন হওয়ায় সাধারণ দর্শনার্থী যেমন বেশি হয়েছিলো তেমনি বিক্রি-বাটাও ছিল অনেক বেশি। 
সরেজমিন মেলা প্রাঙ্গণে দেখা গেল দর্শনার্থীদের বিপুল উপস্থিতি। কলেজ-বিশ্ববিদ্যালয় শিক্ষার্থী ছাড়াও অভিভাবকের সঙ্গেও অনেকে মেলায় আসছেন। বাবার সঙ্গে মেলায় বেড়াতে আসা ভিকারুন্নিসা নুন স্কুলের শিক্ষার্থী ফাতেমাতুজ্জোহরা তন্বী জানালেন, বাবাকে অনেকদিন ধরে একটি ল্যাপটপ কিনে দিতে বলছিলাম। পত্রিকায় ল্যাপটপ মেলার খবর দেখে আজ কিনতে এসেছি। 
গতকাল মেলায় অনেকে বন্ধুদের সঙ্গে নিয়ে ল্যাপটপ দেখতে এসেছিলেন। ঢাকা বিশ্ববিদ্যালয় শিক্ষার্থী মাঞ্জুরুল করিম এসেছিলেন বন্ধুদের নিয়ে। জানালেন, ঢাকায় যতগুলো ল্যাপটপ মেলা অনুষ্ঠিত হয়েছে তার একটিও মিস করিনি। বন্ধুদের সঙ্গে নিয়ে নতুন সব ল্যাপটপের তথ্য সংগ্রহ করতে পারি এ ধরণের আয়োজন থেকে।
</doc>
<doc>
গুগলের গোপনীয়তা নীতিতে পরিবর্তন আসছে
অনলাইন ডেস্ক | তারিখ: ২৫-০১-২০১২
গুগল আগামী মার্চ থেকে তাদের গোপনীয়তা নীতিতে পরিবর্তন আনছে। গুগল কর্মকর্তা অ্যালমা হোয়াইটেনের বরাত দিয়ে বিবিসি অনলাইন আজ এ সংবাদ জানিয়েছে। 
নতুন এ সিদ্ধান্তের ফলে গুগলের অনুসন্ধান, ই-মেইল, ভিডিও এবং সামাজিক যোগাযোগের মাধ্যম গুগল প্লাসসহ ৬০টি ক্ষেত্রে গোপনীয়তার নীতিতে পরিবর্তন আনবে। পরিবর্তিত নীতিগুলো কার্যকর হবে ১ মার্চ থেকে।
গুগলের গোপনীয়তা, পণ্য ও প্রকৌশল পরিচালক অ্যালমা হোয়াইটেন বলেন, নতুন নীতির ফলে গুগল ব্যবহারকারীদের গোপনীয়তা রক্ষায় মৌলিক পরিবর্তন আসবে। তিনি আরও বলেন, নীতিমালায় সংস্কারের ফলে ব্যবহারকারীরা খুব সহজেই তাদের প্রয়োজনীয় তথ্য খুঁজে বের করতে পারবে। এ ব্যাপারে গুগল অ্যাডভাইজার ব্যবহারকারীদের তথ্য খুঁজতে সাহায্য করবে।
নীতিমালায় এ পরিবর্তনের ফলে জি-মেইল ব্যবহারকারীরা প্রয়োজনীয় তথ্য নিজেদের ই-মেইল অ্যাকাউন্ট থেকেই গুগল প্লাস, ইউটিউব বা গুগলের অন্য সাইটগুলোয় খুঁজে পাবে।
ব্যক্তিগত তথ্যাদি অনুমতি ছাড়া আদান-প্রদান করা হচ্ছে—গুগলের বিরুদ্ধে গত বছর এমন অভিযোগ ওঠে। এ অভিযোগের ভিত্তিতেই বিশ্বের শীর্ষ এই সার্চ ইঞ্জিন তাদের নীতিমালায় এ পরিবর্তন আনছে।
</doc>
<doc>
বেতন কত অ্যাপল কর্মীদের?
অনলাইন ডেস্ক | তারিখ: ২৫-০১-২০১২
বিশ্বখ্যাত প্রযুক্তিবিশারদ স্টিভ জবসের প্রতিষ্ঠিত প্রতিষ্ঠান অ্যাপল। এ মুহূর্তে বিশ্বের বৃহত্তম প্রযুক্তি প্রতিষ্ঠানও বটে। প্রতিনিয়ত নতুন নতুন প্রযুক্তিপণ্য বাজারে এসে প্রযুক্তির দিগন্ত রেখা বদলে দেওয়ার ক্ষেত্রে অ্যাপলের ভূমিকা অগ্রগণ্য। কিন্তু এ প্রতিষ্ঠানে যাঁরা কাজ করেন, তাঁরা কি তাঁদের প্রাপ্য সুযোগ-সুবিধা নিয়ে সন্তুষ্ট?
সম্প্রতি অ্যাডাম ল্যাসেনস্কাই নামে এক প্রযুক্তি বিশেষজ্ঞ তাঁর প্রকাশিত একটি বইয়ের একাংশে লিখেছেন, অ্যাপলের কর্মীদের পারিশ্রমিক নাকি বাইরে থেকে যা বলা হয়, ঠিক ততটা লোভনীয় নয়। অন্যভাবে বললে অ্যাপলের কর্মীরা নাকি খুব একটা ভালো পারিশ্রমিক পান না।
ল্যাসিনস্কাই আরও লিখেছেন, এ প্রতিষ্ঠানটিতে পারিশ্রমিকে রয়েছে ব্যাপক অসামঞ্জস্য। ১৯৯৭ সালে স্টিভ জবস দ্বিতীয়বারের মতো এ প্রতিষ্ঠানের কর্ণধার হওয়ার পর যাঁরা যোগ দিয়েছিলেন, তাঁরাই নাকি এ মুহূর্তে অ্যাপলে পারিশ্রমিক ও প্রাপ্যের দিক দিয়ে সবচেয়ে সুবিধাভোগী।
ল্যাসিনস্কাইয়ের মতে, হাতে ভালো কোনো চাকরি না থাকলেও অনেক তরুণই নাকি ইদানীং অ্যাপলে যোগ দিতে চান না। কারণ, সেই প্রাপ্তি। প্রতিষ্ঠান হিসেবে অ্যাপলের যে নাম, তেমনই নামী একটি প্রতিষ্ঠানে কাজ করার আগ্রহ নিয়েই অনেকে যোগ দেন। কিন্তু শেষ পর্যন্ত তাঁদের হতাশ হতে হয়।
তবে পারিশ্রমিক নিয়ে ল্যাসিনস্কাইয়ের এ ধরনের বক্তব্যের বিরোধিতাই করেছেন অ্যাপলের একজন শীর্ষ বিপণন কর্মকর্তা। তিনি বলেছেন, বাজার অনুযায়ী যথেষ্ট ভালো বেতনই পান অ্যাপলের একজন কর্মী। তবে প্রতিষ্ঠানটিতে কাজ করার উদ্দীপনা কর্মীদের এতটাই আলোড়িত করে যে তাঁদের কাছে সত্যিকার অর্থেই বেতন বা সুযোগ-সুবিধা কোনো বড় বিষয় নয়।
সেই বিপণন কর্তা আরও বলেন, অ্যাপলে কাজ পাওয়াটা সত্যিই সোনার হরিণ। এ প্রতিষ্ঠানে কাজ করতে পারাটাকে একজন কর্মী স্বপ্ন পূরণ হওয়াই মনে করে, তাই কম বেতন দিলেই যে সে এই চাকরি ত্যাগ করবে, বা এতে কাজ করতে আগ্রহী হবে না—এমনটা ভাবার কোনো কারণ নেই।
প্রতিযোগিতার এ বাজারে, অন্য দশটি প্রতিষ্ঠান যে হারে কর্মীদের বেতন দিচ্ছে, অ্যাপলের হারটাও তুলনামূলক কম নয়; বরং বেশিই। অ্যাপলের একজন জ্যেষ্ঠ পরিচালক বছরে দুই লাখ মার্কিন ডলার বেতন পান। এর পাশাপাশি তিনি বোনাস হিসেবে পান মূল বেতনের আরও পঞ্চাশ শতাংশ।
চাহিদার মানদণ্ডে পারিশ্রমিক ব্যাপারটি যেহেতু আপেক্ষিক, সেহেতু এটি নিয়ে বিতর্ক থাকবেই। তবে এটা সত্যি শেয়ারবাজারে অ্যাপলের শেয়ারের দর যেহেতু প্রতিনিয়তই বাড়ছে, শেয়ারের সংখ্যাও যেখানে আকাশচুম্বী, সেই অনুপাতে অ্যাপলের কর্মীরা যে সঠিকভাবে মূল্যায়িত হচ্ছেন না—এ অভিযোগ থাকবেই। আবার ব্যবসায়িক প্রতিষ্ঠান হিসেবে অ্যাপলের নিজস্ব একটি হিসাব থাকাটাও অস্বাভাবিক নয়। সব মিলিয়ে বেতন নিয়ে বিতর্ক থেকেই যাবে, যত দিন প্রতিষ্ঠানটি আছে। রয়টার্স।
পাঠকের মন্তব্য
</doc>
<doc>
ইউটিউবে প্রতিদিন দেখা হয় ৪০০ কোটি বার
﻿তারিখ: ২৫-০১-২০১২
ইউটিউবের জনপ্রিয়তা দিন দিন বেড়েই চলেছে। সার্চ ইঞ্জিন গুগলের ভিডিও আদান-প্রদান করার এই ওয়েবসাইট প্রতিদিন ৪০০ কোটি বার দেখা হয়। গত আট মাসে ইউটিউবে ভিডিও দেখার সংখ্যা ২৫ শতাংশ বৃদ্ধি পাওয়ায় বর্তমানে সংখ্যাটি ৪০০ কোটিতে দাঁড়িয়েছে বলে গুগল জানায়। 
ইউটিউবকে ডেস্কটপ কম্পিউটার ছাড়াও স্মার্টফোন ও ট্যাবলেট কম্পিউটারে দেখার উপযোগী করে তোলার পর থেকেই এ সাইটটি দেখার হার বাড়তে থাকে। পাশাপাশি ব্যবহারকারীদের চাহিদার প্রতি লক্ষ রেখে উন্নত মানের ভিডিও যুক্ত করার কারণে দর্শকসংখ্যা বেড়েছে বলে গুগল মনে করে। গুগল ২০০৬ সালে ১৬৫ কোটি ডলারের বিনিময়ে ইউটিউবের মালিকানা কিনে নেয়। এটি এখন গুগলের আয়ের অন্যতম প্রধান উৎসে পরিণত হয়েছে। গত সপ্তাহে গুগল জানায়, ইউটিউব থেকে বিজ্ঞাপন বাবদ তাদের বার্ষিক আয় ৫০০ কোটি ডলার। —রয়টার্স অবলম্বনে রোকেয়া রহমান
</doc>
<doc>
জলবায়ু সংকট মোকাবিলা করতে পারে আইসিটি
| তারিখ: ২৫-০১-২০১২
দেশে দেশে জলবায়ু পরিবর্তনের ফলে সৃষ্ট সংকট মোকাবিলায় তথ্য ও যোগাযোগপ্রযুক্তি (আইসিটি) ফলপ্রসূ, দীর্ঘস্থায়ী এবং কার্যকরী ভূমিকা রাখতে পারে। এ জন্য জলবায়ু পরিবর্তন-সংক্রান্ত মূলধারার কাজে তথ্যপ্রযুক্তিকে যথাযথভাবে যুক্ত করা প্রয়োজন। তথ্যপ্রযুক্তি, জলবায়ু পরিবর্তন এবং উন্নয়ন-সংক্রান্ত দুই দিনের এক আন্তর্জাতিক কর্মশালার শেষ দিনে এই অভিমত ব্যক্ত করা হয়েছে। দক্ষিণ আফ্রিকার রাজধানী জোহানেসবার্গে এ কর্মশালার আয়োজন করেছে যুক্তরাজ্যের ম্যানচেস্টার বিশ্ববিদ্যালয়। 
জলবায়ু পরিবর্তনের মোকাবিলায় যেসব নীতিমালা এবং আইন প্রণীত হচ্ছে, তাতে তথ্যপ্রযুক্তির সুফল গ্রহণ করা সব দেশের প্রয়োজন। এ জন্য তথ্যপ্রযুক্তির বিভিন্ন উপকরণের মধ্যে সমন্বয়সাধন খুবই জরুরি বলে মন্তব্য করা হয় কর্মশালায়। কর্মশালায় আন্তর্জাতিক টেলিযোগাযোগ ইউনিয়ন—আইটিইউর পক্ষ থেকে জানানো হয়, কেবল মোবাইল ফোনের জন্য সর্বজনীন চার্জার তৈরি করা গেলে বিশ্বে বছরে এক কোটি ৩০ লাখ টন কার্বন-ডাইঅক্সাইড নিঃসরণ কমানো সম্ভব হবে। 
কর্মশালার দ্বিতীয় দিনে অংশগ্রহণকারীরা দেশে দেশে জলবায়ু পরিবর্তনসংক্রান্ত কাজের ক্ষেত্রে কার্যকরী সমন্বয়ের ওপর জোর দেন। তা ছাড়া ভুক্তভোগী দেশগুলো বৈশ্বিক ফোরামে নিজেদের দাবি যথাযথভাবে তুলে ধরতে সক্ষম না হলে উন্নত দেশগুলোর প্রতিশ্রুত ১০ হাজার কোটি ডলারের তহবিল অনিশ্চিত হয়ে যাবে। তবে, বৈশ্বিক তহবিলের অপেক্ষায় না থেকে নিজেদের উদ্যোগে স্থানীয়ভাবে এখন থেকেই উদ্যোগ নেওয়ার জন্য আলোচকেরা সুপারিশ করেন। কর্মশালার পরিচালক ম্যানচেস্টার বিশ্ববিদ্যালয়ের অধ্যাপক হিকস মনে করেন, কেবল জ্ঞান বিনিময়েই এ কর্মশালা সীমাবদ্ধ ছিল না। 
বরং অংশগ্রহণকারীরা নিজেদের আশু ও দীর্ঘ করণীয়গুলো নির্ধারণ করতে সক্ষম হয়েছেন। সেই অর্থে এটিকে তিনি একটি সফল কর্মশালা মনে করেন। 
এপিসি ও আইডিআরসির সহায়তায় অনুষ্ঠিত এ কর্মশালায় বাংলাদেশসহ প্রায় ১৫টি দেশের আইসিটি ও জলবায়ু বিশেষজ্ঞ এবং পেশাজীবীরা অংশ নেন। —মুনির হাসান, জোহানেসবার্গ (দক্ষিণ আফ্রিকা) থেকে
</doc>
<doc>
উইন্ডোজ ফোনের প্রোগ্রাম তৈরির প্রতিযোগিতা
| তারিখ: ২৫-০১-২০১২
মাইক্রোসফট বাংলাদেশের সহযোগিতায় প্রিয় ডট কম বাংলাদেশে উইন্ডোজ মোবাইল ফোনের উপযোগী প্রোগ্রাম (অ্যাপ্লিকেশন) তৈরির প্রতিযোগিতা আয়োজন করেছে। ‘উইন্ডোজ ফোন অ্যাপ্লিকেশন কনটেস্ট’ নামের এ প্রতিযোগিতায় শীর্ষস্থান অর্জনকারী পাবেন এক লাখ টাকা। আরও নয়টি পুরস্কার আছে। প্রতিযোগীদের প্রশিক্ষণও দেওয়া হবে। আগামী ২৬ মার্চের মধ্যে অ্যাপ্লিকেশন পাঠাতে হবে। ওয়েব: http://tech.priyo. com/wpappcon।ই-মেইল: event@priyo.com। —বিজ্ঞপ্তি
</doc>
<doc>
ওয়েবে ভর্তি ও বৃত্তির তথ্য
| তারিখ: ২৫-০১-২০১২
দেশি-বিদেশি বিশ্ববিদ্যালয়ে ভর্তি ও বৃত্তির তথ্য পাওয়া যাবে স্টুডেন্ট কেয়ার বিডিতে (www.studentcarebd.com)। এ ছাড়াও প্রাথমিক থেকে স্নাতকোত্তর পর্যায়ের শিক্ষার্থীদের দরকারি সব তথ্যই আছে সাইটটিতে। শিক্ষাবিষয়ক ফিচার, শিক্ষা সংবাদ, বিদেশে ভর্তি ও পড়াশোনা, পরীক্ষার প্রস্তুতি, বিগত বছরের প্রশ্নপত্র, সাজেশন, টিউটোরিয়াল, পরামর্শসহ শিক্ষার্থীদের প্রয়োজনীয় সব তথ্যই পাবেন এ সাইটে। —বিজ্ঞপ্তি
</doc>
<doc>
নতুন গেমিং পণ্য
| তারিখ: ২৫-০১-২০১২
গেমারদের জন্য ইলেকট্রনিকস গেমিং পণ্য রেজার বাজারে নিয়ে এসেছে কম্পিউটার সোর্স লিমিটেড। এসব গেমিং পণ্যের মধ্যে রয়েছে রেজার মাউস, কিবোর্ড, মাউসপ্যাড ও অডিও সরঞ্জাম। ব্যাটেল পিল্ড থ্রি-এর মতো দুর্দান্ত সব গেম খেলায় ব্যবহূত রেজার গেমিং কিবোর্ডের মধ্যে রয়েছে অ্যানানসি, লিকোসা, নসট্রোমো ও আর্কটোসা মডেলের মেকানিক্যাল ও প্রোগ্রাম কি সম্পন্ন কিবোর্ড। রয়েছে এইচটিআরএফ প্রযুক্তির আটটি ভিন্ন মডেলের ইয়ারফোন ও ড্রাগন এজ টু খেলার মতো গেম খেলার উপযোগী ওনজা প্রফেশনাল গেমিং কন্ট্রোলার। প্রতিটি পণ্যের সঙ্গে রয়েছে এক বছরের বিক্রয়োত্তর সেবা। —বিজ্ঞপ্তি
</doc>
<doc>
নতুন প্রজেক্টর বাজারে
| তারিখ: ২৫-০১-২০১২
জাপানের এনইসি ব্র্যান্ডের নতুন কয়েকটি মাল্টিমিডিয়া প্রজেক্টর বাজারে পাওয়া যাচ্ছে। নতুন মডেলগুলো হলো এনপি-এম২৩০এক্স, এম২৬০এক্স, ৩০০এক্স ও ৩৫০এক্স। এ প্রজেক্টরগুলোর উজ্জ্বলতা ২৩০০ থেকে ৩৫০০ অ্যানসি লুমেন্স, ১০২৪ x ৭৬৮। এসবে আরও রয়েছে ১০ ওয়াটের স্পিকার। —বিজ্ঞপ্তি
</doc>
<doc>
ওয়েবসাইটের হিসাব-নিকাশ
| তারিখ: ২৫-০১-২০১২
বিশ্বের সবচেয়ে বেশি ব্যবহূত ওয়েবসাইট কোনটি, বাংলাদেশের সবচেয়ে জনপ্রিয় ওয়েবসাইট কোনটি, অথবা নিজের ওয়েবসাইটটির অবস্থান দেশে-বিদেশেকত (র‌্যাঙ্ক)—সেটা জানতে চান? কোনো চিন্তা নেই, জানা যাবে খুব সহজে। এ জন্য ওয়েবভিত্তিক তথ্য প্রতিষ্ঠান অ্যালেক্সার (www.alexa.com) ওয়েবসাইটে যেতে হবে। 
এর প্রথম পৃষ্ঠা থেকে ‘টপ সাইট’-এ ক্লিক করে নতুন পেজে যেতে হবে। এখানে ‘গ্লোবাল’-এ ক্লিক করলে বিশ্বের সবচেয়ে জনপ্রিয় ৫০০ ওয়েবসাইটের তালিকা পাওয়া যাবে। অ্যালেক্সার হিসাবমতে, বর্তমানে বিশ্বের সবচেয়ে জনপ্রিয় ওয়েবসাইট হলো গুগল। এরপরই দুই ও তিনে রয়েছে যথাক্রমে ফেসবুক এবং ইউটিউব। বাংলাদেশে কোন ওয়েবসাইট বেশি জনপ্রিয়, সেটাও চাইলে দেখতে পারবে। এ জন্য ‘বাই কান্ট্রি’ লিঙ্কে ক্লিক করলে সব দেশের একটি তালিকা আসবে। এখান থেকে বাংলাদেশ নির্বাচন করে দিলেই বাংলাদেশে সবচেয়ে জনপ্রিয় ওয়েবসাইটের একটি তালিকা দেখা যাবে। আলেক্সার হিসাবমতে বাংলাদেশ থেকে যেসব ওয়েবসাইট সবচেয়ে বেশি দেখা হয়, তাতে সবার প্রথমে রয়েছে গুগল। এর পরে ২ থেকে ৬ নম্বরে রয়েছে যথাক্রমে ফেসবুক, ইউটিউব, ইয়াহু, গুগল-বাংলাদেশ ও ব্লগস্পট। এর পরে ৭ নম্বর স্থানে রয়েছে একটি বাংলাদেশি ওয়েবসাইট প্রথম আলো। এ তালিকায় বাংলাদেশি আরও বেশ কিছু ওয়েবসাইট স্থান করে নিয়েছে। যেমন ৮, ১০ ও ১১ নম্বরে রয়েছে যথাক্রমে বিডিনিউজ ২৪, বাংলাদেশ নিউজ ২৪ ও সামহোয়্যার ইন ব্লগ। 
অ্যালেক্সা থেকে চাইলে ক্যাটাগরি ভিত্তিতেও সেরা ওয়েবসাইটের তালিকা দেখা সম্ভব। এ জন্য ‘বাই ক্যাটাগরি’ লিংকে গিয়ে তালিকা থেকে ক্যাটাগরি, সাব-ক্যাটাগরি নির্বাচন করে দিতে হবে। আর যদি জানতে চান আপনার ব্যক্তিগত ওয়েবসাইটটির অবস্থান কত, তা-ও জানা সম্ভব। এ জন্য অ্যালেক্সা ওয়েবসাইটের সার্চ বারে ওয়েবসাইটের ওয়েব ঠিকানা লিখে সার্চ দিন। তাহলেই বাংলাদেশে অথবা বিশ্বে সেই সাইটের অবস্থান কত তা জানতে পারবেন। —ফয়সালহাসান
</doc>
<doc>
গুগলের সব সার্ভিসেই একই প্রাইভেসি পলিসি
সার্চ জায়ান্ট গুগল প্রাইভেসি পলিসিতে বড় ধরনের পরিবর্তন আনছে। সার্চ, মেইল, ভিডিও এবং সোশাল নেটওয়ার্কিং সাইটগুলোসহ সব ধরনের সার্ভিসের জন্য একই প্রাইভেসি পলিসি আনছে প্রতিষ্ঠানটি। খবর বিবিসি অনলাইন-এর।
সব সার্ভিসের প্রাইভেসি পলিসিকে একটি বিশেষ নতুন পলিসির আওতায় আনতে ৬০ টিরও বেশি আলাদা আলাদা পলিসিকে একত্রিত করা হয়েছে বলেই গুগল কর্তৃপক্ষ জানিয়েছে।
গুগলের ভাষ্য, নতুন পলিসি চালু হলে আরো উন্নত এবং প্রাসঙ্গিক সার্চ ফল দেখাবে। পাশাপাশি বিজ্ঞাপনদাতারাও তাদের ক্রেতা খুঁজে পাবেন। এর আগে অবশ্য, গুগল বাজ বন্ধের সময় ব্যবহারকারীর তথ্য শেয়ারের কারণে সমালোচনার মুখে পড়তে হয়েছে গুগলকে।
গুগল প্রাইভেসি প্রোডাক্ট অ্যান্ড ইঞ্জিনিয়ারিং বিভাগের পরিচালক আলমা হুইটেন বলেন, ‘আমরা মূল একটি প্রাইভেসি পলিসি চালু করছি যা আমাদের প্রধান পণ্যগুলো এবং এ বিষয়ক তথ্য আরো সহজ করবে।’
একই পলিসি গুগল সার্চ, জিমেইল, ইউটিউব এবং গুগল প্লাসের জন্য প্রযোজ্য হবে। মার্চের শুরু থেকেই এ পলিসি কার্যকর করবে গুগল।
</doc>
<doc>
সবাইকেই যেতে হবে টাইমলাইনে
সোশাল নেটওয়ার্কিং জায়ান্ট ফেইসবুকের নতুন টাইমলাইন ফিচারটিতে সবাইকেই যেতে হবে কারণ এটি ফেইসবুক ব্যবহারকারীর জন্য বাধ্যতামূলক করা হচ্ছে। যারা এখনও টাইমলাইন সচল করেননি তাদের প্রোফাইলও স্বয়ংক্রিয়ভাবেই টাইমলইন ফরমেটে চলে যাবে শিগগিরই। খবর সিনেট-এর।
ফেইসবুক কর্তৃপক্ষ এক ব্লগ পোস্টে লিখেছে, কয়েক সপ্তাহের মধ্যেই ৮০ কোটি ফেইসবুক ব্যবহারকারীর সবার জন্যই টাইমলাইন বাধ্যতামূলক হবে। তবে, তার আগে এক সপ্তাহ প্রিভিউ দেখার সুযোগ পাবেন ব্যবহারকারীরা।
২০১১ সালের সেপ্টেম্বরে অনুষ্ঠিত এফ৮ কনফারেন্সে টাইমলাইন এর সঙ্গে পরিচয় করিয়ে দেন ফেইসবুক প্রতিষ্ঠাতা মার্ক জুকারবার্গ।
</doc>
<doc>
ফাঁস হয়েছে এলজি স্মার্টফোনের তথ্য
কোরিয়ান ইলেকট্রনিক জায়ান্ট এলজি তাদের জনপ্রিয় স্মার্টফোন অপটিমাস থ্রিডির পরবর্তী সংস্করণ তৈরি করছে বলেই তথ্য ফাঁস হয়েছে। ফাঁস হওয়া তথ্য ঘেঁটে দেখা গেছে, নতুন স্মার্টফোনটির কোডনেম হবে সিএক্স২। খবর টাইমস অফ ইন্ডিয়া-এর।
সিএক্স২ স্মার্টফোনটি হবে ১০ মিলিমিটার পুরুত্বের। এতে ১.২ গিগাহার্টজ ডুয়াল-কোর প্রসেসর এবং থ্রিডি ছবি তুলতে পারে এমন ৫ মেগাপিক্সেল ক্ষমতার ক্যামেরা থাকবে। ৪.৩ ইঞ্চি মাপের ডিসপ্লে হবে নোভা প্রযুক্তির যাতে ৮০০ x ৪০০ পিক্সেল রেজুলিউশনে থ্রিডি ভিডিও উপভোগ করা যাবে।
অ্যান্ড্রয়েড জিঞ্জারব্রেড চালিত স্মার্টফোনটিতে ৮ জিবি স্টোরেজ, ওয়াই-ফাই, ব্লুটুথ, এনএফসি সুবিধা থাকবে।
ফেব্রুয়ারি মাসে স্পেনের বার্সেলোনায় অনুষ্ঠিত মোবাইল ওয়ার্ল্ড কংগ্রেসে এ স্মার্টফোনটির ঘোষণা দিতে পারে এলজি।
</doc>
<doc>
কম আলোয় ছবি তুলবে সনি ক্যামেরা
জাপানিজ ইলেকট্রনিক জায়ান্ট সনি তাদের স্মার্টফোন ক্যামেরা সেন্সরে নতুন প্রযুক্তি যোগ করছে। লাল, নীল এবং সবুজ আলো (আরজিবি) শনাক্তকারী সেন্সরের সঙ্গে এবার সাদা রঙের পিক্সেল যোগ করার কথাও জানিয়েছে প্রতিষ্ঠানটির গবেষকরা। খবর বিবিসি অনলাইন-এর।
প্রযুক্তিবিশ্লেষকরা বলছেন, স্মার্টফোন ক্যামেরায় সাধারণত ছোটো আকারের লেন্স এবং সেন্সর ব্যবহার করা হয়। তাই অল্প আলোয় ছবি তোলা সম্ভব হয় না। কিন্তু সনির উদ্ভাবন করা নতুন এই প্রযুক্তিতে অল্প আলোতেও ছবি তোলা সম্ভব হবে বলেই সনি দাবি করেছে।
উল্লেখ্য, ২০০৭ সালে একই ধরনের প্রযুক্তি পেটেন্ট করিয়েছিলো কোডাক। তবে, কোডাক এবং সনির মধ্যে এ বিষয়ে কোনো চুক্তি হয়েছে কি-না তা নিয়ে প্রতিষ্ঠানদুটির পক্ষে কেউই মুখ খোলেননি।
সনির ভাষ্য, নতুন প্রযুক্তির এ ক্যামেরা সেন্সরের মাধ্যমে আলো নিয়ে ব্যবহারকারীকে ভাবতে হবে না। এ প্রযুক্তি ডিভাইস নির্মাতারাও লুফে নেবেন।
২০১৩ সালের শুরুতেই এ প্রযুক্তিসম্পন্ন ক্যামেরা বাজারে আনবে সনি।
</doc>
<doc>
এলো কনিকা মিনোল্টা ডিজিটাল কপিয়ার
বাজারে এসেছে জাপানের কনিকা মিনোল্টা ব্র্যান্ডের বিজহাব ১৬৪ মডেলের মাল্টিফাংশন ডিজিটাল কপিয়ার। এতে একই সঙ্গে ডিজিটাল কপিয়ার, প্রিন্টার এবং স্ক্যানার সুবিধা পাওয়া যাবে। 
সাশ্রয়ী এই কপিয়ারটিতে ৩২ মেগাবাইট মেমোরি, কপি রেজুলিউশন ৬০০x৬০০ ডিপিআই, জুম করার ক্ষমতা ৫০-২০০ শতাংশ, মাল্টিকপি সর্বোচ্চ ৯৯টি, প্রিন্ট গতি প্রতি মিনিটে ১৬ পৃষ্ঠা, টুইন স্ক্যান, ২৫০ পৃষ্ঠা পেপার ট্রে ও অপশনাল ১০০ পৃষ্ঠা (বাইপাস ট্রে) সুবিধা রয়েছে।
কমপ্যাক্ট এবং কম ওজনের এই মাল্টিফাংশন ডিজিটাল কপিয়ার বাজারে এনেছে সেফ আইটি সার্ভিসেস লি.। এর দাম ৭৫ হাজার টাকা।
</doc>
<doc>
টয়োটার দেখালো ভবিষ্যতের গাড়ি
সম্প্রতি জাপানি গাড়ি নির্মাতা টয়োটা এমন একটি গাড়ি তৈরি করছে যা আসলে স্মার্টফোন, গেম মেশিন এবং গাড়ির সমন্বয়। ২০১১ টোকিও মোটর শোতে ‘টয়োটা ফান ৭’ নামের এ গাড়ির নকশা দেখিয়েছে কর্তৃপক্ষ। এমনকি এ গাড়িটির রং রিয়েল টাইমেই পরিবর্তন করে নেয়া যাবে।
১৩ ফুট লম্বা গাড়িটি ৩ সিটের। গাড়ির ইনটেরিয়র এবং এক্সটেরিয়র হিসেবে খালি স্লেট ব্যবহার করা হয়েছে। পরিবেশ এবং পছন্দানুসারে রিয়েল টাইমে রং পরিবর্তন করে নিতে পারবেন চালক। আর রং পরিবর্তন করতে ওয়্যারলেস প্রযুক্তিতে স্মার্টফোনের অ্যাপ্লিকেশন ব্যবহৃত হবে। আর গাড়ির রং পরিবর্তিত হবে হলোগ্রাফিক প্রযুক্তিতে।
এ ছাড়াও টয়োটার এ গাড়িতে থাকবে ‘নেভিগেশন কনসার্জ’ নামের একটি হলোগ্রাফিক প্রযুক্তির নারী। যে চালককে পথ দেখাবে এবং অন্যান্য গাড়ির সঙ্গে কথোপকথন বা যোগাযোগ করতে সক্ষম হবে।
</doc>
<doc>
উবুন্টুতে যোগ হচ্ছে ‘হুড’
| তারিখ: ২৬-০১-২০১২
বুন্টু অপারেটিং সিস্টেমে অ্যাপ্লিকেশন মেন্যুর পরিবর্তে হেড-আপ ডিসপ্লে (এইচইউডি) বক্স যোগ হচ্ছে। এইচইউডি বা হুড ইন্টারফেসে মাউস ব্যবহারের পরিবর্তে কমান্ড দেওয়া যাবে টাইপ করেই। লিনাক্স-ভিত্তিক ওপেন-সোর্স সফটওয়্যার হিসেবে উবুন্টুর হুড অ্যাপ্লিকেশনটি ব্যবহার করে মেন্যু বার আড়াল করতে পারবেন ব্যবহারকারী। মেন্যু বারে মাউস ব্যবহার করার চেয়েও হুড ব্যবস্থায় কাজ হবে দ্রুত। উবুন্টুর প্রতিষ্ঠাতা মার্ক শাটলওর্থ তার এক ব্লগে এ তথ্য দিয়েছেন।
মার্ক শাটলওর্থ ব্লগ পোস্টে লিখেছেন, ‘পদ্ধতিটি স্মার্ট কারণ এটি সহজেই ব্যবহারকারীর সঙ্গে মানিয়ে যায় এবং সচরাচর ব্যবহার করা কমান্ডকে প্রাধান্য দেয়। আমরা বেশ কিছুদিন ধরেই এটা ব্যবহার করছি। মনে হয়েছে, হুড ভালোভাবেই মনের কথা বুঝতে পারে।’
শাটলওর্থ তার ব্লগে লিখেছেন, মানুষ যখন সব সময় তার কিবোর্ডে হাত রেখে কাজ করে, তার মনোযোগ অক্ষুণ্ন থাকে। মেন্যু সিস্টেমে কোনো প্রোগ্রামের পুরো বিষয়টা মনে রাখা কঠিন হয় বা কোনো প্রোগ্রাম খুঁজে বের করতে সময় নষ্ট হয়। হুডে এ সমস্যা থাকবে না। পাশাপাশি হুড সিস্টেমে মেন্যু বার না থাকায় কম্পিউটার স্ক্রিনে জায়গাও বাড়বে।
সত্তররে দশক থেকেই কম্পিউটারে ব্যবহূত হচ্ছে গ্রাফিকসভিত্তিক মেন্যু পদ্ধতি। তবে মেন্যুর বিকল্প হিসেবেও বেশ কিছু নিয়ন্ত্রণ ব্যবস্থা এসেছে। যার একটি হচ্ছে মাইক্রোসফটের ‘রিবন’। মোবাইল ডিভাইসগুলোর ক্ষেত্রে কম্পিউটারের মেন্যুর জায়গা দখল করেছে আইকনভিত্তিক নিয়ন্ত্রণ ব্যবস্থা।
এদিকে উবুন্টুর হুড বিষয়ে প্রযুক্তি বিশেষজ্ঞ ব্রায়ান বিবিসিকে বলেছেন, ‘মেনু সিস্টেমে কোনো বিষয় খুঁজে বেড়ানোর চেয়ে কোনো বিষয় কল্পনা করে পেয়ে যাওয়ার বিষয়টি ব্যবহার বান্ধব। এ পদ্ধতিটি আরো উন্নত করা প্রয়োজন।’
হুড চালাতে ব্যবহারকারীকে প্রয়োজনীয় কমান্ডের নামটি টাইপ করতে হবে। এতে অবশ্য সব মেনুর নাম মনে রাখার প্রয়োজন পড়বে না। কেবল অনুমান করে একটা টাইপ করলেই চলবে। হুড প্রয়োজনীয় মেন্যুর একটা তালিকা দেখাবে তারপর সেটা থেকে প্রয়োজনীয় কমান্ডটি দিলেই হবে।
বিবিসি জানিয়েছে, মার্ক শাটলওর্থ হুড পদ্ধতির সঙ্গে কণ্ঠস্বর শনাক্তের পদ্ধতি, জেশ্চার বা অঙ্গভঙ্গি শনাক্তের পদ্ধতি এবং টাচ বা স্পর্শ পদ্ধতি জুড়ে দেবার কথাও ভাবছেন। চলতি বছরের এপ্রিল নাগাদ হুড চালু হবে। শাটলওর্থ বলেন, ‘আগামী দুই বছরে আরও বেশি চমক অপেক্ষা করছে।’
</doc>
<doc>
গুগলের গোপনীয়তার নীতিতে পরিবর্তন আসছে
| তারিখ: ২৬-০১-২০১২
ব্যক্তিগত গোপনীয়তা নীতিমালায় পরিবর্তন আনছে গুগল
সার্চ ইঞ্জিন গুগল আগামী মার্চ মাস থেকে ব্যক্তিগত গোপনীয়তার নীতিতে (প্রাইভেসি পলিসি) পরিবর্তন আনার সিদ্ধান্ত নিয়েছে। গুগলের কর্মকর্তা অ্যালমা হুইটেন গতকাল বুধবার এ তথ্য জানান। নতুন এ সিদ্ধান্তের ফলে গুগলের অনুসন্ধান, ই-মেইল, ভিডিও এবং সামাজিক যোগাযোগের মাধ্যম গুগল প্লাসসহ বিভিন্ন ক্ষেত্রে ৬০টি গোপনীয়তার নীতি সমন্বয় করে একটি নীতিমালা তৈরি করা হবে। পরিবর্তিত নীতিমালা কার্যকর হবে আগামী ১ মার্চ থেকে।
গুগলের গোপনীয়তা, পণ্য ও প্রকৌশল পরিচালক অ্যালমা হুইটেন বলেন, নতুন এ নীতিমালা কার্যকর হলে গুগল ব্যবহারকারীদের গোপনীয়তা রক্ষায় মৌলিক পরিবর্তন আসবে। তিনি আরও বলেন, নীতিমালায় সংস্কারের ফলে ব্যবহারকারীরা খুব সহজেই তাদের প্রয়োজনীয় ও কাঙ্ক্ষিত তথ্য খুঁজে বের করতে পারবে। এ ছাড়া বিজ্ঞাপনদাতারা তাদের ভোক্তাকে সহজেই খুঁজে বের করতে পারবে। নীতিমালায় এ পরিবর্তনের ফলে জি-মেইল ব্যবহারকারীরা প্রয়োজনীয় তথ্য নিজেদের ই-মেইল অ্যাকাউন্ট থেকেই গুগল প্লাস, ইউটিউব বা গুগলের অন্য সাইটগুলোয় খুঁজে পাবে।
ব্যক্তিগত তথ্যাদি অনুমতি ছাড়া আদান-প্রদান করা হচ্ছে—গুগলের বিরুদ্ধে গত বছর এমন অভিযোগ ওঠে। এ অভিযোগের ভিত্তিতেই বিশ্বের শীর্ষ এই সার্চ ইঞ্জিন তাদের নীতিমালায় এ পরিবর্তন আনছে। —বিবিসি অবলম্বনে রোকেয়া রহমান
</doc>
<doc>
টিভিতেই থাকছে ক্যামেরা!
| তারিখ: ২৬-০১-২
স্যামসাং এবার তাক লাগানো খবর উপহার দিতে যাচ্ছে। তারা এবার টেলিভিশনের জন্য আলাদা ক্যামেরা তৈরি করেছে। নতুন এ ক্যামেরার নাম হবে ‘ইন-টাচ টিভি ক্যামেরা’। স্যামসাং কর্তৃপক্ষ বলেছে, নতুন উদ্ভাবিত এ ক্যামেরায় ব্যবহার করা হয়েছে অ্যানড্রয়েড অপারেটিং সিস্টেম। এ ক্যামেরা সাধারণ টিভিতেও সংযোগ করা যাবে। ক্যামেরায় থাকবে বিল্ট ইন এইচডি ওয়েবক্যাম, মাইক্রোফোন, ওয়াইফাই এবং কোয়ার্টি রিমোট কন্ট্রোল। মজার ব্যাপার হলো, ইন-টাচ টিভি ক্যামেরায় এইচডিএমআই পোর্ট ব্যবহার করে যেকোনো টিভিতে সংযুক্ত করলেই স্মার্ট টিভির রূপ নিতে পারবে। তা ছাড়া ডিভাইসটি যেকোনো টিভিতে ব্যবহার করে সহজেই স্কাইপ, ইউটিউবে ভিডিও দেখাসহ ওয়েবসাইটও ব্রাউজিং করা যাবে। 
নতুন এ ইন-টাচ টিভি ক্যামেরার দাম পড়বে ১৯৯ ডলার বা ১২০ পাউন্ড। এ বছরের মার্চ মাসেই ক্যামেরাটি বাজারে আসবে বলে কর্তৃপক্ষ আশা করছে। —টাইমস অব ইন্ডিয়া এবং টিথ্রি অবলম্বনে প্রদীপ সাহা
</doc>
<doc>
ষ্টিয়ায় শেষ হলো ডিজিটাল মেলা
| তারিখ: ২৬-০১-২০১২
নানা আয়োজনে কুষ্টিয়ায় শেষ হলো ডিজিটাল মেলা। মেলার শেষ দিনেও শহরের নানা বয়সী মানুষের সমাগম হয়। কেউ এসেছে বাবা-মায়ের সঙ্গে, আবার কেউ বন্ধুবান্ধবের সঙ্গে। মেলায় বিভিন্ন স্কুল, কলেজ, সরকারি-বেসরকারি সংগঠনের ৭০টি স্টলে নানা বয়সী মানুষ বিভিন্ন প্রযুক্তির ব্যবহার ও ধারণা নেয়। অনেকে বিভিন্ন ধরনের ডিজিটাল ক্যামেরা, কম্পিউটার ও ল্যাপটপ কেনাকাটা করে।
দুই দিনব্যাপী মেলার শেষ দিনে সন্ধ্যায় সমাপনী অনুষ্ঠানে কুষ্টিয়ার জেলা প্রশাসক বনমালী ভৌমিক বলেন, যুবকেরা ছাড়া প্রযুক্তি উন্নয়ন সম্ভব নয়, তথ্যপ্রযুক্তিতে তাঁদের আরও এগিয়ে আসতে হবে। পরে সাংস্কৃতিক অনুষ্ঠানে নাচ-গান পরিবেশিত হয়। মেলায় আসা কুষ্টিয়া সরকারি কলেজের ছাত্রী সেঁজুতি ভৌমিক জানান, এখানে এসে তিনি কম্পিউটারে ইন্টারনেট ব্যবহার সম্পর্কে বিশদ জানতে পারেন। বিশেষ করে, আউটসোর্সিং কীভাবে টাকা আয় করা যায়। তথ্যপ্রযুক্তির বিভিন্ন পণ্যসেবা দেখে অনেক অভিভাবক তাঁদের ছেলেমেয়েদের প্রযুক্তি সম্পর্কে ধারণা দিতে উদ্বুদ্ধ হন। —তৌহিদী হাসান, কুষ্টিয়া
</doc>
<doc>
সমস্যাযুক্ত পণ্য বদলে নেওয়ার সুযোগ
| তারিখ: ২৬-০১-২০১২
ডিসপ্লে পণ্য বদলে দেওয়ার গ্যারান্টি দিচ্ছে এলসিডি ও এলইডি মনিটর নির্মাতা কোম্পানি এওসি পণ্যের পরিবেশক খানজাহান আলী কম্পিউটার্স। দেশের বাজারে এওসির যেকোনো পণ্য কেনার পর প্রতিষ্ঠানের পক্ষ থেকে তিন বছরের জন্য রক্ষণাবেক্ষণের দায়িত্ব নেওয়া হয়। এ সময়ের মধ্যে কোনো পণ্যে সমস্যা হলে একই মডেলের বা একই ধরনের অন্য কোনো মডেলের পণ্যের সাহায্যে সঙ্গে সঙ্গেই তা পাল্টে দেওয়া হবে। 
</doc>
<doc>
যাচাই করে নিন ইন্টারনেট সংযোগের গতি
| তারিখ: ২৬-০১-২০১২
মুঠোফোনে ইন্টারনেটের গতি কত জেনে নিন...
আপনি হয়তো স্মার্টফোনে ইন্টারনেট ব্যবহার করেন। এখন জানতে চাচ্ছেন মুঠোফোনে যে কোম্পানির ইন্টারনেট সংযোগ ব্যবহার করছেন, তারা আপনাকে কত গতি দিচ্ছে? এটা জানা যাবে বেশ সহজেই। এ জন্য আপনাকে ‘স্পিড টেস্ট’ নামের একটি ছোট্ট সফটওয়্যার ব্যবহার করতে হবে।
এটি অ্যান্ড্রয়েড ও আইওএস (আইফোন অপারেটিং সিস্টেম) অপারেটিং সিস্টেমে কাজ করে। এটি বিনা মূল্যে নামিয়ে নেওয়া যাবে www.speedtest.net/mobile.php ঠিকানা থেকে। অ্যান্ড্রয়েডের ক্ষেত্রে এর আকার ১ মেগাবাইট, আর আইফোনে ৯.৮ মেগাবাইট। ডাউনলোড ও আপলোডের গতি আলাদাভাবে দেখার সুবিধা রয়েছে এতে।
পাঠকের মন্তব্য
ইন্টারনেট সংযোগে স্পিড কত পাচ্ছেন, ইন্টারনেট সেবাদাতা প্রতিষ্ঠান (আইএসপি) প্রতিশ্রুত গতি দিচ্ছে কি না, তা নিয়ে সংশয়ে রয়েছেন। এখন পরীক্ষা করে দেখতে চান আপনার ইন্টারনেটের সত্যিকারের গতি। এটা আপনি খুব সহজেই করতে পারেন। 
এ জন্য যেতে হবে www.speedtest.net ওয়েব ঠিকানায়। স্পিড টেস্ট ওয়েবসাইটে গিয়ে ‘বিগিন টেস্ট’ ট্যাবে ক্লিক করতে হবে। তাহলে ইন্টারনেট থেকে একটি ছোট্ট আকারের ফাইল ডাউনলোড শুরু হয়ে যাবে। ফাইলটি ডাউনলোড হলেই ডাউনলোড স্পিড দেখাবে। এরপর ওই একই ফাইল সক্রিয়ভাবে আপলোড শুরু হবে। সেখান থেকেই মিলবে আপলোড স্পিড। 
মনে রাখবেন, স্পিড দেখাবে ‘মেগাবিট/সেকেন্ড’ (মেগাবাইট নয়। এক মেগাবাইট= আট মেগাবিট)। স্পিড টেস্টের ফলাফলে কোনো ভুল হয়েছে মনে করলে ‘টেস্ট অ্যাগেইন’ লিংকে ক্লিক করে আবার যাচাই করে দেখতে পারেন ইন্টারনেটের স্পিড। নিজের ইন্টারনেট সংযোগের স্পিডের সঙ্গে অন্য কোনো সার্ভারের স্পিড তুলনা করতে চাইলে ‘কম্পেয়ার ইওর রেজাল্ট’-এ ক্লিক করলেই হবে। 
এরপর নিজের ইন্টারনেট সংযোগকে ‘রেট’ করতেও পারবেন। সেই সঙ্গে নিজের আগের ফলাফলও তুলনা করে দেখতে পারবেন নতুন ফলাফলের সঙ্গে। তবে একটি কথা, ইন্টারনেটের স্পিডের সঠিক ফলাফল পাওয়ার জন্য স্পিড টেস্ট চলার সময় ওয়েব ব্রাউজিং, ডাউনলোড বা অন্য কিছু আপডেট করা থেকে বিরত থাকুন। 
আপনি চাইলে ব্যক্তিগত ওয়েবসাইটে ‘স্পিড টেস্ট’ গ্যাজেট যুক্ত করতে পারেন এ www.speedtest.net/mini.php লিংক থেকে। তাহলে আপনার সাইটের ভিজিটররা আপনার সাইট থেকেই এ সেবা পাবে। স্পিড টেস্টের যাবতীয় সেবা একেবারেই বিনা মূল্যে পাওয়া যায়। 
</doc>
<doc>
ইলেকট্রনিক ভোটিংয়ে যাচ্ছে অস্কার
ইলেকট্রনিক ভোটিং পদ্ধতিতে যাচ্ছে অস্কার। অ্যাকাডেমি অফ মোশন পিকচার আর্টস অ্যান্ড সায়েন্সেস ভবিষ্যতে ইলেকট্রনিক পদ্ধতিতে ভোট নেবার জন্য কাজ করছে। খবর রয়টার্স-এর।
অ্যাকাডেমির সিওও রিট রবার্টসন জানিয়েছেন, ইলেকট্রনিক ভোটিং পদ্ধতি চালু করতে তারা একটি প্রতিষ্ঠানকে সঙ্গে নিয়েছেন। আগামী বছর ৮৫তম অস্কার প্রতিযোগিতায় প্রতিযোগী চলচিলচিত্র-শিল্পী-কুশলীদেরকে ইলেকট্রনিক ভোটিং সিস্টেম ব্যবহার করেই নির্বাচন করা হবে।

জানা গেছে, অস্কারের ইলেকট্রনিক ভোটিং পদ্ধতি তৈরিতে মোশন পিকচার আ্যাকাডেমি যুক্তরাষ্ট্রভিত্তিক প্রতিষ্ঠান ‘এভরিওয়ান কাউন্ট’ এর সঙ্গে কাজ করছে।

এর আগে নির্বাচন হতো ব্যালট পেপার মেইল করে।

রিক রবার্টসন আরো জানিয়েছেন, ‘নিরাপদ ভোটিং পদ্ধতির জন্য এটা আ্যাকাডেমির প্রথম পদক্ষেপ।’

এ বছর ৮৪তম অস্কার পুরস্কারের আসর বসছে আগামী ২৬ ফেব্রুয়ারি।
</doc>
<doc>
ট্যাবলেটও হতে পারে অসুস্থতার কারণ
শুধু একটি নয় অনেকগুলো রোগের প্রাথমিক কারণ হতে পারে অতিমাত্রায় বা নিয়মিত ট্যাবলেট পিসির ব্যাবহার। হার্ভার্ড স্কুল অফ পাবিলক হেলথ (এইচএসপিএইচ)-এর গবেষকরা ট্যাবলেট কম্পিউটার ব্যবহারে সমস্যার কথা জানিয়েছেন। খবর টাইমস অফ ইন্ডিয়া-এর।

গবেষকদের মতে, অতিমাত্রায় বা নিয়মিত ট্যাবলেট পিসি ব্যাবহারের কারণে অনেক উঁচু জায়গা থেকে কোন জিনিস কোন ব্যাক্তির উপর পরলে যে সমস্যাগুলো হতে পারে একই ধরনের সমস্যা হয় ট্যাবলেট পিসি ব্যাবহারের ফলে।

গবেষক জ্যাক ডিনারলেইন জানিয়েছেন, ১৫ জন ট্যাবলেট এবং ল্যাপটপ কম্পিউটার ব্যাবহারকারীকে পর্যবেক্ষণ করে তারা এ ফল পেয়েছেন। তারা দেখেছেন, বেশিরভাগ ব্যাবহারকারীর বয়স ৪০ বছরের নিচে। ডিনারলেইন-এর মতে, যখন কেউ ট্যাবলেট বা ল্যপটপ কম্পিউটার ব্যাবহার করেন, তখন তাদের হাত, কাধের অংশ, হাঁটু তুলনামূলকভাবে বেশি নাড়াচাড়া করে বা একই ভাবে স্থির থাকে। অনেক ক্ষেত্রে কোলের ওপর থাকে ডিভাইসটি। ফলে হাত, কাঁধ, হাটুর মাংসপেশি ও কোলের উপর চাপ পড়ে। একনাগাড়ে দীর্ঘদিন ব্যাবহারের ফলে শরীরে বা হাড়ে স্বল্প এবং দীর্ঘমেয়াদী উভয় সমস্যাই হতে পারে।

ট্যাবলেট ও ল্যাপটপ ব্যাবহারকারীর মাংসপেশি ও হাড়ের উপর চাপ কমানোর জন্য প্রতি ১৫ মিনিট অন্তর ট্যাবলেট বা ল্যাপটপের অবস্থান পরিবর্তন করতে পরামর্শ দিয়েছেন গবেষকরা। এ ছাড়াও হাঁটু নাড়াচাড়া করে আবার একই অবস্থানে আনা, পিসি কেস ব্যাবহার করার কথাও বলেছেন তারা।
</doc>