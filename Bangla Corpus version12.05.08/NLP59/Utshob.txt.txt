<doc>
আজ শেষ হচ্ছে ই-এশিয়া

| তারিখ: ০৩-১২-২০১১

আজ শেষ হচ্ছে এশিয়ার অন্যতম বড় তথ্যপ্রযুক্তি আয়োজন ই-এশিয়া। রাজধানীর বঙ্গবন্ধু আন্তর্জাতিক সম্মেলন কেন্দ্রে গত বৃহস্পতিবার থেকে চলছে এ আয়োজন। এশিয়ার বিভিন্ন দেশের সঙ্গে বাংলাদেশের নানা ধরনের প্রযুক্তি সেবা ও সফটওয়্যার দেখানো হচ্ছে এ আয়োজনে।
জাপানের প্যাভিলিয়নে দেখানো হচ্ছে সে দেশের ই-কৃষির নানা দিক। তথ্যপ্রযুক্তি ব্যবহারের মাধ্যমে সে দেশের কৃষকদের সফলতাও দেখানো হচ্ছে এখানে। ভারত তাঁদের বিভিন্ন ই-সেবা দেখাচ্ছে। শ্রীলঙ্কার প্যাভিলিয়নে স্টক ব্রোকার, নেটওয়ার্কিং, প্রতিষ্ঠান ব্যবস্থাপনার সফটওয়্যার দেখানো হচ্ছে।একইভাবে হল্যান্ড দূতাবাস, মালয়েশিয়া, থাইল্যান্ডের স্টলে দেশগুলোতে তথ্যপ্রযুক্তির বহুমুখী ব্যবহার তুলে ধরা হয়েছে।
বাংলাদেশের শিক্ষাভিত্তিক ওয়েবসাইট চ্যামস ২১-এর স্টলে মজার মজার কার্টুন দিয়ে তৃতীয় থেকে দশম শ্রেণীর গণিত শেখানো হচ্ছে।আর ত্রিমাত্রিক অ্যানিমেশনের মাধ্যমে ষষ্ঠ থেকে দ্বাদশ শ্রেণীর বিজ্ঞানের বিষয়গুলো সহজেই আয়ত্ত করার কৌশল দেখানো হচ্ছে।
সরকারের তৈরি বহুল আলোচিত দোয়েল ল্যাপটপ বিক্রি হচ্ছে মেলায়। তিন মডেলের এই ল্যাপটপ পাওয়া যাচ্ছে ১৩ হাজার ৫০০ থেকে ২৬ হাজার ৫০০ টাকায়। পাশাপাশি চড়ুই নামের বেশ কিছু ট্যাবলেট কম্পিউটার নিয়ে এসেছে কম্পিউটার গ্রাফিক্স অ্যান্ড ডিজাইন লিমিটেড। সাত হাজার ৭০০ থেকে ১৩ হাজার ৭০০ টাকায় পাওয়া যাচ্ছে এই কম্পিউটারগুলো। মেলার মেলায় বাংলাদেশ ব্যাংকের আলাদা একটি স্টলে তাদের নানা ধরনের কার্যক্রমে তথ্যপ্রযুক্তির ব্যবহার দেখানো হচ্ছে। ঋণ নেওয়া, অফিস ব্যবস্থাপনার কাজ সহজ করার জন্য কেন্দ্রীয় ব্যাংক এখন সফটওয়্যার ব্যবহার করছে।এই স্টলে ব্যাংক ও তথ্যপ্রযুক্তিকেন্দ্রিক বিভিন্ন কুইজে অংশ নিয়ে পুরস্কার জেতার সুযোগ আছে।কে পাবে পুরস্কার সে সিদ্ধান্ত দেবে কম্পিউটার।
বাংলাদেশে থেকে আউটসোর্সিংয়ের কাজ করছে সফটওয়ার্কস নামের একটি প্রতিষ্ঠান। তারা অ্যাপলস্টোরের আদর্শলিপি, ধারাপাতসহ বেশ কয়েকটি প্রোগ্রাম তৈরি করেছে।
মেলায় সবচেয়ে বেশি প্রকাশ ঘটেছে বাংলাদেশের বিভিন্ন ডিজিটাল সেবার। ই-পুর্জি, ইউনিয়ন তথ্য ও সেবাকেন্দ্র, কৃষি ও স্বাস্থ্যসেবায় মোবাইল, টেলি-মেডিসিনসহ নানা ধরনের ডিজিটাল সেবা, যেমন সরকারের বিভিন্ন মন্ত্রণালয়, বিভাগ ও অধিদপ্তরের স্টলে দেখানো হচ্ছে, তেমনি এই সেবা ব্যবহারের মাধ্যমে মানুষের সফলতার গল্পও পর্দায় দেখানো হচ্ছে।
আজ সন্ধ্যায় সমাপনী অনুষ্ঠানে প্রধান অতিথি থাকবেন রাষ্ট্রপতি মো. জিল্লুর রহমান।
সকালনয়টায় মিট দ্য টেকনোলজি লিডার অধিবেশনে অংশ নেবেন ইন্টেলের ওয়ার্ল্ড অ্যাহেড কর্মসূচির মহাব্যবস্থাপক জন ডেভিস।সাড়ে ১১টায় আউটসোর্সিং বিষয়ক একটি সেমিনারে মূলবক্তা থাকবেন ওডেস্কের ভাইস প্রেসিডেন্ট ম্যাট কুপার।প্রথমবারের মতো ই-এশিয়া পুরস্কার ২০১১ প্রদান করা হবে আজ।মেলার প্রবেশমূল্য ১০ টাকা। তবে শিক্ষার্থীরা বিনা মূল্যে প্রবেশ করতে পারবেন। আজ মেলা চলবে রাত আটটা পর্যন্ত। —মোছাব্বের হোসেন
</doc>
<doc>
﻿
বেসিসের ফ্রিল্যান্সিং সেমিনার অনুষ্ঠিত

| তারিখ: ০৩-১২-২০১১

ঢাকায় শুরু হওয়া তথ্যপ্রযুক্তির আন্তর্জাতিক আয়োজন ই-এশিয়া উপলক্ষে বেসিসের উদ্যোগে গতকাল বুধ ও বৃহস্পতিবার ঢাকায় ফ্রিল্যান্সিংবিষয়ক সেমিনার অনুষ্ঠিত হয়। বুধবার ‘ফ্রিল্যান্সিং থ্রু অনলাইন প্ল্যাটফর্মস: নিউ আউটসোর্সিং ট্রেন্ড’ শীর্ষক সেমিনারে মূল বক্তব্য দেন ওডেস্কের ভাইস প্রেসিডেন্ট ম্যাট কুপার। সেমিনার পরিচালনা করেন বেসিসের জ্যেষ্ঠ সহসভাপতি এ কে এম ফাহিম মাশরুর।
একই দিন সন্ধ্যায় বেসিসের সেমিনার কক্ষে ‘সোশ্যাল মিডিয়া ফর এসএমই’স গেটিং ইয়োর বিজনেস নোটিসড’ শীর্ষক অপর এক সেমিনার অনুষ্ঠিত হয়। সেমিনারে মূল বক্তব্য উপস্থাপন করেন আইটি ডিসিশনসের প্রধান নির্বাহী কর্মকর্তা মার্ক হিলারি।
গত বৃহস্পতিবার বিকেলে ‘ক্রাউডসোর্সিং: বেনিফিটস অ্যান্ড পেরিলস অব দিস নিউ প্রকিউরমেন্ট মডেল’ ও ‘হাউ টু গেট ইয়োর কোম্পানি প্রিপেয়ার্ড ফর অফশোর আইট জবস ইন স্ক্যান্ডিনেভিয়ান মার্কেট’ শীর্ষক দুটি সেমিনার বেসিস মিলনায়তনে অনুষ্ঠিত হয়েছে। —বিজ্ঞপ্তি
</doc>
<doc>

আজ থেকে ঢাকায় শুরু হচ্ছে ই-এশিয়া

| তারিখ: ০১-১২-২০১১

আজ থেকে ঢাকায় এশিয়ার অন্যতম বড় তথ্যপ্রযুক্তি মেলা ই-এশিয়া শুরু হচ্ছে। বঙ্গবন্ধু আন্তর্জাতিক সম্মেলন কেন্দ্রে তিন দিনের এ আয়োজন উদ্বোধন করবেন প্রধানমন্ত্রী শেখ হাসিনা। গতকাল বুধবার বঙ্গবন্ধু আন্তর্জাতিক সম্মেলন কেন্দ্রে এক সংবাদ সম্মেলনে বিজ্ঞান এবং তথ্য ও যোগাযোগ প্রযুক্তি প্রতিমন্ত্রী ইয়াফেস ওসমান এসব তথ্য জানান। বাংলাদেশ কম্পিউটার কাউন্সিল (বিসিসি) ই-এশিয়ার আয়োজক।
প্রতিমন্ত্রী তাঁর লিখিত বক্তব্যে বলেন, এই আয়োজনের মূল উদ্দেশ্য হলো তথ্য ও যোগাযোগপ্রযুক্তিভিত্তিক (আইসিটি) উন্নয়ন প্রচেষ্টায় বাংলাদেশের অর্জিত সাফল্য ও সক্ষমতা বহির্বিশ্বের প্রতিনিধিদের সামনে উপস্থাপন, দেশের অর্থনৈতিক সম্ভাবনা কাজে লাগানোর পথ খোঁজা এবং প্রযুক্তিনির্ভর উন্নয়নে এশিয়ার দেশগুলোর মধ্যে পারস্পরিক সহযোগিতার পথ প্রশস্ত করা।
সম্মেলনে জানানো হয়, তিন দিনের এই মেলায় বঙ্গবন্ধু আন্তর্জাতিক সম্মেলন কেন্দ্রের পাঁচটি কক্ষে বিভিন্ন বিষয়ে ৩০টি সেমিনার ও কর্মশালা অনুষ্ঠিত হবে। এতে বিভিন্ন দেশে তথ্যপ্রযুক্তির বহুমুখী ব্যবহার তুলে ধরা হবে। এই সেমিনার থেকে প্রাপ্ত তথ্যও সবার সামনে তুলে ধরা ও বিভিন্ন জরিপের মাধ্যমে ডিজিটাল বাংলাদেশের বিভিন্ন উদ্যোগ গ্রহণ করা হবে বলেও সম্মেলনে জানানো হয়। প্রদর্শনীতে মালয়েশিয়া, শ্রীলঙ্কা, জাপান, থাইল্যান্ড ও নেদারল্যান্ডের কান্ট্রি প্যাভিলিয়ন থাকবে। এ ছাড়া তাঁবুতেও স্টল থাকবে, যেখানে বাংলাদেশের আউটসোর্সিংয়ের প্রতিষ্ঠানগুলো তাদের সক্ষমতা তুলে ধরবে। আগামীকাল এশিয়ার সেরা ই-উদ্যোগগুলোকে পুরস্কার দেওয়া হবে। সংবাদ সম্মেলনে আরও জানানো হয়, এই অনুষ্ঠানে বিভিন্ন দেশের রাষ্ট্রীয় নেতা, দেশ ও বিদেশের শীর্ষস্থানীয় আইসিটি প্রতিষ্ঠান এবং বরেণ্য আইসিটি নেতারাসহ প্রায় দুই হাজার জনপ্রতিনিধি অংশ নেবেন। এর মাধ্যমে দেশের তথ্যপ্রযুক্তি খাতে বিদেশি বিনিয়োগের সম্ভাবনাও তৈরি হবে। মেলায় বাংলাদেশের বিভিন্ন ডিজিটাল সেবা প্রদর্শন করা হবে। মেলার প্রবেশমূল্য ১০ টাকা। তবে শিক্ষার্থীরা পরিচয়পত্র ও পেশাজীবীরা তাঁদের ভিজিটিং কার্ড দেখিয়ে মেলায় বিনা মূল্যে প্রবেশ করতে পারবেন। মেলার ওয়েবসাইটে (www.e-asia.org) মেলা সম্পর্কে বিস্তারিত তথ্য জানা যাবে।
সংবাদ সম্মেলনে উপস্থিত ছিলেন বিজ্ঞান ও প্রযুক্তি বিভাগের সচিব রফিকুল ইসলাম, বিসিসির নির্বাহী পরিচালক জ্ঞানেন্দ্রনাথ বিশ্বাস, বিজ্ঞান ও আইসিটি মন্ত্রণালয়ের পরামর্শক মুনীর হাসান, মেলার মূলপৃষ্ঠপোষক জিপি আইটির প্রধান বাণিজ্যিক কর্মকর্তা রনি রিয়াদ রশিদ এবংএটুআই কর্মসূচির নীতিমালা উপদেষ্টা আনীর চৌধুরী। —মোছাব্বের হোসেন
</doc>
<doc>
﻿
মাল্টিপ্ল্যান সেন্টারে ডিজিটাল আইসিটি মেলা

| তারিখ: ২৯-১১-২০১১

১৯ ডিসেম্বর ঢাকার মাল্টিপ্ল্যান সেন্টারের ডিজিটাল আইসিটি মেলা। সাতদিনব্যাপী‘ডিজিটাল আইসিটি ফেয়ার-২০১১’ শীর্ষক এ মেলার লোগো অবমুক্ত করা উপলক্ষে গতকাল এক অনুষ্ঠানের আয়োজন করা হয়। আয়োজিত অনুষ্ঠানে উপস্থিত ছিলেন মেলার আহ্বায়ক তৌফিক এহসান, মিডিয়া উপকমিটির সদস্যসচিব ইঞ্জিনিয়ার সুব্রত সরকার এবং নির্বাহী সদস্য এ কে এম মাহবুব উদ্দিন সহ অনেকে। ‘তথ্যপ্রযুক্তি আগামীর উন্নয়ন’—এ স্লোগানে আয়োজিত এবারের মেলায় দেশের ৪৫০ থেকে ৫০০টি আইটি প্রতিষ্ঠান অংশ নেবে। বিভিন্ন প্রযুক্তি পণ্যের পাশাপাশি মেলায় থাকবে নানা আয়োজন।মেলার বিস্তারিত জানা যাবে ww.digitalictfair.com ঠিকানার ওয়েবসাইটে। —রাকিব মোজাহিদ


</doc>
﻿
<doc>
ডিসেম্বরে চট্টগ্রামে কম্পিউটার সিটির মেলা

| তারিখ: ২৯-১১-২০১১

‘চিটাগাং কম্পিউটার সিটি’ নামে চট্টগ্রাম নগরের চৌমুহনী মোড়ের জোহরা টাওয়ারে প্রযুক্তিপণ্য বিপণিকেন্দ্র (মার্কেট) ও মেলা শুরু হবে ১ ডিসেম্বর। এ উপলক্ষে গতকাল সোমবার দুপুরে অনুষ্ঠিত সংবাদ সম্মেলনে বিস্তারিত জানানো হয়। সংবাদ সম্মেলনে লিখিত বক্তব্য পড়েন মেলা কমিটির আহ্বায়ক নজরুল ইসলাম। এতে উপস্থিত ছিলেন চিটাগাং কম্পিউটার সিটির সভাপতি মো. সাখাওয়াত হোসেন, সাধারণ সম্পাদক মঞ্জুর হোসেন, সহসম্পাদক আনিসুর রহমান, দপ্তর সম্পাদক কামরুল হাসানসহ বিভিন্ন প্রতিষ্ঠানের প্রতিনিধিরা।
সংবাদ সম্মেলনে জানানো হয়, নতুন এই বিপণিকেন্দ্রের উদ্বোধনের দিন থেকে এখানে ১০ দিনের প্রযুক্তি মেলার আয়োজন করা হয়েছে। মেলা কমিটির আহ্বায়ক নজরুল ইসলাম প্রথম আলোকে বলেন, ‘নতুন এই বিপণিকেন্দ্র সবার কাছে পরিচিত করে তোলার জন্য আমরা এ মেলার আয়োজন করেছি। কম্পিউটার, নোটবুক, প্রিন্টার, ইন্টারনেট মডেমসহ সব ধরনের প্রযুক্তিপণ্য এখন একই জায়গায় পাওয়া যাবে। বিক্রয়োত্তর সেবা ও পণ্যের মান ঠিক রাখার লক্ষ্য নিয়ে এ বিপণিকেন্দ্র গড়ে তোলা হয়েছে। এখানকার সবাই বাংলাদেশ কম্পিউটার সমিতির সদস্য।’
আয়োজক ও মেলা কমিটি সূত্রে জানা যায়, চিটাগাং কম্পিউটার সিটির তৃতীয়, চতুর্থ ও পঞ্চম তলায় দেশের নামকরা প্রযুক্তিপণ্য বিক্রেতা, আমদানিকারক, সরবরাহকারী, পরিবেশকসহ ৫৪টি প্রতিষ্ঠানের ৫৪টি স্থায়ী দোকান রয়েছে। মেলায় কুইজ ও কুপনের মাধ্যমে পুরস্কারের ব্যবস্থা রাখা হয়েছে। মেলার মূল পৃষ্ঠপোষক ক্যাসপারস্কি। গোল্ড স্পন্সর ফুজিৎসু, লজিটেক ও তোশিবা। মেলা প্রতিদিন সকাল ১০টা থেকে রাত আটটা পর্যন্ত চলবে। —নিজাম সিদ্দিকী, চটগ্রাম অফিস

</doc>
﻿
<doc>
৭ ডিসেম্বর বিডিওএসএনের প্রথম কংগ্রেস

| তারিখ: ২৯-১১-২০১১

আগামী ৭ ডিসেম্বর বাংলাদেশ ওপেন সোর্স নেটওয়ার্কের (বিডিওএসএন) প্রথম কংগ্রেস অনুষ্ঠিত হবে। সুন্দরবনে অনুষ্ঠেয় চার দিনের ‘বিডিওএসএন কংগ্রেস-২০১১’ শীর্ষক এ আয়োজনে বিডিওএসএনের সব কার্যক্রমের পুনর্মূল্যায়ন, ভবিষ্যৎ কার্যক্রম প্রভৃতি বিষয়ে আলোচনা অনুষ্ঠিত হবে। এতে বিডিওএসএনের সভাপতি অধ্যাপক মুহম্মদ জাফর ইকবালসহ বিডিওএসএন ও সহযোগী সংগঠনের দুই শতাধিক সদস্য অংশ নেবেন।
মুক্ত সফটওয়্যার প্রচার, প্রসার এবং মুক্ত সফটওয়্যার ব্যবহারে উদ্বুদ্ধ করার নানা ধরনের কার্যক্রম প্রসারে ২০০৫ সালের ২৪ অক্টোবর যাত্রা শুরু করে বিডিওএসএন। ছয় বছরে সারা দেশের বিভিন্ন বিশ্ববিদ্যালয়ে ওপেন সোর্স নেটওয়ার্ক গঠনের পাশাপাশি বাংলা উইকিপিডিয়ার সম্প্রসারণে কাজ করে যাচ্ছে সংগঠনটি। পাশাপাশি তথ্যপ্রযুক্তির বিভিন্ন আয়োজনে সহযোগী হিসেবেও কাজ করেছে বিডিওএসএন।
কংগ্রেস বিষয়ে বিডিওএসএনের সাধারণ সম্পাদক মুনির হাসান জানান, ‘মুক্ত সফটওয়্যারের প্রসারে বিডিওএসএন নিয়মিত কাজ করে যাচ্ছে; এবং এ কংগ্রেসের মাধ্যমে সারা দেশে মুক্ত সফটওয়্যার ছড়িয়ে দেওয়ার বার্তা পৌঁছে দেওয়া হবে।’ কংগ্রেসে নানা আয়োজনের মধ্যে থাকছে মুক্ত সফটওয়্যার বিষয়ে কর্মশালা, আলোচনা, বাংলা উইকিপিডিয়া নিয়ে আলোচনা। এরই মধ্যে কংগ্রেসের প্রায় সব ধরনের আয়োজন সম্পন্ন হয়েছে বলে জানিয়েছেন কংগ্রেসের আহ্বায়ক নাহিদুল ইসলাম রুমেল।
কংগ্রেসের বিস্তারিত জানা যাবে www.bdosncongress.org ঠিকানার ওয়েবসাইটে। —নুরুন্নবী হাছিব

</doc>
﻿
<doc>
ই-এশিয়ায় ৩০টি সেমিনার ও কর্মশালা

| তারিখ: ২৮-১১-২০১১

তথ্যপ্রযুক্তির আন্তর্জাতিক মেলা ই-এশিয়ায় ৩০টি সেমিনার ও কর্মশালার আয়োজন করা হয়েছে। বংলাদেশসহ দক্ষিণ কোরিয়া, এস্তোনিয়া, সিঙ্গাপুর, মালয়েশিয়া, ভারত, জাপান, যুক্তরাষ্ট্র, ডেনমার্কসহ ২৯টি দেশের প্রতিনিধিরা অংশ নেবেন। ই-এশিয়া সচিবালয় সূত্রে এ খবর জানা গেছে।
১ ডিসেম্বর নারীদের তথ্যপ্রযুক্তি খাতে সুযোগ, ডিজিটালশ্রেণীকক্ষ এবং২ ডিসেম্বর মুঠোফোনের প্রোগ্রাম তৈরি, বাংলাদেশে আউটসোর্সিং, টেলিসেন্টার ইত্যাদি বিষয়ে সেমিনার অনুষ্ঠিত হবে। ৩ ডিসেম্বর শেষদিনে আইপিভি৬ ও ক্লাউড কম্পিউটিং নিয়ে থাকছে বিশেষ সেমিনার। এই দিন ইন্টেলের ভাইস প্রেসিডেন্ট জন ডেভিস ‘মিট দ্য টেকনোলজি লিডার’ অধিবেশনে অংশ নেবেন। জন ডেভিসের সঙ্গে থাকছেন মুহম্মদ জাফর ইকবাল। একই দিনের ফ্রিল্যান্সার সম্মেলনে ওডেস্কের নির্বাহী ম্যাট কুপার অংশ নেবেন।বিস্তারিত: www.e-asia.oৎg। ই-এশিয়া সচিবালয় ছাড়াও অনুষ্ঠানের আগে আয়োজনস্থলে নিবন্ধন করা যাবে।
আগামী ১ ডিসেম্বর বঙ্গবন্ধু আন্তর্জাতিক সম্মেলন কেন্দ্রে অনুষ্ঠেয় তথ্যপ্রযুক্তির আন্তর্জাতিক মেলা ই-এশিয়া উদ্বোধন করবেন প্রধানমন্ত্রী শেখ হাসিনা। বাংলাদেশে ‘৫ম ই-এশিয়া’ আয়োজন করছে বিজ্ঞান ও আইসিটি মন্ত্রণালয়ের বাংলাদেশ কম্পিউটার কাউন্সিল (বিসিসি)। —নিজস্ব প্রতিবেদক

</doc>
<doc>
﻿
কাল থেকে বেসিসের সেমিনার

| তারিখ: ২৮-১১-২০১১

তথ্যপ্রযুক্তির আন্তর্জাতিক আয়োজন ই-এশিয়া ২০১১-এর প্রাক্কালে আগামীকাল ২৯ নভেম্বর থেকে বেসিসে প্রাক-সম্মেলন সেমিনার অনুষ্ঠিত হবে। প্রাক-সম্মেলনে পাঁচটি বিষয়ের ওপর সেমিনার থাকছে। এগুলো চলবে ১ ডিসেম্বর পর্যন্ত।
৩০ নভেম্বর ফ্রিল্যান্সিং-বিষয়ক সেমিনারে ওডেস্ক করপোরেশনের ভাইস প্রেসিডেন্ট ম্যাট কুপার বক্তৃতা করবেন। ওয়েবসাইট প্রাক-সম্মেলন সেমিনারে অংশ নেওয়ার জন্য http://event.basis.oৎg.bd ঠিকানায় নিবন্ধন করতে হবে। —বিজ্ঞপ্তি
</doc>
<doc>
﻿
শুরু হয়েছেএনএসইউয়ের প্রযুক্তি মেলা

| তারিখ: ২৮-১১-২০১১

ঢাকার নর্থ সাউথ বিশ্ববিদ্যালয় (এনএসইউ) প্রাঙ্গণে গতকাল রোববার থেকে শুরু হয়েছে তথ্যপ্রযুক্তি মেলা ‘আইটি এক্সপো ২০১১’। এতে অংশ নিচ্ছে বিভিন্ন প্রযুক্তি প্রতিষ্ঠান। মেলায় অধিকাংশ প্রযুক্তিপণ্যে ছাড় রয়েছে। রাষ্ট্রায়ত্ত প্রতিষ্ঠান টেলিফোন শিল্প সংস্থার ‘দোয়েল’ ল্যাপটপ মেলায় পাওয়া যাচ্ছে। দোয়েলের ২১০২, ০৭০৩, ২৬০৩ ও ১৬১২ মডেলের ল্যাপটপ পাওয়া যাচ্ছে যথাক্রমে ১০ হাজার, ১৩ হাজার ৫০০, ২০ হাজার ৫০০ ও ২৬ হাজার ৫০০ টাকায়।
মেলায় আসা জাহাঙ্গীরনগর বিশ্ববিদ্যালয়ের ইফফাত তাসনীম একটি দোয়েল ল্যাপটপ কিনেছেন। তিনি বলেন, ‘দোয়েল ল্যাপটপের কথা অনেক শুনেছি। দেশি প্রতিষ্ঠানের ল্যাপটপ কিনতে পেরে খুব ভালো লাগছে।’ এ ছাড়া মেলায় ক্যাস্পারস্কি মোবাইল অ্যান্টি ভাইরাসের ক্ষেত্রে মিলছে ১০ শতাংশ ছাড়। এইচপির ‘অল ইন ওয়ান’ কম্পিউটার বিশেষ ছাড়ে বিক্রি হচ্ছে। অ্যাপলের পণ্য পাওয়া যাচ্ছে অ্যালোহা আইশপের স্টলে।
এনএসইউ কম্পিউটার ক্লাবের আয়োজনে ‘সাইবার অ্যাথলেটিক’ নামে গেমস প্রতিযোগিতায় গেমাররা ফিফা ২০১১, নিড ফর স্পিড, মোস্ট ওয়ান্টেড, ডিফেন্স অফ দি এনিসিয়েন্ট ও কাউন্টার স্ট্রাইক সোর্স গেমে অংশ নিয়েছেন একক ও দলগতভাবে। এই গেমিং প্রতিযোগিতা মেলার শেষ দিন পর্যন্ত চলবে। মেলায় প্রতিদিনই আছে বিষয়ভিত্তিক বিভিন্ন সেমিনার। নর্থ সাউথ বিশ্ববিদ্যালয়ের উপপরিচালক (জনসংযোগ) বেলাল আহমেদ জানালেন, সবার জন্য উন্মুক্ত এ প্রযুক্তি মেলা চলবে আগামীকাল ২৯ নভেম্বর পর্যন্ত।—ফয়সালহাসান

</doc>
<doc>
﻿
চট্টগ্রামে প্রযুক্তিপণ্যের মেলা

| তারিখ: ২৮-১১-২০১১

চট্টগ্রামের কম্পিউটার ভিলেজ তাদের আগ্রাবাদ শাখায় ২৬ নভেম্বর থেকে প্রযুক্তি মেলার আয়োজন করেছে। চলবে ১৫ ডিসেম্বর পর্যন্ত। উৎসবে ডেস্কটপ ও ল্যাপটপ কম্পিউটার কিনলে পাওয়া যাবে উপহার।—বিজ্ঞপ্তি

</doc>
<doc>
﻿
শেষ হলো জমজমাট কম্পিউটার মেলা

| তারিখ: ২৭-১১-২০১১

শুক্রবার ছিল সপ্তাহিক ছুটির দিন। তাই সকাল থেকেই কম্পিউটার মেলা প্রাঙ্গণ ছিল লোকে লোকারণ্য। প্রতিটি স্টলে নানা ধরনের প্রযুক্তিপণ্যে ছিল প্রযুক্তিপ্রেমীদের আগ্রহ। রাজধানীর বঙ্গবন্ধু আন্তর্জাতিক সম্মেলন কেন্দ্রে ২১ নভেম্বর থেকে শুরু হওয়া পাঁচ দিনব্যাপী বাংলাদেশ কম্পিউটার সমিতির কম্পিউটার মেলা বিসিএস আইসিটি ওয়ার্ল্ড ২০১১-এর শেষ দিনের চিত্র ছিল এমন। ‘ডিজিটাল বাংলাদেশের জন্য ডিজিটাল শিক্ষা’ স্লোগানে শুরু হওয়া এই মেলা শুরু থেকেই ছিল জমজমাট।
এবারের মেলায় দর্শকদের আগ্রহের প্রধান কেন্দ্রবিন্দুতে ছিল ট্যাবলেট, নেটবুক ও ল্যাপটপ কম্পিউটার। এ ছাড়া ডিজিটাল ক্যামেরা, প্রিন্টার, গেমের অনুষঙ্গ, পেনড্রাইভ, ইন্টারনেট মডেম ইত্যাদি প্রযুক্তিপণ্যের দিকেও দর্শক আগ্রহ দেখিয়েছে।
শেষ দিনে মেলায় শিশুদের চিত্রাঙ্কন প্রতিযোগিতা ও পুরস্কার বিতরণী অনুষ্ঠানে প্রধান অতিথি তথ্য ও যোগাযোগপ্রযুক্তি বিভাগের ভারপ্রাপ্ত সচিব মো. রফিকুল ইসলাম বলেন, আজকের এই শিশুদের মধ্যেই সম্ভাবনা লুকিয়ে আছে। তিনি এই শিশুদের তথ্য ও যোগাযোগপ্রযুক্তির সঠিক ব্যবহারে আগ্রহী করে তোলার জন্য সবাইকে এগিয়ে আসতে বলেন।
অনুষ্ঠানে বিসিএসের সভাপতি মোস্তাফা জব্বার, সাবেক সভাপতি ফয়েজউল্যাহ্ খান, গ্রিন পাওয়ার ইলেকট্রিক্যাল অ্যান্ড ইলেকট্রনিকসের প্রধান নির্বাহী গুলজার রহমান উপস্থিত ছিলেন। শিশুদের চিত্রাঙ্কন প্রতিযোগিতায় ক-বিভাগে প্রথম হয়েছে ইয়াসিন ইবনে হাসান, দ্বিতীয় মুবাশ্ব্বির রহমান সিদ্দিক ও তৃতীয় হয়েছে মিমহা বিনতে মুনির। খ-বিভাগে প্রথম হয়েছে শরীফ মো. সাইফ, দ্বিতীয় আসনুভা শাহরিন এবং তৃতীয় কাজী ফারহা মবিন। এ ছাড়া গ-বিভাগে প্রথম হয়েছে সাদাত আনোয়ার, দ্বিতীয় সাবা আহমেদ ও তৃতীয় হয়েছে নাসিবা নাওয়ার। প্রতিবন্ধী বিভাগে বিশেষ পুরস্কার পেয়েছে আসিফ হাসান।
এবারের কম্পিউটার মেলার বিশেষ আকর্ষণ ডিজিটাল চিত্রাঙ্কন প্রতিযোগিতার পুরস্কার বিতরণ করা হয়েছে একই দিনে। কম্পিউটারের টাচ প্যাডে কলম দিয়ে আঁকা ১২৫টির অধিক ডিজিটাল ছবি জমা পড়েছিল এখানে। ডিজিটাল চিত্রাঙ্কন প্রতিযোগিতার পুরস্কার প্রদান অনুষ্ঠানে সংসদ সচিবালয়ের ভারপ্রাপ্ত সচিব মাহফুজুর রহমান বলেন, ডিজিটাল চিত্রাঙ্কন প্রতিযোগিতার মাধ্যমে বাংলাদেশে নতুন এক দিগন্তের সূচনা হলো।
ডিজিটাল চিত্রাঙ্কন প্রতিযোগিতার পুরস্কার বিতরণ অনুষ্ঠানে রপ্তানি উন্নয়ন ব্যুরোর ভাইস চেয়ারম্যান মুজিবুর রহমান হাওলাদার, বাংলাদেশ কম্পিউটার সমিতির সাবেক সভাপতি সবুর খানসহ অনেকে উপস্থিত ছিলেন। মেলার সার্বিক আয়োজন নিয়ে সন্তোষ প্রকাশ করে বিসিএসআইসিটিওয়ার্ল্ড ২০১১-এর আহ্বায়ক কাজী আশরাফুল আলম প্রথম আলোকে বলেন, সবদিক বিবেচনা করে বলা যায়, এই মেলায় প্রত্যাশার চেয়ে অনেক বেশি দর্শক এসেছে ও বিক্রিও হয়েছে ভালো। —মোছাব্বের হোসেন

</doc>
﻿
<doc>
মেলাটি ছিল আবাসন খাতের সফটওয়্যার নিয়ে

| তারিখ: ২৭-১১-২০১১

বাংলাদেশ অ্যাসোসিয়েশন অব সফটওয়্যার অ্যান্ড ইনফরমেশন সার্ভিসেসের (বেসিস) উদ্যোগে দ্বিতীয়বারের মতো অনুষ্ঠিত হলো দিনব্যাপী সফটওয়্যার মেলা। গতকাল শনিবার ঢাকায় বেসিস মিলনায়তনে ‘আবাসন খাতের সফটওয়্যার’ শিরোনামের এই মেলার উদ্বোধন করেন বাংলাদেশ কম্পিউটার কাউন্সিলের নির্বাহী পরিচালক জ্ঞানেন্দ্র নাথ বিশ্বাস। তিনি বলেন, ‘উন্নত বিশ্বের সঙ্গে আমাদের আবাসনশিল্পকে এগিয়ে নিতে আবাসন খাতের সঙ্গে সংশ্লিষ্ট সফটওয়্যার অত্যন্ত সহায়ক ভূমিকা পালন করতে পারে।’ অনুষ্ঠানে বেসিসের মহাসচিব ফোরকান বিন কাশেম, পরিচালক শেখ কবির আহম্মেদ উপস্থিত ছিলেন।
মেলায় মোট ১৩টি প্রতিষ্ঠান অংশ নেয়। বেসিসের স্থানীয় বাজার উন্নয়নবিষয়ক স্থায়ী কমিটির চেয়ারম্যান উত্তম কুমার পাল প্রথম আলোকে জানান, আবাসনশিল্পের সঙ্গে সম্পৃক্ত প্রতিষ্ঠানগুলোর নানা ধরনের কাজ সঠিক ব্যবস্থাপনার জন্য এই মেলায় প্রদর্শিত সফটওয়্যারগুলো অনেক সহায়ক। তিনি জানান, আবাসনশিল্পের জমি, নির্মাণসামগ্রী, প্লট, হিসাব ব্যবস্থাপনা, যাতায়াত ব্যবস্থাপনা, পরিকল্পনা ও নকশা, কর্মী ব্যবস্থাপনাসহ নানা ধরনের কাজের সহযোগিতার জন্য এই সফটওয়্যারগুলো অত্যন্ত সহায়ক। এগুলোর মাধ্যমে কাজের যেমন স্বচ্ছতা আসে, তেমনি কাজও নির্ভেজালভাবে করা যায়। —মোছাব্বের হোসেন
</doc>
<doc>
নতুন ট্যাবলেট কম্পিউটার বাজারে

| তারিখ: ২৬-১১-২০১১

অ্যান্ড্রয়েড অপারেটিং সিস্টেমচালিত এনিগমা ট্যাবলেট কম্পিউটার বাংলাদেশের বাজারে নিয়ে এল সিক্স ডিগ্রি কমিউনিকেশনস লিমিটেড। সম্প্রতি ঢাকায় একটি অনুষ্ঠানে এর উদ্বোধন করেন সিক্স ডিগ্রির প্রধান নির্বাহী কর্মকর্তা আবু হাসান। সাত ইঞ্চি পর্দার এনিগমা ট্যাবলেট কম্পিউটারের কাজ করাসহ জিএসএম এবং সিডিএমএ ঘরানার মোবাইল ফোন সংযোগ ব্যবহার করা যাবে। এর দাম ২৪ হাজার ৯৯০ টাকা। এটি পাওয়া যাবে ঢাকার বসুন্ধরা শপিং কমপ্লেক্সে। ওয়েব: www.thesixdegree.com। —বিজ্ঞপ্তি

</doc>
<doc>
﻿
গণমাধ্যমে ও ওয়েবে ই-এশিয়ার নানা আয়োজন

| তারিখ: ২৬-১১-২০১১

এশিয়ার অন্যতম বড় তথ্যপ্রযুক্তি আয়োজন ই-এশিয়ার গুরুত্বপূর্ণ আয়োজনগুলো টেলিভিশন ও ওয়েবে সরাসরি সম্প্রচারের ব্যবস্থা করা হয়েছে। ই-এশিয়াতে অনুষ্ঠিত ৩০টি সেমিনার ওয়েবসাইটে (www.e-asia.org, www.comjagat.com ও www.drik.tv) সরাসরি দেখানো হবে। বাংলাদেশ টেলিভিশন, এটিএন নিউজসহ বিভিন্ন বেসরকারি টিভি চ্যানেলে প্রযুক্তি মেলার উদ্বোধনী অনুষ্ঠান সরাসরি সম্প্রচার করা হবে। বাংলাদেশ বেতার ও অন্যান্য এফএম রেডিওতে সরাসরি ধারাভাষ্য সম্প্রচার করা হবে। মেলা উপলক্ষে বিটিভিসহ বিভিন্ন চ্যানেলে বিশেষ টক শোর আয়োজন করা হয়েছে। এর অন্যতম আকর্ষণ ‘মিট দ্য টেকনোলজি লিডার’ অধিবেশন ও ফ্রিল্যান্সার সম্মেলন সরাসরি ওয়েবে সম্প্রচার করা হবে।
আগামী ১-৩ ডিসেম্বর রাজধানী ঢাকার বঙ্গবন্ধু আন্তর্জাতিক সম্মেলন কেন্দ্রে শুরু হবে তিন দিনের ই-এশিয়া তথ্যপ্রযুক্তি মেলা। —বিজ্ঞপ্তি
</doc>
<doc>

﻿
কম্পিউটার মেলা শেষ হচ্ছে কাল

| তারিখ: ২৪-১১-২০১১

জমে উঠেছে বিসিএস আইসিটি ওয়ার্ল্ড ২০১১ মেলা। গতকাল বুধবার মেলার তৃতীয় দিনে বিপুল দর্শকের সমাগম ঘটেছে। ঢাকার বঙ্গবন্ধু আন্তর্জাতিক সম্মেলন কেন্দ্রে বাংলাদেশ কম্পিউটার সমিতি আয়োজিত পাঁচ দিনের এ মেলা শেষ হবে আগামীকাল।
কম্পিউটার মেলায় দর্শকদের ল্যাপটপের পাশাপাশি ডিজিটাল ক্যামেরার দিকেও আগ্রহ দেখা যাচ্ছে। মেলা উপলক্ষে বিভিন্ন ক্যামেরায় আছে ছাড় বা পুরস্কার। জেএএন অ্যাসোসিয়েটের স্টলে রয়েছে ক্যাননের বিভিন্ন ধরনের ক্যামেরা। এখানে পাওয়ার শট, ডি এসএলআর ক্যামেরা পাওয়া যাচ্ছে আকর্ষণীয় মূল্য ছাড়ে। আর প্রতিটি ক্যামেরা কিনলে সঙ্গে চার গিগাবাইট মেমোরি কার্ড বিনা মূল্যে দেওয়া হচ্ছে। মেলায় এসেছে স্যামসাংয়ের ডব্লিউ২০০ ও ডব্লিউপি ১০ মডেলের পানিরোধক ক্যামেরা। এতে পানি পড়লে অক্ষত থাকে ও নষ্ট হয় না। এ ছাড়া একই ব্র্যান্ডের পিএল ১২০ ও পিএল ১৭০ মডেলের ডুয়েল ডিসপ্লে ক্যামেরার দিকে দর্শকের আগ্রহ লক্ষ করা গেছে।
ফ্লোরা লিমিটেডের স্টলে পাওয়া যাচ্ছে নাইকন ও অলিম্পাসের ডিএসএলআর ও সাধারণ ডিজিটাল ক্যামেরা। মডেল ভেদে এখানে বিভিন্ন ক্যামেরায় দুই থেকে আট হাজার টাকা পর্যন্ত ছাড় দেওয়া হচ্ছে। রিশিত কম্পিউটারের স্টলে পাওয়া যাচ্ছে সনির ক্যামেরা। ক্যামেরা কেনার সময় ঢাকা সিটি কলেজের শিক্ষার্থী রেজওয়ানুল হক জানালেন, ‘কিছুদিনের মধ্যে সেন্টমার্টিনে বেড়াতে যাব। তাই ক্যামেরা কিনে নিলাম মেলা থেকে।’ গতকাল মেলায় বাংলাদেশ কম্পিউটার সমিতি ও ড্যাফোডিল ইন্টারন্যাশনাল বিশ্ববিদ্যালয়ের যৌথ আয়োজনে মাল্টিমিডিয়া প্রযুক্তি ও সৃজনশীল শিল্পের সম্ভাবনা শীর্ষক সেমিনার অনুষ্ঠিত হয়েছে। এতে বিসিএস সভাপতি মোস্তাফা জব্বার বাংলাদেশে মাল্টিমিডিয়া বিকাশের ইতিহাস তুলে ধরেন। সেমিনারে মূল প্রবন্ধ উপস্থাপন করেন ঐদিপ আইটির প্রধান নির্বাহী কাবেরী মোস্তফা। আজ বিকাল তিনটায় বাংলাদেশের পরিপ্রেক্ষিতে ওয়াইম্যাক্স ইন্টারনেট বিষয়ে সেমিনার অনুষ্ঠিত হবে। — নিজস্ব প্রতিবেদক
</doc>
<doc>
﻿
মেলায় ল্যাপটপ ও ট্যাবলেটে আগ্রহ

| তারিখ: ২৩-১১-২০১১

বাংলাদেশ কম্পিউটার সমিতির ‘বিসিএস আইসিটি ওয়ার্ল্ড ২০১১’ মেলায় ল্যাপটপ ও ট্যাবলেট কম্পিউটারের প্রতি দর্শকদের আগ্রহ দেখা যাচ্ছে। ঢাকার বঙ্গবন্ধু আন্তর্জাতিক সম্মেলন কেন্দ্রে মেলার দ্বিতীয় দিন গতকাল মঙ্গলবার সকাল থেকেই দর্শকদের আনাগোনা দেখা গেছে। মেলায় যেমন নতুন পণ্য পাওয়া যাচ্ছে, তেমনি আছে নানা রকম ছাড়।
মেলায় আসুস বিভিন্ন ল্যাপটপের সঙ্গে এনেছে নতুন একটি নেটবুক কম্পিউটার। এতে আছে অ্যাটম ডুয়েল কোর প্রসেসর। এসার আইকনিয়া নিয়ে এসেছে এ৫০১ মডেলের ট্যাবলেট কম্পিউটার। একই ব্র্যান্ডের ডব্লিউ৫০০ মডেলের দুই রকমের ট্যাবলেট কম্পিউটার আছে। এইচপি এনেছে কোর আই ৭-এর একটি নতুন মডেলের ল্যাপটপ। রিশিত কম্পিউটারে সনির ট্যাবলেট পিসি পাওয়া যাচ্ছে। ডেলের স্টলে পাওয়া যাচ্ছে দ্বিতীয় প্রজন্মের কোর আই ৭ ও কোর আই ৫-এর ল্যাপটপ। স্যামসাংয়ের স্টলে বেশ কয়েক ধরনের ল্যাপটপ ও নেটবুক পাওয়া যাচ্ছে।
গতকাল বিকেলে বিসিএসের আয়োজনে ফ্রিল্যানস আউটসোর্সিং বিষয়ক সেমিনার অনুষ্ঠিত হয়েছে। এতে বাংলাদেশে আউটসোর্সিংয়ের সমস্যা ও সম্ভাবনাসহ নানা দিক নিয়ে আলোচনা করা হয়। সেমিনারে প্রধান অতিথি ছিলেন প্রধানমন্ত্রীর জনপ্রশাসন-বিষয়ক উপদেষ্টা এইচ টি ইমাম। বক্তৃতা করেন আমেরিকান চেম্বার ইন কমার্স ইন বাংলাদেশের সভাপতি আফতাব-উল ইসলাম, আইএসপি অ্যাসোসিয়েশন অব বাংলাদেশের সভাপতি আক্তারুজ্জামান মঞ্জু, বিসিএসের সভাপতি মোস্তাফা জব্বার অনেকে। মূল প্রবন্ধ উপস্থাপন করেন তথ্য ও যোগাযোগ প্রযুক্তি মন্ত্রণালয়ের পরামর্শক মুনির হাসান। সকালে বাংলাদেশ স্কিল ডেভেলপমেন্ট ইনস্টিটিউট ও প্রজেক্ট ম্যানেজমেন্ট প্রফেশনালের (পিএমপি) উদ্যোগে প্রজেক্ট ম্যানেজমেন্ট গ্লোবাল স্ট্যান্ডার্ড-বিষয়ক সেমিনার অনুষ্ঠিত হয়েছে। এতে বক্তারা বলেন, ‘আমাদের দেশের বিভিন্ন ক্ষেত্রে প্রকল্প ব্যবস্থাপনার প্রয়োজনীয়তা রয়েছে।’ এ সেমিনারে বক্তব্য দেন পিআইএমের প্রেসিডেন্ট এস এম আলতাফ হোসেন, বাংলাদেশ সফটওয়্যার ট্রেনিং বোর্ডের সাধারণ সম্পাদক মো. নুরুজ্জামান প্রমুখ।
আজ বেলা ১১টায় ‘বাংলাদেশ ও বৈশ্বিক প্রেক্ষাপটে মাল্টিমিডিয়া টেকনোলজি ও ক্রিয়েটিভ আর্টসের সম্ভাবনা’ এবং বিকেল তিনটায় বাংলাদেশের সফটওয়্যার প্যাটেন্টের ক্ষেত্রে ট্রিপস অ্যাগ্রিমেন্টের প্রভাব শীর্ষক সেমিনারের আয়োজন থাকবে।
মেলার প্রবেশমূল্য ২০ টাকা। তবে স্কুলের শিক্ষার্থীরা তাদের পরিচয়পত্র দেখিয়ে মেলায় বিনা মূল্যে প্রবেশ করতে পারবে। মেলা প্রতিদিন সকাল ১০টা থেকে রাত আটটা পর্যন্ত খোলা থাকবে। —নিজস্ব প্রতিবেদক

</doc>
<doc>
﻿
২৬ নভেম্বর আবাসন সফটওয়্যার মেলা

| তারিখ: ২৩-১১-২০১১

বাংলাদেশ অ্যাসোসিয়েশন অব সফটওয়্যার অ্যান্ড ইনফরমেশন সার্ভিসেসের (বেসিস) উদ্যোগে দ্বিতীয়বারের মতো আয়োজন করা হয়েছে দিনব্যাপী সফটওয়্যার মেলার। এবারের বিষয় ‘আবাসন খাতের সফটওয়্যার’। ঢাকায় বেসিস মিলনায়তনে এ মেলা হবে ২৬ নভেম্বর।
গতকাল মঙ্গলবার বেসিস কার্যালয়ে এক সংবাদ সম্মেলনে এসব তথ্য জানানো হয়। এতে লিখিত বক্তব্য উপস্থাপন করেন বেসিসের স্থানীয় বাজার উন্নয়নবিষয়ক স্থায়ী কমিটির চেয়ারম্যান উত্তম কুমার পাল। তিনি জানান, এ মেলায় আবাসনশিল্পের সঙ্গে সম্পৃক্ত প্রতিষ্ঠানগুলোর জন্য তৈরি বিভিন্ন সফটওয়্যার প্রদর্শন করা হবে। নিয়মিতভাবে এ ধরনের মেলা আয়োজন করা হবে। ডিসেম্বরে ‘স্বাস্থ্যসেবা ব্যবস্থাপনা’ সফটওয়্যার মেলার আয়োজন করা হবে। গত মাসে অনুষ্ঠিত হয়েছে শিক্ষা ব্যবস্থাপনার সফটওয়্যার মেলা।
সম্মেলনে বেসিসের পরিচালক শেখ কবির আহম্মেদ ও স্থানীয় বাজার উন্নয়নবিষয়ক স্থায়ী কমিটির সদস্য আহমেদ হাসান বক্তৃতা করেন। —মোছাব্বের হোসেন

</doc>
<doc>
﻿
আইসিপিসির ঢাকা পর্বে বুয়েটের শ্রেষ্ঠত্ব

| তারিখ: ২১-১১-২০১১

এসিএম আন্তর্জাতিক কলেজিয়েট প্রোগ্রামিং প্রতিযোগিতা (আইসিপিসি) ২০১২-এর ঢাকা পর্বে গত বছরের মতো এবারও শীর্ষস্থান অর্জন করেছে বংলাদেশ প্রকৌশল বিশ্ববিদ্যালয়ের (বুয়েট) বুদবুদ দল। ১০টি প্রোগ্রামিং সমস্যার মধ্যে পাঁচটির সমাধান করে শীর্ষস্থান অর্জন করে দলটি। এ দলের সদস্যরা হলেন: এফ এ রেজাউর রহমান, মো. ইনজাম হোসেইন ও মীর ওয়াসি আহমেদ। সমসংখ্যক অর্থাৎ পাঁচটি সমস্যার সমাধান করে সময়ের কারণে দ্বিতীয় স্থান অর্জন করেছে শাহজালাল বিজ্ঞান ও প্রযুক্তি বিশ্ববিদ্যালয়ের ‘পেলিনড্রোম’ (মো. মাকসুদ হোসেইন, ফরহাদ আহমেদ, বাকের আনাস)। তৃতীয় স্থানে আছেন বুয়েটের ‘যা ইচ্ছে তাই’ (প্রত্যয় মজুমদার, নাহিয়ান কামাল, নাজিব মেসকাত) দল (সমাধান পাঁচটি)।
ঢাকার নর্থ সাউথ বিশ্ববিদ্যালয়ে গত শনিবার সকালে শুরু হয় পাঁচ ঘণ্টার এ প্রতিযোগিতা। রাতে বিজয়ীদের হাতে পুরস্কার তুলে দেন বিজ্ঞান এবং তথ্য ও যোগাযোগ প্রযুক্তি প্রতিমন্ত্রী ইয়াফেস ওসমান। এ সময় নর্থ সাউথ বিশ্ববিদ্যালয়ের উপাচার্য হাফিজ জি এ সিদ্দিকী উপস্থিত ছিলেন।
এতে প্রধান বিচারক ছিলেন অধ্যাপক মুহম্মদ জাফর ইকবাল। প্রতিযোগিতার প্রবলেম সেট অ্যানালাইজার শাহরিয়ার মনজুর জানান, প্রতিযোগিতায় অংশ নেওয়া ১১৫টি দলের মধ্য থেকে ১১৩টি দল ন্যূনতম একটি করে সমস্যার সমাধান করেছে। এটি সার্বিকভাবে বেশ ভালো ফলাফল। বিজয়ীদের নাম ঘোষণা করেন অধ্যাপক এম কায়কোবাদ ও মাহবুবুল ইসলাম।
শীর্ষস্থান অর্জন করায় আগামী বছর পোল্যান্ডে অনুষ্ঠেয় আইসিপিসির চূড়ান্ত পর্বেবুয়েট বুদবুদ দল অংশ নেওয়ার সুযোগ পেল। এছাড়াও ওয়াইল্ড কার্ডে আরেকটি দল সুযোগ পেতে পারে।—ফয়সাল হাসান
</doc>
<doc>
﻿
আজ থেকে ঢাকায় আইসিটি মেলা

| তারিখ: ২১-১১-২০১১

ঢাকার বঙ্গবন্ধু আন্তর্জাতিক সম্মেলনকেন্দ্রে আজ থেকে ২৫ নভেম্বর পর্যন্ত পাঁচ দিনব্যাপী কম্পিউটার মেলা শুরু হচ্ছে। বাংলাদেশ কম্পিউটার সমিতি (বিসিএস) এ মেলার আয়োজক। বিসিএস আইসিটিওয়ার্ল্ড নামের এই মেলার প্রতিদিনই নানা ধরনের আয়োজন থাকছে। মেলার আহ্বায়ক কাজী আশরাফুল আলম প্রথম আলোকে জানান, সামগ্রিক আয়োজনে কোনো কমতি রাখা হয়নি। সব নিরাপত্তা নিশ্চিত কারার জন্য গোটা মেলা ক্লোজড সার্কিট (সিসি) ক্যামেরার আওতায় আনা হয়েছে। তিনি আরও জানান, আজ বিকেল তিনটায় মেলার উদ্বোধন করা হবে। বিকেল চারটার পর মেলা সবার জন্য উন্মুক্ত করে দেওয়া হবে।
মেলার আয়োজকেরা জানান, মেলায় তথ্যপ্রযুক্তি ও বাংলাদেশ প্রসঙ্গে পাঁচটি সেমিনার অনুষ্ঠিত হবে। বিসিএসের আয়োজনে আগামীকাল‘ফ্রিল্যান্স আউটসোর্সিং: সমস্যা ও সম্ভাবনা’, ২৩ নভেম্বর ‘বাংলাদেশের সফটওয়্যার প্যাটেন্টের ক্ষেত্রে ট্রিপস এগ্রিমেন্টের প্রভাব’ শীর্ষক সেমিনারের আয়োজন থাকবে।
এ ছাড়া ২৪ নভেম্বর বেলা তিনটায় বাংলাদেশের পরিপ্রেক্ষিতে ওয়াইম্যাক্স ইন্টারনেট বিষয়ে; ড্যাফোডিল কম্পিউটারস ও ড্যাফোডিল ইন্টারন্যাশনাল ইউনিভার্সিটির আয়োজনে ২২ নভেম্বর ‘তথ্যপ্রযুক্তি শিক্ষা: বৈশ্বিক প্রবণতা ও বাংলাদেশের বাস্তবতা’ এবং ‘বাংলাদেশ ও বৈশ্বিক প্রেক্ষাপটে মাল্টিমিডিয়া টেকনোলজি ও ক্রিয়েটিভ আর্টসের সম্ভাবনা’ শীর্ষক সেমিনারের আয়োজন থাকছে। প্রদর্শনীর শেষ দিনে বেলা তিনটায় আয়োজন থাকছে ডিজিটাল চিত্রাঙ্কন প্রতিযোগিতার।
মেলার ওয়েবসাইট হচ্ছে www.bcsictworld.com.bd এই ঠিকানায়। মেলার প্রবেশমূল্য ২০ টাকা। তবে স্কুলের শিক্ষার্থীরা পরিচয়পত্র দেখিয়ে বিনা মূল্যে মেলায় প্রবেশ করতে পারবে। মেলা প্রতিদিন সকাল ১০টা থেকে রাত আটটা পর্যন্ত চলবে। —নিজস্ব প্রতিবেদক

</doc>
﻿
<doc>
এসিএম আন্তর্জাতিক কলেজিয়েট প্রোগ্রামিং প্রতিযোগিতা ২০১২
হয়ে গেল ঢাকা অংশের বাছাইপর্ব

| তারিখ: ২০-১১-২০১১

বিশ্বের সবচেয়ে মর্যাদাপূর্ণ প্রোগ্রামিং প্রতিযোগিতা এসিএম আন্তর্জাতিক কলেজিয়েট প্রোগ্রামিং প্রতিযোগিতা ২০১২ (আইসিপিসি)-এর ঢাকা পর্ব গতকাল শনিবার নর্থসাউথ বিশ্ববিদ্যালয়ে অনুষ্ঠিত হয়েছে। এতে ৪৭টি শিক্ষাপ্রতিষ্ঠানের মোট ১১৫টি দল অংশ নেয়। প্রতিটি দলে কম্পিউটারবিজ্ঞানের তিনজন করে শিক্ষার্থী প্রতিযোগী এবং একজন করে কোচ ছিলেন। সকাল সাড়ে আটটা থেকে টানা পাঁচ ঘণ্টা চলে এ প্রতিযোগিতা। এবারের প্রতিযোগিতায় প্রতিযোগীদের জন্য ১০টি প্রোগ্রামিং সমস্যার সমাধান করতে দেওয়া হয়।
প্রতিযোগিতার আগের দিন শুক্রবার এর আনুষ্ঠানিক উদ্বোধন করা হয়। অনুষ্ঠানের প্রধান অতিথি এসিএম আইসিপিসির এশিয়া অঞ্চলের পরিচালক সি জি হুয়াং বলেন, ‘সবার মধ্যেই “আমি পারব” এ ধরনের আত্মবিশ্বাস থাকতে হবে, তাহলেই সব কঠিন কঠিন সমস্যারও সমাধান সম্ভব। বাংলাদেশ প্রতিবছর ভালো করছে এই প্রতিযোগিতায়।’
নর্থসাউথ বিশ্ববিদ্যালয়ের উপাচার্য ও প্রতিযোগিতার স্টিয়ারিং কমিটির প্রধান হাফিজ জি এ সিদ্দিকী বলেন, ‘আমরা বিশ্বাস করি, শুধু পুঁথিগত শিক্ষা মানুষকে পূর্ণাঙ্গ জ্ঞান দিতে পারে না।’ উদ্বোধনী অনুষ্ঠানের মূল প্রবন্ধ ‘ইনোভেশন: পেটেন্ট, পাবলিশ অর পেরিশ’ উপস্থাপন করেন আইবিএম ভারতের প্রধান কর্মকর্তা ভূষান কেলকার। এতে আরও উপস্থিত ছিলেন এসিএম আইসিপিসির ঢাকা পর্বের পরিচালক আবুল এল হক, এসিএম আইসিপিসির কানপুর পরিচালক ফাল্গুনী গুপ্তা, নর্থসাউথ বিশ্ববিদ্যালয়ের পরিচালনা পর্ষদের সভাপতি মো. শাহাজান, বিশ্ববিদ্যালয়ের সহ-উপাচার্য এস এ এম খাইরুল বাশার, আয়োজক কমিটির সদস্য ও বিশ্ববিদ্যালয়ের প্রধান যোগাযোগ কর্মকর্তা বেলাল আহমেদসহ অনেকে।শুক্রবার প্রতিযোগিতার মহড়াও অনুষ্ঠিত হয়। —ফয়সাল হাসান
</doc>
﻿
<doc>
কাল থেকে ঢাকায় আইসিটি মেলা

| তারিখ: ২

‘ডিজিটাল শিক্ষাই ডিজিটাল বাংলাদেশের ভিত্তি’ স্লোগান নিয়ে রাজধানীর বঙ্গবন্ধু আন্তর্জাতিক সম্মেলন কেন্দ্রে আগামীকাল সোমবার থেকে শুরু হচ্ছে পাঁচ দিনের ‘বিসিএস আইসিটি ওয়ার্ল্ড ২০১১’ মেলা। তথ্য ও যোগাযোগ প্রযুক্তির (আইসিটি) এ মেলা আয়োজন করছে বাংলাদেশ কম্পিউটার কাউন্সিল (বিসিএস)। গতকাল শনিবার আয়োজিত সংবাদ সম্মেলনে মেলার সামগ্রিক চিত্র তুলে ধরেন মেলা কমিটির আহ্বায়ক কাজী আশরাফুল আলম। তিনি বলেন, ‘এবারের প্রদর্শনীর সমান্তরালে একটি জমকালো ওয়েব মেলার আয়োজনও করা হয়েছে। এ মেলার নামকরণ করা হয়েছে “বিসিএস আইসিটি ওয়ার্ল্ড ওয়েব ফেয়ার”। ওয়েব মেলায় গিয়ে আকর্ষণীয় পুরস্কার জেতার সুযোগ থাকছে।’ তিনি আরও বলেন, প্রথমবারের মতো আয়োজন করা হচ্ছে ডিজিটাল চিত্রাঙ্কন প্রতিযোগিতা। এতে যে কেউ অংশ নিতে পারবে। প্রতিদিন চলা এ প্রতিযোগিতার বিজয়ীদের পুরস্কার দেওয়া হবে মেলার শেষ দিনে।
মেলার প্রদর্শনী প্রতিদিন তিনটি সূচিতে নানা অনুষ্ঠানে ভরা থাকছে। এর মধ্যে থাকছে তারকাদের নিয়ে অনুষ্ঠান, গুণীজন সংবর্ধনা, কুইজ প্রতিযোগিতা, পণ্য প্রদর্শনী, জাদু প্রদর্শনী এবং কৌতুক পরিবেশনা। এসব ছাড়াও থাকছে সেমিনার, শিশুদের চিত্রাঙ্কন প্রতিযোগিতা, ফ্রি ইন্টারনেট ও গেমিং, র‌্যাফল ড্রসহ নানা আয়োজন। সম্মেলনে উপস্থিত ছিলেন সম্মেলনে উপস্থিত ছিলেন বিসিএসের সভাপতি মোস্তফা জব্বার, মহাসচিব মজিবুর রহমান, পরিচালক ইউসুফ আলী, প্লাটিনাম পৃষ্ঠপোষক বাংলালায়নের মহাব্যবস্থাপক ফারুক খানসহ অনেকে।
প্রদর্শনীতে ৫০টি প্রযুক্তি প্রতিষ্ঠানের ৭০টি স্টল এবং ৩০টি প্যাভিলিয়ন থাকছে বলেসম্মেলনে জানানো হয়। মেলা আয়োজনে সহযোগিতা করছে আইসিটি বিজনেস প্রমোশন কাউন্সিল। মেলার উদ্বোধন হবে কালবেলা তিনটায়। ওই দিন বিকেল চারটা থেকে রাত আটটা পর্যন্ত মেলা খোলা থাকবে। টিকিটের দাম ২০ টাকা।ওয়েব মেলা: www.bcsictworld.com.bd —সজীব মিয়া

</doc>
﻿
<doc>
বাংলা ব্লগ দিবস নিয়ে সভা

| তারিখ: ২০-১১-২০১১

ইন্টারনেটে বাংলা লেখার ক্ষেত্র হিসেবে বাংলা ব্লগ বেশ জনপ্রিয়তা পাচ্ছে। বর্তমানে নানা ধরনের বিষয় নিয়ে ব্লগে চলে নানা ধরনের আলোচনা। বাংলা ব্লগের বিষয়টি তুলে ধরতে ২০০৯ সাল থেকে প্রতিবছর ১৯ ডিসেম্বর বাংলা ব্লগ দিবস হিসেবে পালন করা হচ্ছে। চলতি বছর তৃতীয় বারের মতো এ দিবসটি পালন উপলক্ষে গতকাল শনিবার ঢাকায় এক আলোচনা সভা অনুষ্ঠিত হয়েছে। ইন্টারনেটে প্রথম বাংলা ব্লগ সামহোয়্যারইন ব্লগ কার্যালয়ে অনুষ্ঠিত এ আলোচনা সভায় সামহোয়ারইন ব্লগের (www.somewhereinblog.net) আরিল্ড কৌক্কোরহৌগ এবং সৈয়দা গুলশনা ফেরদৌস, প্রথম আলো ব্লগের (www.prothom-aloblog.com) সঞ্চালক নুরুন্নবী হাছিব, বিডিনিউজ ব্লগের (http://blog.bdnews24.com) কৌশিক আহমেদ এবং আইরিন সুলতানা, আমরা বন্ধু (www.amrabondhu.com) ব্লগের টুটুল চৌধুরী, ব্লগার অন্যমনস্ক শরৎ, ব্লগার লাস্ট সামুরাই, রিয়াজ উদ্দিনসহ অনেকে উপস্থিত ছিলেন।
সভায় কীভাবে ব্লগ দিবসটি পালিত হবে, এতে কী কী আয়োজন থাকবে, সেসব নিয়ে আলোচনা করা হয়। আলোচনা সভার সিদ্ধান্ত অনুযায়ী, এবারের ব্লগ দিবসের প্রতিপাদ্য বিষয় ‘গণজাগরণে সোশ্যাল মিডিয়া ও সাইবার আইন।’ —নিজস্ব প্রতিবেদক
</doc>
<doc>

ই-এশিয়ায় হবে ফ্রিল্যান্সিং সম্মেলন

| তারিখ: ১৯-১১-২০১১

ইন্টারনেটভিত্তিক তথ্যপ্রযুক্তির ফ্রিল্যান্স এখন সৃজনশীল পেশা হিসেবে বিবেচিত। জনবহুল তৃতীয় বিশ্বের দেশগুলোতে তরুণদের তথ্যপ্রযুক্তিতে ফ্রিল্যান্সার হিসেবে কাজের ক্ষেত্র বাড়ছে।
ফ্রিল্যান্সিং আউটসোর্সিংয়ের নানা সম্ভাবনা ও সমস্যা নিয়ে খোলাখুলি আলাপ-আলোচনার জন্য আগামী ৩ ডিসেম্বর ঢাকায় ফ্রিল্যান্সিং সম্মেলনের আয়োজন করা হয়েছে। তথ্যপ্রযুক্তির আন্তর্জাতিক মেলা ই-এশিয়ার অন্যতম আয়োজন হিসেবে থাকছে এ সম্মেলন।
সম্মেলনে মূল বক্তা থাকবেন বিশ্বের সবচেয়ে বড় অনলাইন আউটসোর্সিং সাইট ওডেস্কের প্রধান পরিচালন কর্মকর্তা (সিওও) ম্যাট কুপার। এ ছাড়া আরও উপস্থিত থাকবেন ক্রোয়েশিয়া, ভারত, ফিলিপাইন ও বাংলাদেশের শীর্ষস্থানীয় তরুণ মুক্ত পেশাজীবীরা।
২০১১ সালের ‘বেসিস আউটসোর্সিং ফ্রিল্যান্সার’ সম্মাননা পাওয়া আল-আমিন চৌধুরী জানান, ‘নবীনদের জন্য এ সম্মেলন পথপ্রদর্শক হিসেবে কাজ করবে।’
বিজ্ঞান এবং তথ্য ও যোগাযোগপ্রযুক্তি (আইসিটি) মন্ত্রণালয়ের পরামর্শক মুনির হাসান বলেন, ‘সাম্প্রতিক সময়ে বাংলাদেশের নতুন প্রজন্মের কাছে এসব কাজের প্রতি আগ্রহ বেড়েছে। ২০১০ সালে এ খাতে প্রায় ৭০ লাখ ডলার আয় হয়েছে।’ এই ফ্রিল্যান্সিং সম্মেলন সবার জন্য উন্মুক্ত হলেও নিবন্ধন করতে হবে।
২১ থেকে ২৫ নভেম্বর ঢাকায় অনুষ্ঠেয় বাংলাদেশ কম্পিউটার সমিতির ডিজিটাল মেলায় নিবন্ধন করা যাবে।
বাংলাদেশ কম্পিউটার কাউন্সিল (বিসিসি) ই-এশিয়ার আয়োজকের দায়িত্ব পালন করছে।

</doc>
﻿
<doc>
১৯ ডিসেম্বর থেকে এলিফ্যান্ট রোডে আইসিটি মেলা

| তারিখ: ১৯-১১-২০১১

আগামী ১৯ থেকে ২৬ ডিসেম্বর ঢাকার এলিফ্যান্ট রোডে অনুষ্ঠিত হবে ‘ডিজিটাল আইসিটি ফেয়ার-২০১১’। কম্পিউটারের ব্যবহার বাড়াতে এবং তৃণমূল পর্যায়ে এর সুফল ছড়িয়ে দিয়ে তথ্য ও যোগাযোগপ্রযুক্তির (আইসিটি) এই মেলা হবে মাল্টিপ্ল্যান সেন্টারে। তৃতীয় থেকে দশম তলা পর্যন্ত ৯৬ হাজার বর্গফুট জায়গায় ৪৫০টি দোকানে এই আয়োজন থাকবে। মেলায় প্রতিটি প্রযুক্তিপণ্যে থাকবে বিশেষ ছাড় ও আকর্ষণীয় উপহার। বিশেষ আয়োজন হিসেবে থাকছে আইসিটি নিয়ে বিভিন্ন সেমিনার, বিতর্ক প্রতিযোগিতা, শিশুদের চিত্রাঙ্কন প্রতিযোগিতা, কুইজ প্রতিযোগিতা, রক্তদান কর্মসূচি ইত্যাদি। মেলা চলাকালে থাকবে প্রতি পাঁচ ঘণ্টা পরপর প্রবেশ টিকিটের ওপর র‌্যাফল ড্র। সাংস্কৃতিক অনুষ্ঠান ও ফ্যাশন শোও থাকবে। বিনা মূল্যে মেলা পরিদর্শনের জন্য রাজধানীর বিভিন্ন স্কুল থেকে আয়োজক কমিটির নিজস্ব ব্যবস্থাপনায় শিক্ষার্থীদের যাতায়াতের জন্য থাকবে বিশেষ ব্যবস্থা। —বিজ্ঞপ্তি
</doc>
<doc>
﻿
আগামীকাল বিসিএসের নির্বাচন

| তারিখ: ১৪-১২-২০১১

দেশের তথ্যপ্রযুক্তি ব্যবসা খাতের সবচেয়ে বড় সংগঠন বাংলাদেশ কম্পিউটার সমিতির (বিসিএস) ২০১২-১৩ মেয়াদে কার্যনির্বাহী কমিটির নির্বাচন হচ্ছে কাল বৃহস্পতিবার বঙ্গবন্ধু আন্তর্জাতিক সম্মেলন কেন্দ্রে। সকাল ১০টা থেকে বিকেল চারটা পর্যন্ত টানা ভোট গ্রহণ চলবে বলে জানালেন নির্বাচন পরিচালনা কমিটির চেয়ারম্যান স্বদেশ রঞ্জন সাহা। তিনি জানান, এবারের নির্বাচনে নির্বাহী কমিটির সাতটি পদের জন্য ১৫ জন প্রার্থী প্রতিদ্বন্দ্বিতা করছেন। মোট ভোটার সংখ্যা ৬৮৯। এর মধ্যে ঢাকার বাইরে বিসিএসের সাতটি চ্যাপ্টারে ভোটার আছেন ১২৫ জন। তাঁদেরও ঢাকায় এসে ভোট দিতে হবে।
নির্বাচন আয়োজনের সব প্রস্তুতি সম্পন্ন হয়েছে বলে জানালেন স্বদেশ রঞ্জন সাহা। নির্বাচন সুষ্ঠুভাবে পরিচালনার জন্য তিনি সবার সহযোগিতা চেয়েছেন। নির্বাচন পরিচালনা কমিটির সদস্য হিসেবে আছেন খন্দকার আতিক-ই-রব্বানী এবং এ এইচ এম মাহফুজুল আরিফ। এ ছাড়া মো. আক্তারুজ্জামানকে চেয়ারম্যান এবং এস কবির আহমেদ ও মো. কামরুল ইসলামকে সদস্য করে আপিল বোর্ড গঠিত হয়েছে।
আগামীকালের নির্বাচনে ভোটাররা নির্বাহী কমিটির সাতজন সদস্য নির্বাচন করবেন। নির্বাচিত সদস্যদের মধ্যে পদ বণ্টনের নির্বাচন হবে ১৭ ডিসেম্বর। এবারের নির্বাচনে প্রতিদ্বন্দ্বী প্রার্থীরা হচ্ছেন: মোস্তাফা জব্বার, এ টি শফিক উদ্দিন আহমেদ, মো. ফয়েজউল্যাহ খান, মোহাম্মদ মইনুল ইসলাম, মজিবুর রহমান, বি এম ইনাম, কাজী শামসুদ্দিন আহমেদ, মো. শাহিদ-উল-মুনীর, আক্তার হোসেন খান, মো. জাবেদুর রহমান, নাজমুল আলম ভূঁইয়া, মজহার ইমাম চৌধুরী, মো. মোস্তাফিজুর রহমান, এস এম ওয়াহিদুজ্জামান এবং আবদুল মমিন খান।
বিসিএসের কয়েকটি নির্বাচনের তুলনায় এবারের নির্বাচনে প্রাণচাঞ্চল্য বেশি দেখা যাচ্ছে। ঢাকার বাইরে উল্লেখযোগ্য সংখ্যক ভোটার থাকায় প্রার্থীদের ঢাকার বাইরেও ঘুরতে হয়েছে। প্রকাশ্য কোনো প্যানেল এবারের নির্বাচনে ঘোষণা করেননি কেউই। তবে অলিখিতভাবে জোটবদ্ধ হয়ে ভোট চাওয়ার প্রবণতাও আছে। ভোটারদের সঙ্গে কথা বলে জানা গেছে, নতুন কমিটি নির্বাচনের ব্যাপারে এবারের ব্যবসার উন্নয়নের বিষয়টি সবাই বিবেচনা করছেন। বিশেষ করে, কম্পিউটার ব্যবসাকে লাভজনক করার ব্যাপারে নিশ্চিন্ত থাকতে চান বেশির ভাগ ভোটার। অনেক ব্যবসায়ীই চান সুস্থ প্রতিযোগিতা, আমদানিকারক, পরিবেশক, পুনর্বিক্রেতা আর খুচরা বিক্রেতার মধ্যে সুষ্ঠু সমন্বয়।
ভোটারদের মধ্যে বড় একটি অংশ এবার চাইছেন না কোনো এলাকা বা অঞ্চলভিত্তিক ভোট পড়ুক নির্বাচনে। নতুন নেতৃত্ব এবং বিসিএসের কার্যক্রমের ধারায় আমূল পরিবর্তন চাইছেন অনেকে। যাঁরা সত্যিকার অর্থে প্রযুক্তির প্রসারে ভূমিকা রাখছেন, তাঁরাই যেন বিসিএসের নেতৃত্ব দেন, এটা অনেকেরই প্রত্যাশা। —নিজস্ব প্রতিবেদক
</doc>
<doc>
﻿
ডিসেম্বরে ঢাকায় ই-এশিয়া

| তারিখ: ১৭-১১-২০১১

আগামী ১ ডিসেম্বর ঢাকায় শুরু হচ্ছে এশিয়ার অন্যতম বগ তথ্যপ্রযুক্তি মেলা ই-এশিয়া। রাজধানীর বঙ্গবন্ধু আন্তর্জাতিক সম্মেলন কেন্দ্রে তিন দিনের এ আয়োজন উদ্বোধন করবেন প্রধানমন্ত্রী শেখ হাসিনা।
গতকাল বুধবার সচিবালয়ের তথ্য অধিদপ্তরে এক সম্মেলনে এসব তথ্য জানান বিজ্ঞান এবং তথ্য ও যোগাযোগ প্রযুক্তি প্রতিমন্ত্রী ইয়াফেস ওসমান। এ মন্ত্রণালয়ের বাংলাদেশ কম্পিউটার কাউন্সিল (বিসিসি) ই-এশিয়ার আয়োজকের দায়িত্ব পালন করছে।
লিখিত বক্তব্যে প্রতিমন্ত্রী বলেন, এই আয়োজনের মূল উদ্দেশ্য হলো তথ্যপ্রযুক্তিভিত্তিক (আইসিটি) উন্নয়ন প্রচেষ্টায় বাংলাদেশের অর্জিত সাফল্য ও সক্ষমতা বহির্বিশ্বের প্রতিনিধিদের সামনে উপস্থাপন, দেশের অর্থনৈতিক সম্ভাবনাকে কাজে লাগানোর পথ খোঁজা এবং প্রযুক্তিনির্ভর উন্নয়নে এশীয় দেশগুলোর মধ্যে পারস্পরিক সহযোগিতার পথ প্রশস্ত করা।
সংবাদ সম্মেলনে জানানো হয়, তিন দিনের এ আয়োজনে থাকবে বিভিন্ন বিষয়ে ৩০টি সেমিনার ও কর্মশালা। মেলায় বিভিন্ন দেশে তথ্যপ্রযুক্তির বহুমুখী ব্যবহার তুলেধরা হবে।পাশাপাশি প্রদর্শনীতে ভারত, চীন, মালয়েশিয়া, শ্রীলঙ্কা, জাপান ও থাইল্যান্ডের ছয়টি প্যাভিলিয়ন থাকবে। এ ছাড়া নেদারল্যান্ড, ডেনমার্ক, ইংল্যান্ড, নরডিক চেম্বার, এনটিএফ-২-এর প্রজেক্টের স্টল থাকবে।
প্রতিমন্ত্রী বলেন, এই অনুষ্ঠানে বিভিন্ন দেশের রাষ্ট্রীয় নেতা, দেশ ও বিদেশের শীর্ষস্থানীয় আইসিটি প্রতিষ্ঠান এবং বরেণ্য আইসিটি নেতারাসহ প্রায় ৪০০ থেকে ৫০০ জন প্রতিনিধি অংশগ্রহণ করবেন বলে আশা করা হচ্ছে। এর মাধ্যমে দেশের তথ্যপ্রযুক্তি খাতে বিদেশি বিনিয়োগের সম্ভাবনাও তৈরি হবে।
লিখিত বক্তব্যে দেশে তথ্যপ্রযুক্তি খাতের উন্নয়নের বিভিন্ন চিত্র তুলে ধরে বলা হয়, পৌনে তিন বছরে দেশে মুঠোফোন গ্রাহকের সংখ্যা প্রায় তিন কোটি বেড়েছে। ইন্টারনেট ব্যবহারকারীর সংখ্যা বেড়েছে কয়েক গুণ। ফেসবুক ব্যবহারকারীর সংখ্যা আড়াই বছরে প্রায় ১৫ গুণ বৃদ্ধি পেয়েছে। এখন বাংলাদেশে ফেসবুক ব্যবহারকারীর সংখ্যা প্রায় ২০ লাখ। সংবাদ সম্মেলনে উপস্থিত ছিলেন তথ্যসচিব হেদায়েতুল্লাহ আল মামুন, বিজ্ঞান ও প্রযুক্তি বিভাগের সচিব রফিকুল ইসলাম, বিসিসির নির্বাহী পরিচালক জ্ঞানেন্দ্রনাথ বিশ্বাস, বিজ্ঞান ও আইসিটি মন্ত্রণালয়ের পরামর্শক মুনীর হাসান প্রমুখ। —নিজস্ব প্রতিবেদক

</doc>
﻿
<doc>
এবার ওয়েবসাইটে বিসিএসের ডিজিটাল মেলা

| তারিখ: ১৭-১১-২০১১

বাংলাদেশ কম্পিউটার সমিতির (বিসিএস) বার্ষিক ডিজিটালমেলা মেলা এবার ওয়েবসাইটেও দেখা যাবে। ওয়েবফেয়ার নামের সাইটে ভার্চুয়াল কম্পিউটার মেলার আয়োজন করা হয়েছে। বিসিএস ডিজিটাল এক্সপো নামের এ মেলা ২১ থেকে ২৫ নভেম্বর ঢাকার বঙ্গবন্ধু আন্তর্জাতিক সম্মেলন কেন্দ্রে চলবে। মেলা চলার সময় ওয়েবসাইটে এই বিশেষ সুবিধাটি পাওয়া যাবে। এ সাইটে মেলায় দেখানো প্রযুক্তিপণ্যগুলো তুলে ধরা হবে।
মেলার আহ্বায়ক কাজী আশরাফুল আলম গতকাল বুধবার প্রথম আলোকে জানান, মেলায় যেসব প্রতিষ্ঠান অংশ নেবে, তাদের বিভিন্ন পণ্যের খবরাখবর, দরদাম, মূল্য ছাড়, পণ্যের নানা দিকসহ বিভিন্ন তথ্য একটি ওয়েবসাইটে দেওয়া থাকবে।
যাঁরা ঘরে বসে মেলার বিভিন্ন প্রযুক্তিপণ্যের খবর নিতে চান, তাঁরা এখান থেকেই বিভিন্ন তথ্য জানতে পারবেন।
তিনি আরও জানান, এমন অনেকেই আছেন, যাঁরা বিদেশে থাকেন এবং প্রিয়জনকে মেলা থেকে নিজের চাহিদার পণ্যটি কিনে দিতে চান, তাঁরাও এই ওয়েবসাইটের সাহায্য নিতে পরবেন।
কাজী আশরাফুল আলম জানান, মেলা চলাকালে যাঁরা ওয়েবসাইটটি দেখবেন করবেন, তাঁদের জন্যও রয়েছে আকর্ষণীয় পুরস্কার।
প্রতিদিন এখানে ২০টি পুরস্কার দেওয়া হবে। কতটি পুরস্কার দেওয়া হয়েছে আর কতটি দেওয়া বাকি আছে, তা-ও এই ওয়েবসাইটে দেওয়া থাকবে। মেলার সর্বশেষ তথ্য, ছবি ও খবরাখবর এই ওয়েবসাইটের মাধ্যমে জেনে নেওয়া যাবে বলে তিনি জানান।
ওয়েবসাইটটির ঠিকানা: www.bcsictworld.com.bd
—মোছাব্বের হোসেন

</doc>
﻿  
<doc>
সিলেট সুন্দরবনের জন্য ভোটের পাশাপাশি প্রচারণা

| তারিখ: ০২-১১-২০১১

প্রাকৃতিক সপ্তাশ্চর্য নির্বাচনে সুন্দরবনের বিজয় নিশ্চিত করতে সিলেটে শুরু হয়েছে দুই সপ্তাহব্যাপী ‘ডেস্টিনেশন সুন্দরবন’ শীর্ষক প্রচারণা ও ভোটিং কার্যক্রম। গতকাল মঙ্গলবার বেলা ১১টায় নগরের চৌহাট্টা এলাকার কেন্দ্রীয় শহীদ মিনারে এ কার্যক্রমের আনুষ্ঠানিক উদ্বোধন হয়। কর্মসূচির আয়োজক বাংলাদেশ পর্যটন করপোরেশন ও সাইবার ক্যাফে ওনার্স অ্যাসোসিয়েশন অব বাংলাদেশ। সহযোগিতায় রয়েছে জেলা প্রশাসন, সিলেট সিটি করপোরেশন, বন বিভাগ, বাংলাদেশ ট্যুরিজম বোর্ড ও চেম্বার অব কমার্স অ্যান্ড ইন্ডাস্ট্রিজ।
কর্মসূচির উদ্বোধন করেন বাংলাদেশ পর্যটন করপোরেশনের চেয়ারম্যান মো. হেমায়েত উদ্দিন তালুকদার। এ সময় সিলেটের জেলা প্রশাসক খান মোহাম্মদ বিলালসহ স্থানীয় প্রশাসনের কর্মকর্তা ও বিভিন্ন স্কুল-কলেজ-বিশ্ববিদ্যালয়ের শিক্ষার্থীরা উপস্থিত ছিলেন। পরে সবাই সুন্দরবনকে ভোট দেন। সভায় বক্তারা বলেন, জাতীয় স্বার্থে সুন্দরবনের বাংলাদেশ হিসেবে এ দেশকে বিশ্বের বুকে পরিচিত করার সুযোগ এখন আমাদের হাতে। এ সুযোগ হাতছাড়া হয়ে গেলে আর ফিরে আসবে না। তাই বাংলাদেশের পর্যটন বিকাশে এবং দেশকে আন্তর্জাতিক অঙ্গনে সুপরিচিত করার লক্ষ্যে বিশ্বব্যাপী চলমান প্রাকৃতিক সপ্তাশ্চর্য নির্বাচনে সুন্দরবনের বিজয় সুনিশ্চিত করা উচিত। —সুমনকুমার দাশ, সিলেট প্রতিনিধি

</doc>
﻿
<doc>
সুন্দরবনের পক্ষে রাঙামাটি সরকারি মহিলা কলেজে সভা

| তারিখ: ০১-১১-২০১

সুন্দরবনের পক্ষে ভোট দেওয়া শিখছেন রাঙামাটির শিক্ষার্থীরা

‘সুন্দরবন আমাদের অহংকার, সুন্দরবন আমাদের জীবন, সুন্দরবনের মাধ্যমে বাংলাদেশকে পৃথিবীর বুকে তুলে ধরতে আমাদের সবার ভোট দিতে হবে।’ গতকাল সোমবার প্রাকৃতিক সপ্তাশ্চর্য নির্বাচনে সুন্দরবনকে ভোটদানে উদ্বুদ্ধ করতে রাঙামাটি সরকারি মহিলা কলেজে অনুষ্ঠিত এক সভায় অধ্যক্ষ বাঞ্চিতা চাকমা এসব কথা বলেন।
কলেজ মিলনায়তনে অনুষ্ঠিত সভায় সপ্তাশ্চর্য নির্বাচনে সুন্দরবনকে কেন ভোট দেওয়া প্রয়োজন তা বলেন কলেজের পদার্থবিজ্ঞান বিভাগের প্রভাষক সাইফুল ইসলামসহ অনেকে। ইন্টারনেট ও এসএমএসের মাধ্যমে কীভাবে প্রাকৃতিক সপ্তাশ্চর্য নির্বাচনে ভোট দেওয়া যায়, তা শিখিয়ে দেন বাংলা বিভাগের প্রভাষক বিপন চাকমা।
কলেজের প্রথম বর্ষের ছাত্রী সুমিতা মোস্তফা বলেন, সুন্দরবন সম্পর্কে জেনে খুবই ভালো লাগছে। মুঠোফোনের খুদেবার্তার মাধ্যমে তাৎক্ষণিকভাবে তিনটি ভোট দেওয়ার নমুনা দেখিয়ে সুমিতা বলেন, ‘যত দিন ভোট দেওয়ার সময় আছে তত দিন ভোট দেব। অন্যদেরও ভোট দিতে উদ্বুদ্ধ করব।’ কলেজের আট শতাধিক ছাত্রী প্রাকৃতিক সপ্তাশ্চর্যের শীর্ষস্থানে নিয়ে যেতে সুন্দরবনকে ভোট দেওয়ার ও ভোটদানে উৎসাহিত করার শপথ নেন। —নিজস্ব প্রতিবেদক, রাঙামাটি

</doc>
﻿
<doc>
গাজীপুরে হয়ে গেল তথ্যপ্রযুক্তির আড্ডা

| তারিখ: ০১-১১-২০১১

গাজীপুরের মো. ইউসুফ আলী ফাউন্ডেশনের কার্যালয়ে গত শনিবার বিষম বিস্ময়ের উদ্যোগে তথ্যপ্রযুক্তির আড্ডা অনুষ্ঠিত হয়েছে। আড্ডায় অ্যাপল কম্পিউটারের সহ-প্রতিষ্ঠাতা প্রয়াত স্টিভ জবসের ওপর আলোচনা অনুষ্ঠিত হয়।
আড্ডায় আলোচনা করেন গাজীপুরের কাজী আজিম উদ্দিন কলেজের হিসাববিজ্ঞান বিভাগের বিভাগীয় প্রধান মো. মুজিবুর রহমান এবং প্রভাষক মোহাম্মদ আক্তারুজ্জামান। সর্বশেষ তথ্যপ্রযুক্তির আড্ডায় আলোচনার ওপর ভিত্তি করে কুইজ প্রতিযোগিতার আয়োজন করা হয়।
এতে বিজয়ীদের পুরস্কৃত করা হয়। আড্ডায় উপস্থিত ছিলেন বিষম বিস্ময়ের প্রধান সমন্বয়ক মো. কামরুল ইসলাম, মো. ইউসুফ আলী ফাউন্ডেশনের কার্যনির্বাহী পরিচালক তাসলিমা মুজিবসহ অনেকে। —বিজ্ঞপ্তি
</doc>
<doc>
﻿
কারিগরি উদ্যোগে অর্থায়নবিষয়ক কর্মশালা

| তারিখ: ৩১-১০-২০১১

বিভিন্ন দেশে নতুন কর্মসংস্থানের একটি বড় অংশ সৃষ্টি হয় কারিগরি উদ্যোগের মাধ্যমে। চাকরির মাধ্যমে একটি কর্মসংস্থান হয়। আর একজন উদ্যোক্তা সৃষ্টি করেন অনেকের কর্মসংস্থান। ব্যাংক ও প্রাতিষ্ঠানিক বিনিয়োগকারীদের এ ব্যাপারে বিশেষভাবে এগিয়ে আসা প্রয়োজন। সম্প্রতি ‘কারিগরি উদ্যোগে অর্থায়ন’ শীর্ষক এক কর্মশালায় বক্তারা এসব অভিমত ব্যক্ত করেন।
ঢাকার ফ্রেপড মিলনায়তনে বাংলাদেশ ওপেন সোর্স নেটওয়ার্কের (বিডিওএসএন) সহযোগিতায় সেন্টার ফর টেকনোলজি ডেভেলপমেন্ট (সিটিডি) এই কর্মশালার আয়োজন করে। বিডিএএসএনের সাধারণ সম্পাদক মুনির হাসানের সঞ্চালনায় কর্মশালায় ব্যাংক ও প্রাতিষ্ঠানিক বিনিয়োগকারীদের ঋণের বিভিন্ন দিক তুলে ধরেন মিউচুয়াল ট্রাস্ট ব্যাংকের এসএমই ব্যাংকের প্রধান মোহাম্মদ ইকবাল এবং সিফ ভেঞ্চার ম্যানেজমেন্টের শীর্ষ বিনিয়োগ কর্মকর্তা মোহাম্মদ আলতাফুজ্জামান, উদ্যোক্তাদের মান উন্নয়নে এসএমই ফাউন্ডেশনের কর্মকাণ্ড তুলে ধরেন এসএমই ফাউন্ডেশনের প্রোগ্রাম ম্যানেজার আশিক মোর্শেদ। বক্তারা কারিগরি বিশেষ করে তথ্যপ্রযুক্তি খাতের উদ্যোক্তাদের ব্যাংকের সঙ্গে অধিকতর মতবিনিময়ের পরামর্শ দেন।
কর্মশালায় অংশগ্রহণকারী কারিগরি উদ্যোক্তারা তাঁদের বক্তব্য তুলে ধরে জানান, বিনিয়োগকারী এবং ব্যাংকগুলো পাশে দাঁড়ালে তাদের পক্ষে দেশে কর্মসংস্থানের জোয়ার সৃষ্টি করা সম্ভব। উদ্যোক্তাদের মধ্যে আলোচনায় অংশ নেন অন্য রকম গ্রুপের চেয়ারম্যান মাহমুদুল হাসান, মুক্ত সফটের প্রধান নির্বাহী তামিম শাহরিয়ার, প্রাণন লিমিটেডের প্রধান নির্বাহী নাহিদুল ইসলাম, ড্রয়েড বাংলাদেশের উদ্যোক্তা সাইফুল ইসলাম, বিজ কিউবের ব্যবস্থাপনা পরিচালক মিনহাজ আনোয়ারসহ অনেকে। কারিগরি উদ্যোক্তাদের জন্য আরো কিছু কর্মসূচি গ্রহণ করা হবে বলে জানান সিটিডির প্রধান কারিগরি কর্মকর্তা জাবেদ মোর্শেদ। —নিজস্ব প্রতিবেদক
</doc>
<doc>
﻿
আন্তবিশ্ববিদ্যালয় প্রোগ্রামিং প্রতিযোগিতায় সেরা বুয়েট

| তারিখ: ৩১-১০-২০১১

ড্যাফোডিল ইন্টারন্যাশনাল ইউনিভার্সিটির আয়োজনে অনুষ্ঠিত ‘ড্যাফোডিল প্রি-এসিএম ইন্টার-ইউনিভার্সিটি কম্পিউটার প্রোগ্রামিং কনটেস্ট-২০১১’ প্রতিযোগিতায় চ্যাম্পিয়ন হয়েছে বাংলাদেশ প্রকৌশল বিশ্ববিদ্যালয়ের ‘বুয়েট এটারনিটা’ দল।এই দলের সদস্যরা হলেন নাজমুল হাসান রিয়াদ, মোহাম্মদ হাফিজ উদ্দিন ও প্রসেনজিৎ বড়ুয়া। প্রথম রানারআপ শাহজালাল বিজ্ঞান ও প্রযুক্তি বিশ্ববিদ্যালয়ের ‘পেলিড্রম’ দল (মো. মাকসুদ হোসেন, ফরহাদ আহমেদ ও বাকের মোহাম্মদ আনাস) এবংদ্বিতীয় রানারআপ হয়েছে বাংলাদেশ ইউনিভার্সিটি অব বিজনেস অ্যান্ড টেকনোলজির ‘ইলিউমিনেট’ দল (মো. মশিউর রহমান, মো. সোহেল হোসেন কবির ও মো. আবু ওবায়দা)। খবর বিজ্ঞপ্তি।
গত শনিবার ড্যাফোডিল বিশ্ববিদ্যালয় মিলনায়তনে সমাপনী ও পুরস্কার বিতরণী অনুষ্ঠানে বিজয়ীদের হাতে পুরস্কার তুলে দেন বিজ্ঞান এবং তথ্য ও যোগাযোগ প্রযুক্তি প্রতিমন্ত্রী স্থপতি ইয়াফেস ওসমান। অনুষ্ঠানে উপস্থিত ছিলেন আমেরিকান চেম্বার অব কমার্সের সভাপতি আফতাব-উল-ইসলাম, বিশ্ববিদ্যালয়ের উপাচার্য অধ্যাপক এম লুৎফর রহমান, প্রতিযোগিতার প্রধান বিচারক অধ্যাপক আবুল এল হক, প্রতিযোগিতার সহ-প্রধান বিচারক অধ্যাপক মোহাম্মদ কায়কোবাদসহ অনেকে।
প্রতিযোগিতায় ৩৭টি বিশ্ববিদ্যালয়ের মোট ৬৪টি দল অংশ নেয়।

</doc>
﻿
<doc>
অনলাইনে উপার্জন নিয়ে কর্মশালা

| তারিখ: ৩১-১০-২০১১

প্রধানমন্ত্রীর কার্যালয়ে অনলাইনে উপার্জনবিষয়ক আট দিনের প্রশিক্ষণ কর্মশালা গতকালরোববার শেষহয়েছে।
ঢাকা জেলা পরিষদের উদ্যোগে প্রধানমন্ত্রীর কার্যালয়ের সাপোর্ট টু ডিজিটাল বাংলাদেশ প্রোগ্রামের সহযোগিতায় এ কর্মশালার আয়োজন করা হয়।
কর্মশালায় ঢাকা কলেজ, ইডেন কলেজ, বদরুন্নেসা কলেজ ও ইম্পেরিয়াল কলেজের শিক্ষার্থী-শিক্ষকসহ মোট ৩০০ জন অংশগ্রহণ করেন। ৩০০ জন অংশগ্রহণকারীকে চারটি আলাদা ব্যাচে ভাগ করে প্রশিক্ষণ দেওয়া হয়।
কর্মশালায় অংশগ্রহণকারীদের ইন্টারনেটের ব্যবহার, ই-মেইল ঠিকানা খোলা, কাজ পাওয়ার উপায়, ডোমেইন, পার্কিং প্রভৃতি বিষয়ে প্রশিক্ষণ দেওয়া হয়। —বিজ্ঞপ্তি

</doc>
﻿
<doc>
ই-এশিয়া পুরস্কার
প্রকল্প জমা দেওয়ার শেষসময় কাল

| তারিখ: ৩০-১০-২০১১

ই-এশিয়া ২০১১ উপলক্ষে প্রবর্তিত ‘ই-এশিয়া পুরস্কার ২০১১’-এ প্রকল্প বা উদ্যোগ জমা দেওয়ার সময় বাড়ানো হয়েছে। নতুন সময়সূচি অনুযায়ী, আগামীকাল৩১ অক্টোবরের মধ্যে প্রকল্প বা উদ্যোগের নাম মনোনয়ন দিতে হবে। ঢাকায় ই-এশিয়া ২০১১ সচিবালয় এক সংবাদ বিজ্ঞপ্তির মাধ্যমে এ তথ্য জানিয়েছে।
পুরস্কারের জন্য আইসিটি প্রকল্প বা উদ্যোগগুলোকে ই-এশিয়া ২০১১-এর প্রতিপাদ্য বিষয়গুলোর সঙ্গে সংগতিপূর্ণ হতে হবে। পাঁচটি বিষয়ে ই-এশিয়া পুরস্কারে অংশ নেওয়া যাবে। বিষয়গুলো হলো—১. সক্ষমতার উন্নয়ন (বিল্ডিং ক্যাপাসিটি) ২. জনমুখী যোগাযোগ (কানেকটিং পিপল), ৩. নাগরিক সেবা (সারভিং সিটিজেনস) এবং ৪. অর্থনৈতিক চালিকাশক্তি (ড্রাইভিং ইকোনমি)। প্রতিযোগিতায় মনোনয়নপ্রাপ্ত উদ্যোগ বা প্রকল্পগুলো আন্তর্জাতিক বিচারকমণ্ডলী বিচার করবেন এবং নির্বাচিত প্রকল্পকে ওয়ার্ল্ড এডুকেশন জুরি চয়েস পুরস্কারে ভূষিত করা হবে।
ই-এশিয়া পুরস্কারের জন্য প্রকল্প মনোনয়নের জন্য অনলাইনে ফরম পূরণ করে জমা দিতে হবে। যেকোনো সংস্থা বা প্রকল্প এ প্রতিযোগিতায় নিজে নিজের প্রকল্প মনোনয়ন দিতে পারবে। পাশাপাশিতৃতীয় পক্ষও মনোনয়ন পাঠাতে পারবে।এ জন্য www.e-asia.org ওয়েবসাইটে নির্ধারিত ফরম পূরণ করতে হবে। প্রতিটি মনোনয়নপত্র অনলাইনে ইংরেজিতে নির্দিষ্ট ফরম পূরণ করে জমা দিতে হবে। প্রকল্পগুলোকে সম্পন্ন বা কার্যকর পর্যায়ে থাকতে হবে। চূড়ান্তভাবে নির্বাচিত প্রকল্প বা সংস্থার সঙ্গে ই-এশিয়া ২০১১ আয়োজক সংস্থা সরাসরি যোগাযোগ করবে।
প্রসঙ্গত, এশিয়ার বিভিন্ন দেশের তথ্য ও যোগাযোগ প্রযুক্তি (আইসিটি) খাত, প্রযুক্তিগত সেবা ও কর্মকাণ্ড তুলে ধরার অন্যতম বড় আয়োজন ই-এশিয়া ২০১১ ডিসেম্বরের প্রথম সপ্তাহে ঢাকায় অনুষ্ঠিত হবে।

</doc>
﻿
<doc>
ই-এশিয়ার সহযোগীদের সঙ্গে চুক্তি হলো

| তারিখ: ২৪-১০-২০১১

ই-এশিয়া ২০১১ আয়োজনের জন্য সহযোগী প্রতিষ্ঠানগুলোর সঙ্গে চুক্তি স্বাক্ষরিত হয়েছে। এ উপলক্ষে গতকাল রোববার বাংলাদেশ কম্পিউটার কাউন্সিলের সভাকক্ষে এক অনুষ্ঠানের আয়োজন করা হয়। চুক্তি স্বাক্ষর অনুষ্ঠানে গোল্ড স্পনসর হিসেবে হুয়াউই ও কিউবি, সিলভার স্পনসর সিসকো সিস্টেম, স্মার্ট টেকনোলজিস ট্র্যাক স্পনসর এবং নলেজ পার্টনার ব্র্যাক ও ব্র্যাক বিশ্ববিদ্যালয়ের সঙ্গে ই-এশিয়া ২০১১ সচিবালয়ে চুক্তি হয়।
চুক্তি স্বাক্ষর অনুষ্ঠানে বাংলাদেশ কম্পিউটার কাউন্সিলের (বিসিসি) পক্ষে বিসিসির সচিব এনামুল কবীর এবং নিজ নিজ প্রতিষ্ঠানের পক্ষ থেকে প্রতিনিধিরা চুক্তিতে স্বাক্ষর করেন।
অনুষ্ঠানে তথ্য ও যোগাযোগপ্রযুক্তি বিভাগের সচিব রফিকুল ইসলাম, বিসিসির নির্বাহী পরিচালক বেগম নূরজাহান, আইসিটি মন্ত্রণালয়ের পরামর্শক মুনির হাসান, ই-এশিয়া ২০১১ সচিবালয়ের দলনেতা লুসা মির্জাসহ আরও অনেকে উপস্থিত ছিলেন।
চুক্তি স্বাক্ষর অনুষ্ঠানে আয়োজকদের পক্ষ থেকে জানানো হয়, সরকারি-বেসরকারি উদ্যোগে এশিয়ার মানুষের ভাগ্য উন্নয়নের জন্য কাজ করতে হবে।
তাঁরা বলেন, এ অঞ্চলে প্রযুক্তিকে এগিয়ে নেওয়ার জন্য বিভিন্ন কার্যক্রম হাতে নেওয়া হয়েছে। ডিজিটাল বাংলাদেশ গড়ে তোলার জন্য এই আয়োজন অনেক বড় ভূমিকা রাখবে।
উল্লেখ্য, তথ্য ও যোগাযোগপ্রযুক্তি বিভাগ ও বাংলাদেশ কম্পিউটার কাউন্সিলের উদ্যোগে আগামী ৩ থেকে ৫ ডিসেম্বর পর্যন্ত বঙ্গবন্ধু আন্তর্জাতিক সম্মেলন কেন্দ্রে ই-এশিয়া সম্মেলন ও প্রদর্শনী অনুষ্ঠিত হবে। — বায়েজিদ জুয়েল

</doc>
﻿
<doc>
১১ বিজিবি ব্যাটালিয়নে কম্পিউটার প্রশিক্ষণ

| তারিখ: ২৪-১০-২০১১

রামগড় ১১ বিজিবি (বর্ডার গার্ড বাংলাদেশ) ব্যাটালিয়ন পরিচালিত কম্পিউটার ক্লাবে প্রশিক্ষণার্থীদের মধ্যে গত বৃহস্পতিবার সনদপত্র বিতরণ করা হয়।
অনুষ্ঠানে প্রধান অতিথি ছিলেন গুইমারার সেনা কমান্ডার ব্রিগেডিয়ার জেনারেল মাহবুব আলম মোল্লা। তিনি বলেন, ‘সময়ের চাহিদায় তথ্যপ্রযুক্তি শিক্ষার কোনো বিকল্প নেই। কম্পিউটার ক্লাবের প্রশিক্ষণলব্ধ জ্ঞান কাজে লাগিয়ে নতুন কর্মসংস্থান তৈরি হবে বলে আশা করেন।
অনুষ্ঠানে বিশেষ অতিথি ছিলেন ১১ বিজিবির অধিনায়ক লে. কর্নেল এ কে এম আফজালুল আবেদীন। —রামগড় (খাগড়াছড়ি) প্রতিনিধি
</doc>
<doc>
﻿
আজ প্রথম আলো ব্লগের জন্মদিন

| তারিখ: ২৩-১০-২০১১

আজ প্রথম আলো ব্লগের (www.prothom-aloblog.com) জন্মদিন। ২০০৮ সালের এই দিনে বাংলা ব্লগে যুক্ত হয় প্রথম আলো ব্লগ। এ উপলক্ষে আজ ঢাকার প্রথম আলো কার্যালয়ের পঞ্চম তলায় ব্লগারদের এক সমাবেশের আয়োজন করা হয়েছে। বেলা চারটা থেকে শুরু হয়ে এ আয়োজন চলবে সন্ধ্যা সাতটা পর্যন্ত। —নিজস্ব প্রতিবেদক
</doc>
<doc>
﻿
ইন্টারনেট পরিচালনায় দক্ষ হতে তিন দিনের কর্মশালা শুরু

| তারিখ: ২২-১০-২০১১

ইন্টারনেট সংযোগদাতা প্রতিষ্ঠানগুলোর সংগঠন আইএসপি অ্যাসোসিয়েশন অব বাংলাদেশের (আইএসপিএবি) আয়োজনে এবং আইসিটি বিজনেস প্রমোশন কাউন্সিলের সহযোগিতায় ইন্টারনেট পরিচালনায় দক্ষতা অর্জনের একটি কর্মশালা ঢাকায় শুরু হয়েছে। গতকাল বৃহস্পতিবার থেকে শুরু হওয়া এ কর্মশালা চলবে আজ শনিবার পর্যন্ত।
‘মাল্টি-প্রটোকল লেভেল সুইচিং’ শীর্ষক এই কর্মশালার উদ্বোধন করেন বিজ্ঞান এবং তথ্য ও যোগাযোগ প্রযুক্তি প্রতিমন্ত্রী ইয়াফেস ওসমান। এ সময় তিনি দেশে ইন্টারনেটের সঠিক ব্যবহার নিশ্চিত করতে বেশি বেশি কর্মশালার আয়োজন করার ওপর গুরুত্ব আরোপ করেন। এ ধরনের বিভিন্ন কর্মশালার জন্য আইসিটি মন্ত্রণালয় সহায়তা করবে বলে তিনি জানান।
অনুষ্ঠানে বক্তারা বলেন, আমাদের দেশে ইন্টারনেট ব্যবহারকারী দিন দিন বৃদ্ধি পাচ্ছে। কিন্তু এর সঠিক পরিচালনপদ্ধতিতে দক্ষ লোকের এখনো যথেষ্ট অভাব রয়েছে। সঠিক প্রশিক্ষণের মাধ্যমে এই অভাব অনেকটাই দূর করা সম্ভব। আর এ ধরনের কর্মশালা বৃদ্ধি পেলে দক্ষ হাতে ইন্টারনেট পরিচালনা সম্ভব হবে।
আইএসপিএবির সহসভাপতি সুমন আহমেদ প্রথম আলোকে জানান, ‘আমাদের বিভিন্ন প্রকৌশলীকে দ্বিতীয় প্রজন্মের ইন্টারনেট প্রটোকল ব্যবহারে আরও পারদর্শী করতেই তিন দিনব্যাপী এই কর্মশালার আয়োজন করা হয়েছে।’ কর্মশালার উদ্বোধনী অনুষ্ঠানে আইসিটি বিজনেস প্রমোশন কাউন্সিলের সমন্বয়ক খাইরুজ্জামান আইএসপিএবির সভাপতি আক্তারুজ্জামান, মহাসচিব এম এ হাকিম, বাংলাদেশ কম্পিউটার সমিতির মহাসচিব মজিবুর রহমান উপস্থিত ছিলেন। —মোছাব্বের হোসেন
</doc>
<doc>
    হোম
    কম্পিউটার প্রতিদিন
      রোববার ঢাকায় শিক্ষাবিষয়ক সফটওয়্যার মেলা


দেশের বিভিন্ন স্কুল-কলেজ ও বিশ্ববিদ্যালয়ের জন্য তৈরি বিভিন্ন দেশি সফটওয়্যার সম্পর্কে সংশ্লিষ্ট সবাইকে এর ব্যবহার সম্পর্কে জানানোর জন্য আগামী রোববার ঢাকায় শুরু হচ্ছে দিনব্যাপী সফটওয়্যার মেলা। বাংলাদেশ অ্যাসোসিয়েশন অব সফটওয়্যার অ্যান্ড ইনফরমেশন সার্ভিসেসের (বেসিস) স্থানীয় বাজার উন্নয়ন স্থায়ী কমিটি এ মেলার আয়োজন করছে। বেসিসের প্রধান কার্যালয়ে এ মেলাটি অনুষ্ঠিত হবে। গতকাল মঙ্গলবার ঢাকায় বেসিস কার্যালয়ে আয়োজিত এক সংবাদ সম্মেলনে এসব তথ্য জানানো হয়েছে। শিক্ষাবিষয়ক সফটওয়্যার মেলার নানা দিক তুলে ধরেন বেসিসের স্থানীয় বাজার উন্নয়ন কমিটির চেয়ারম্যান উত্তম কুমার পাল। তিনি জানান, বিভিন্ন শিক্ষাপ্রতিষ্ঠানগুলোর প্রয়োজনীয় সফটওয়্যার খুঁজে পেতে এবং সঠিক প্রতিষ্ঠানকে নির্বাচন করার সুযোগ সৃষ্টি করতে দেওয়াই এ মেলার উদ্দেশ্য। এই মেলায় মোট ১২টি প্রতিষ্ঠান অংশ নেবে। এখন থেকে প্রতি মাসেই আলাদা আলাদা ক্ষেত্র ধরে একটি করে সফটওয়্যার মেলা অনুষ্ঠিত হবে বলে সংবাদ সম্মেলনে জানানো হয়। সম্মেলনে এ কমিটির সদস্য আহমেদ হাসান বলেন, এ মেলার মাধ্যমে আমাদের স্থানীয় সফটওয়্যারগুলো সম্পর্কে মানুষ জানতে পারবে ও ব্যবহারে উৎসাহিত হবে, ফলে দেশি সফটওয়্যার শিল্প শক্তিশালী হবে। সংবাদ সম্মেলনে বক্তারা বলেন, বেসিস বছরে একটি করে সফটওয়্যার মেলা আয়োজন করে, কিন্তু সেখানে আলাদা করে বিভিন্ন ক্ষেত্র চিহ্নিত করতে পারেন না অনেকে। এ জন্য আলাদা আলাদা ক্ষেত্র ধরে এই একদিন করে মেলাটির আয়োজন করা হচ্ছে। এ ছাড়া এ মেলার মাধ্যমে দেশেও যে বিশ্বমানের সফটওয়্যার তৈরি হচ্ছে, সেসব সফটওয়্যার সম্পর্কে সবাই জানতে পারবে। সংবাদ সম্মেলনে বেসিসের জ্যেষ্ঠ সহসভাপতি এ কে এম ফাহিম মাশরুর, মহাসচিব ফোরকান বিন কাশেম, স্থানীয় বাজার উন্নয়ন কমিটির ভারপ্রাপ্ত পরিচালক শেখ কবির আহমেদ বক্তৃতা দেন। —মোছাব্বের হোসেন

</doc>
﻿
<doc>
রোববার ঢাকায় শিক্ষাবিষয়ক সফটওয়্যার মেলা

| তারিখ: ১৯-১০-২০১১

দেশের বিভিন্ন স্কুল-কলেজ ও বিশ্ববিদ্যালয়ের জন্য তৈরি বিভিন্ন দেশি সফটওয়্যার সম্পর্কে সংশ্লিষ্ট সবাইকে এর ব্যবহার সম্পর্কে জানানোর জন্য আগামী রোববার ঢাকায় শুরু হচ্ছে দিনব্যাপী সফটওয়্যার মেলা। বাংলাদেশ অ্যাসোসিয়েশন অব সফটওয়্যার অ্যান্ড ইনফরমেশন সার্ভিসেসের (বেসিস) স্থানীয় বাজার উন্নয়ন স্থায়ী কমিটি এ মেলার আয়োজন করছে। বেসিসের প্রধান কার্যালয়ে এ মেলাটি অনুষ্ঠিত হবে। গতকাল মঙ্গলবার ঢাকায় বেসিস কার্যালয়ে আয়োজিত এক সংবাদ সম্মেলনে এসব তথ্য জানানো হয়েছে। শিক্ষাবিষয়ক সফটওয়্যার মেলার নানা দিক তুলে ধরেন বেসিসের স্থানীয় বাজার উন্নয়ন কমিটির চেয়ারম্যান উত্তম কুমার পাল। তিনি জানান, বিভিন্ন শিক্ষাপ্রতিষ্ঠানগুলোর প্রয়োজনীয় সফটওয়্যার খুঁজে পেতে এবং সঠিক প্রতিষ্ঠানকে নির্বাচন করার সুযোগ সৃষ্টি করতে দেওয়াই এ মেলার উদ্দেশ্য। এই মেলায় মোট ১২টি প্রতিষ্ঠান অংশ নেবে। এখন থেকে প্রতি মাসেই আলাদা আলাদা ক্ষেত্র ধরে একটি করে সফটওয়্যার মেলা অনুষ্ঠিত হবে বলে সংবাদ সম্মেলনে জানানো হয়। সম্মেলনে এ কমিটির সদস্য আহমেদ হাসান বলেন, এ মেলার মাধ্যমে আমাদের স্থানীয় সফটওয়্যারগুলো সম্পর্কে মানুষ জানতে পারবে ও ব্যবহারে উৎসাহিত হবে, ফলে দেশি সফটওয়্যার শিল্প শক্তিশালী হবে। সংবাদ সম্মেলনে বক্তারা বলেন, বেসিস বছরে একটি করে সফটওয়্যার মেলা আয়োজন করে, কিন্তু সেখানে আলাদা করে বিভিন্ন ক্ষেত্র চিহ্নিত করতে পারেন না অনেকে। এ জন্য আলাদা আলাদা ক্ষেত্র ধরে এই একদিন করে মেলাটির আয়োজন করা হচ্ছে। এ ছাড়া এ মেলার মাধ্যমে দেশেও যে বিশ্বমানের সফটওয়্যার তৈরি হচ্ছে, সেসব সফটওয়্যার সম্পর্কে সবাই জানতে পারবে। সংবাদ সম্মেলনে বেসিসের জ্যেষ্ঠ সহসভাপতি এ কে এম ফাহিম মাশরুর, মহাসচিব ফোরকান বিন কাশেম, স্থানীয় বাজার উন্নয়ন কমিটির ভারপ্রাপ্ত পরিচালক শেখ কবির আহমেদ বক্তৃতা দেন। —মোছাব্বের হোসেন
</doc>
<doc>
বরিশালে ৩০ শিক্ষাপ্রতিষ্ঠানে কম্পিউটার প্রদান

| তারিখ: ১৯

বরিশালে ৩০টি শিক্ষাপ্রতিষ্ঠানে কম্পিউটার প্রদান করেছে জনতা ব্যাংক লিমিটেড বরিশাল বিভাগীয় কার্যালয়। গতকাল মঙ্গলবার বেলা ১১টায় বরিশাল প্রেসক্লাব মিলনায়তনে আনুষ্ঠানিকভাবে শিক্ষাপ্রতিষ্ঠানের প্রধানদের হাতে কম্পিউটারগুলো হস্তান্তর করা হয়। কম্পিউটার প্রদান অনুষ্ঠানে প্রধান অতিথি বরিশাল সিটি মেয়র শওকত হোসেন হিরণ বলেন, আধুনিক বিশ্বের সঙ্গে তাল মিলিয়ে চলতে হলে শিক্ষার্থীদের অবশ্যই কম্পিউটার চালানো ও তথ্যপ্রযুক্তিতে অভিজ্ঞ হতে হবে। জনতা ব্যাংকের মতো অন্যান্য ব্যাংক ও প্রতিষ্ঠানেরও এ কাজে এগিয়ে আসা উচিত। অনুষ্ঠানে বক্তব্য দেন জনতা ব্যাংক বরিশাল বিভাগীয় কার্যালয়ের মহাব্যবস্থাপক মো. গোলাম ফারুক, জনতা ব্যাংকের পরিচালক বলরাম পোদ্দার, সাংসদ তালুকদার মো. ইউনুস, প্রেসক্লাবের সভাপতি মানবেন্দ্র বটব্যাল, বরিশাল চেম্বার অব কমার্স অ্যান্ড ইন্ডাস্ট্রিজের সভাপতি সাইদুর রহমানসহ অনেকে। কম্পিউটার প্রদান অনুষ্ঠানে বক্তারা বলেন, তথ্যপ্রযুক্তিতে সমৃদ্ধ হতে হলে দেশের সব শিক্ষাপ্রতিষ্ঠানে কম্পিউটার ও ইন্টারনেট ব্যবহারের সুযোগ করে দিতে হবে। আগামী প্রজন্ম হবে তথ্যপ্রযুক্তিভিত্তিক সুন্দর বাংলাদেশের নাগরিক। শিক্ষার্থীদের কম্পিউটার প্রশিক্ষণে ব্যবস্থা নিতে প্রধান শিক্ষকসহ শিক্ষকমণ্ডলীর প্রতিও আহ্বান জানান বক্তারা। —বরিশাল অফিস

</doc>
<doc>
    হোম
    কম্পিউটার প্রতিদিন
      ই-এশিয়ায় ২০১১ প্রদর্শকদের জন্য আবেদন গ্রহণ শুরু

﻿
ই-এশিয়ায় ২০১১ প্রদর্শকদের জন্য আবেদন গ্রহণ শুরু

| তারিখ: ১৭-১০-২০১১

আগামী ১ ডিসেম্বরের থেকে ঢাকায় শুরু হচ্ছে তথ্য ও যোগাযোগ প্রযুক্তি খাতে এশিয়ার অন্যতম বড় আয়োজন ‘ই-এশিয়া ২০১১’। তিনদিনের এ আয়োজনে দেশ-বিদেশের শতাধিক প্রতিষ্ঠান তাদের সেবা ও পণ্য সামগ্রী প্রদর্শনের সুযোগ পাবে। মেলায় অংশগ্রহণে আগ্রহী প্রতিষ্ঠানসমূহের কাছ থেকে আবেদন গ্রহণ করা হচ্ছে। অংশগ্রহণের জন্য প্রদর্শকদের আবেদন অবশ্যই ই-এশিয়া ২০১১-এর প্রতিপাদ্য বিষয়ের সঙ্গে সংগতিপূর্ণ হতে হবে। আবেদন করা যাবে (http://e-asia.org/2011/exhibition/Exhibition-Form.aspx) ঠিকানায়। আগ্রহীদের আবেদন জমা দেবার শেষ তারিখ ২৪ অক্টোবর। বিস্তারিত জানা যাবে www.e-asia.org ঠিকানার ওয়েবসাইটে। —বিজ্ঞপ্তি
</doc>
<doc>
মেলা দিয়ে চালু হলো ল্যাপটপ বাজার

| তারিখ: ১৫-১

মেলার মাধ্যমে রাজধানীর শান্তিনগরে ইস্টার্ন প্লাস শপিং কমপ্লেক্সের পঞ্চম তলায় চালু হয়েছে ল্যাপটপ কম্পিউটারের বাজার। গত বৃহস্পতিবার ‘ইস্টার্ন প্লাস বিসিএস ল্যাপটপ বাজার ২০১১’ শীর্ষক প্রদর্শনীর উদ্বোধন করেন তথ্য ও সংস্কৃতিমন্ত্রী আবুল কালাম আজাদ। এ সময় তিনি বলেন, ‘বিশ্বায়নের চ্যালেঞ্জ মোকাবিলা ও অর্থনৈতিক উন্নয়নের জন্য প্রযুক্তিই আমাদের প্রধান শক্তি।’
বিজ্ঞান এবং তথ্য ও যোগাযোগ প্রযুক্তি প্রতিমন্ত্রী ইয়াফেস ওসমান বলেন, প্রযুক্তি ঘরে ঘরে পৌঁছানোর কাজটা সবাইকে সামাজিক দায়িত্ব হিসেবে নিতে হবে। সরকারের পাশাপাশি সবাই এগিয়ে এলে সত্যিকার অর্থে দেশটাকে বদল করতে বেশি দিন লাগবে না। অনুষ্ঠানে উপস্থিত ছিলেন শিক্ষা মন্ত্রণালয়বিষয়ক সংসদীয় স্থায়ী কমিটির সভাপতি রাশেদ খান মেনন, বাংলালায়ন কমিউনিকেশনের প্রধান প্রযুক্তি কর্মকর্তা রায়ার কেটলিং, ইস্টার্ন প্লাস দোকানমালিক সমিতির সভাপতি মো. হারুনুর রশীদ, মেলার আহ্বায়ক নাজমুল আলম ভূঁইয়াসহ অনেকে। অনুষ্ঠানে সভাপতিত্ব করেন বিসিএস সভাপতি মোস্তাফা জব্বার। তিনি জানান, ২১ অক্টোবর পর্যন্ত এখানে মেলা চলবে। মেলার পর এটি ল্যাপটপ কম্পিউটারের স্থায়ী বাজার হিসেবে কার্যক্রম চালাবে। এই বাজারে প্রযুক্তিবিক্রেতা ৫৪টি প্রতিষ্ঠানের ৭৪টি দোকান রয়েছে।
মেলায় ঘুরতে আসা বিশ্ববিদ্যালয় শিক্ষার্থী সাইফুল ইসলাম বলেন, ইস্টার্ন প্লাসে ল্যাপটপ বাজার শুরু হচ্ছে শুনে দেখতে এলাম, আশা করি নতুন ও ভালো পণ্যসহ বিক্রয়োত্তর ভালো সেবা পাব। প্রদর্শনী উপলক্ষে বেলুন, ফেস্টুন দিয়ে প্রতিটি দোকান সাজানো হয়েছে। এই মেলায় বিভিন্ন প্রতিষ্ঠান নানা রকম ছাড় ও উপহার দিচ্ছে। আসুস ও ডেলের ল্যাপটপ কম্পিউটার নিয়ে মেলায় আছে গ্লোবাল ব্র্যান্ড (প্রা.) লিমিটেড। আসুসের ল্যাপটপ ও ই পিসি সঙ্গে স্পোর্টস টি-শার্ট ও ল্যাপটপ পরিষ্কার করার সামগ্রী এবং ডেল ল্যাপটপের সঙ্গে দিচ্ছে টি-শার্ট। মেলায় কমভ্যালি এনেছে এফঅ্যান্ডডি স্পিকার ও হায়ার ল্যাপটপ। ১০টি মডেলের স্পিকার পাওয়া যাচ্ছে।
মেলা প্রতিদিন সকাল ১০টা থেকে রাত ৮টা পর্যন্ত খোলা থাকবে। প্রবেশমূল্য ১০ টাকা। স্কুলের শিক্ষার্থীরা বিনা মূল্যে প্রবেশ করতে পারবে। প্রদর্শনীতে প্রতিদিনই থাকবে ডিজিটাল বাংলাদেশ বাস্তবায়নসহ সেমিনার ও মতবিনিময় সভা। এ ছাড়া আয়োজনে থাকছে বিষয়ভিত্তিক কুইজ প্রতিযোগিতা ও টিকিটের ওপর র‌্যাফল ড্র। প্রদর্শনীর শেষ দিন বিকেল তিনটায় থাকছে শিশুদের জন্য চিত্রাঙ্কন প্রতিযোগিতা। প্রদর্শনীর পৃষ্ঠপোষক বাংলালায়ন, আসুস, তোশিবা, ইস্টার্ন হাউজিং লিমিটেড ও এমএসআই। —বায়েজিদ ভূঁইয়া

</doc>
﻿
<doc>
বেসিসে হলো চাকরির মেলা

| তারিখ: ১১-১০-২০১১

বাংলাদেশ কম্পিউটার কাউন্সিলের (বিসিসি) জাতীয় আইসিটি ইন্টার্নশিপ দশম ব্যাচে বেসরকারি তথ্যপ্রযুক্তি প্রতিষ্ঠান ও সরকারি পর্যায়ে ইন্টার্নশিপ সম্পন্ন করার জন্য প্রাথমিকভাবে নির্বাচিত প্রার্থীদের নিয়ে গত রোববার ঢাকায় বেসিসের কার্যালয়ে চাকরির মেলা অনুষ্ঠিত হয়েছে। তথ্যপ্রযুক্তি প্রতিষ্ঠানের সঙ্গে সরাসরি যোগাযোগের মাধ্যমে চাকরির সুযোগ সৃষ্টি করতে এ মেলা আয়োজনে সহযোগিতা করে বাংলাদেশ অ্যাসোসিয়েশন অব সফটওয়্যার অ্যান্ড ইনফরমেশন সার্ভিসেস (বেসিস)।
মেলায় ১০টি চাকরিদাতা তথ্যপ্রযুক্তি প্রতিষ্ঠান বিভিন্ন পদে চাকরির সুযোগ প্রদর্শন করে। মোট ২২৮ জন প্রার্থী এতে অংশ নেন। অংশগ্রহণকারী প্রতিষ্ঠানগুলো ছিল—বিডি জবস, বিজনেস অটোমেশন লিমিটেড, ভ্যালু প্লাস কোম্পানি লিমিটেড, টেকনোবিডি ওয়েব, শাপলা অনলাইন, আইবিসিএস-প্রাইমেক্স, অরেঞ্জবিডি, ব্যাটেরস্টরিশ, এমএফ এশিয়া। প্রতিষ্ঠানগুলো শতাধিক প্রার্থীকে চাকরির জন্য নির্বাচিত করেছে।
—বিজ্ঞপ্তি
</doc>
<doc>
আজ শেষ হচ্ছে ই-এশিয়া

| তারিখ: ০৩-১২-২০১১

আজ শেষ হচ্ছে এশিয়ার অন্যতম বড় তথ্যপ্রযুক্তি আয়োজন ই-এশিয়া। রাজধানীর বঙ্গবন্ধু আন্তর্জাতিক সম্মেলন কেন্দ্রে গত বৃহস্পতিবার থেকে চলছে এ আয়োজন। এশিয়ার বিভিন্ন দেশের সঙ্গে বাংলাদেশের নানা ধরনের প্রযুক্তি সেবা ও সফটওয়্যার দেখানো হচ্ছে এ আয়োজনে।
জাপানের প্যাভিলিয়নে দেখানো হচ্ছে সে দেশের ই-কৃষির নানা দিক। তথ্যপ্রযুক্তি ব্যবহারের মাধ্যমে সে দেশের কৃষকদের সফলতাও দেখানো হচ্ছে এখানে। ভারত তাঁদের বিভিন্ন ই-সেবা দেখাচ্ছে। শ্রীলঙ্কার প্যাভিলিয়নে স্টক ব্রোকার, নেটওয়ার্কিং, প্রতিষ্ঠান ব্যবস্থাপনার সফটওয়্যার দেখানো হচ্ছে।একইভাবে হল্যান্ড দূতাবাস, মালয়েশিয়া, থাইল্যান্ডের স্টলে দেশগুলোতে তথ্যপ্রযুক্তির বহুমুখী ব্যবহার তুলে ধরা হয়েছে।
বাংলাদেশের শিক্ষাভিত্তিক ওয়েবসাইট চ্যামস ২১-এর স্টলে মজার মজার কার্টুন দিয়ে তৃতীয় থেকে দশম শ্রেণীর গণিত শেখানো হচ্ছে।আর ত্রিমাত্রিক অ্যানিমেশনের মাধ্যমে ষষ্ঠ থেকে দ্বাদশ শ্রেণীর বিজ্ঞানের বিষয়গুলো সহজেই আয়ত্ত করার কৌশল দেখানো হচ্ছে।
সরকারের তৈরি বহুল আলোচিত দোয়েল ল্যাপটপ বিক্রি হচ্ছে মেলায়। তিন মডেলের এই ল্যাপটপ পাওয়া যাচ্ছে ১৩ হাজার ৫০০ থেকে ২৬ হাজার ৫০০ টাকায়। পাশাপাশি চড়ুই নামের বেশ কিছু ট্যাবলেট কম্পিউটার নিয়ে এসেছে কম্পিউটার গ্রাফিক্স অ্যান্ড ডিজাইন লিমিটেড। সাত হাজার ৭০০ থেকে ১৩ হাজার ৭০০ টাকায় পাওয়া যাচ্ছে এই কম্পিউটারগুলো। মেলার মেলায় বাংলাদেশ ব্যাংকের আলাদা একটি স্টলে তাদের নানা ধরনের কার্যক্রমে তথ্যপ্রযুক্তির ব্যবহার দেখানো হচ্ছে। ঋণ নেওয়া, অফিস ব্যবস্থাপনার কাজ সহজ করার জন্য কেন্দ্রীয় ব্যাংক এখন সফটওয়্যার ব্যবহার করছে।এই স্টলে ব্যাংক ও তথ্যপ্রযুক্তিকেন্দ্রিক বিভিন্ন কুইজে অংশ নিয়ে পুরস্কার জেতার সুযোগ আছে।কে পাবে পুরস্কার সে সিদ্ধান্ত দেবে কম্পিউটার।
বাংলাদেশে থেকে আউটসোর্সিংয়ের কাজ করছে সফটওয়ার্কস নামের একটি প্রতিষ্ঠান। তারা অ্যাপলস্টোরের আদর্শলিপি, ধারাপাতসহ বেশ কয়েকটি প্রোগ্রাম তৈরি করেছে।
মেলায় সবচেয়ে বেশি প্রকাশ ঘটেছে বাংলাদেশের বিভিন্ন ডিজিটাল সেবার। ই-পুর্জি, ইউনিয়ন তথ্য ও সেবাকেন্দ্র, কৃষি ও স্বাস্থ্যসেবায় মোবাইল, টেলি-মেডিসিনসহ নানা ধরনের ডিজিটাল সেবা, যেমন সরকারের বিভিন্ন মন্ত্রণালয়, বিভাগ ও অধিদপ্তরের স্টলে দেখানো হচ্ছে, তেমনি এই সেবা ব্যবহারের মাধ্যমে মানুষের সফলতার গল্পও পর্দায় দেখানো হচ্ছে।
আজ সন্ধ্যায় সমাপনী অনুষ্ঠানে প্রধান অতিথি থাকবেন রাষ্ট্রপতি মো. জিল্লুর রহমান।
সকালনয়টায় মিট দ্য টেকনোলজি লিডার অধিবেশনে অংশ নেবেন ইন্টেলের ওয়ার্ল্ড অ্যাহেড কর্মসূচির মহাব্যবস্থাপক জন ডেভিস।সাড়ে ১১টায় আউটসোর্সিং বিষয়ক একটি সেমিনারে মূলবক্তা থাকবেন ওডেস্কের ভাইস প্রেসিডেন্ট ম্যাট কুপার।প্রথমবারের মতো ই-এশিয়া পুরস্কার ২০১১ প্রদান করা হবে আজ।মেলার প্রবেশমূল্য ১০ টাকা। তবে শিক্ষার্থীরা বিনা মূল্যে প্রবেশ করতে পারবেন। আজ মেলা চলবে রাত আটটা পর্যন্ত। —মোছাব্বের হোসেন
</doc>