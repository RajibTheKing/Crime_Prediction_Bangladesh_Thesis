<doc>
দেশ অনুযায়ী টুইট সেন্সর করবে টুইটার

সম্প্রতি জনপ্রিয় মাইক্রোব্লগিং সাইট টুইটার জানিয়েছে, তারা দেশ অনুযায়ী বিভিন্ন টুইট সেন্সর করার নতুন পদক্ষেপ নিয়েছে। এর ফলে, কিছু কিছু টুইট নির্দিষ্ট কিছু দেশ থেকে দেখা যাবে না। খবর হাফিংটন পোস্ট-এর।

ব্লগ পোস্টে প্রকাশিত বার্তায় টুইটার আরও জানিয়েছে, স্থানীয় ও সরকারের নীতিমালার সঙ্গে সঙ্গতি রাখতেই এই পদক্ষেপ নেয়া হয়েছে। কেউ যদি এমন কিছু পোস্ট করেন যা একটি নির্দিষ্ট দেশের সরকারের কাছে গ্রহণযোগ্য নয়, তাহলে সেই দেশ থেকে সংশ্লিষ্ট টুইটটি দেখা যাবে না। তবে একই টুইট বিশ্বের অন্যান্য দেশ থেকে দেখা যাবে বলে জানিয়েছে টুইটার।

স্যান ফ্রানসিসকোভিত্তিক মাইক্রো ব্লগিং নেটওয়ার্ক টুইটার প্রতিষ্ঠার ৬ বছরের মধ্যেই বিশ্বব্যাপী অত্যন্ত শক্তিশালী একটি গণসংবাদ মাধ্যমে পরিণত হয়েছে। অকুপাই ওয়ালস্ট্রিটসহ বিশ্বব্যাপী বিশেষত যুক্তরাষ্ট্র, মিসর, বাহরাইন, তিউনিশিয়া, সিরিয়ায় যে রাজনৈতিক আন্দোলন এবং পরিবর্তনগুলো হয়েছে সেগুলোতে টুইটারই অন্যতম প্রধান মাধ্যম হিসেবে কাজ করেছে।

এদিকে এই সিদ্ধান্তের প্রতিবাদে অনেক প্রভাবশালী টুইটার ব্যবহারকারীরা জানুয়ারি ২৮ তারিখ টুইটার ব্ল্যাকআউটের ঘোষণা দিয়েছেন। এর আওতায় অনেক টুইটার ব্যবহারকারীই দিনব্যাপী তাদের টুইটার অ্যাকাউন্ট থেকে কোনো আপডেট প্রকাশ করেননি।
</doc>
<doc>
গুগল আর্থে যোগ হলো গুগল প্লাস সোশাল ফিচার

সম্প্রতি গুগলের অন্যতম জনপ্রিয় ডেস্কটপ অ্যাপ্লিকেশন গুগল আর্থ-এর একটি আপডেট রিলিজ করেছে গুগল যার মাধ্যমে ভার্চুয়াল গ্লোবকেও অনেকটা সামাজিক করে তুলেছে এই অনলাইন জায়ান্ট। খবর হাফিংটন পোস্ট-এর।

গুগলের মতে, নতুন আপডেটটি ইনস্টল করলে ব্যবহারকারী পাবেন ‘সুন্দরতম’ গুগল আর্থ। এর কারণ হিসেবে বলা হয়েছে, গুগল আর্থ ব্যবহার করে জুম করলে অনেক স্থানেই অনেকটা মোজাইকের মতো ফাটা ফাটা ছবি আসে। বিভিন্ন মৌসুমে এবং দিনের বিভিন্ন সময়ে ছবি তুলে সবগুলো এক করা হয়েছে বলেই এই সমস্যা হতো বলে জানিয়েছে গুগল। তবে গুগল আর্থ ৬.২-এ ইমেজ রেন্ডারিং-এ পরিবর্তন আনা হয়েছে, যার ফলে মোজাইকের মতো ফেটে যাওয়া ছবি আসবে মসৃণ হয়ে।

এ ছাড়াও গুগলের সোশাল নেটওয়ার্কিং প্লাটফর্ম গুগল প্লাসকেও ঢুকিয়ে দেয়া হয়েছে গুগল আর্থে। এর ফলে, গুগল আর্থ অ্যাপ্লিকেশন থেকেই ব্যবহারকারীরা সরাসরি যে কোনো স্থানের ছবি তাদের গুগল প্লাস সার্কেলে শেয়ার করতে পারবেন। এই আপডেটের মাধ্যমে আবারও স্পষ্ট হলো যে, গুগল শিগগিরই তাদের সব ধরনের প্রোডাক্ট ও সার্ভিস গুগল প্লাসের সঙ্গে ইন্টিগ্রেট বা যুক্ত করে নেবে।
</doc>
<doc>
এই সপ্তাহেই আসছে ফেইসবুক আইপিও

গত একদশকের মধ্যে সবচেয়ে আকাঙ্ক্ষিত তথ্যপ্রযুক্তিভিত্তিক কোম্পানি হিসেবে এই সপ্তাহেই ফেইসবুকের প্রবেশ ঘটছে শেয়ারবাজারে। পত্রিকার খবরে জানা গেছে, এই বুধবারেই আইপিও ছাড়বে ফেইসবুক। খবর ম্যাশএবল-এর।

ধারণা করা হচ্ছে শেয়ার মার্কেটে ফেইসবুক হবে পৃথিবীর সেরা ১০টি তথ্য ও প্রযুক্তিভিত্তিক পাবলিক কোম্পানির একটি। ফেইসবুক এখন ম্যাকডোনাল্ড’স, ক্রপ, আ্যমাজন ডট কম, ভিসা ইনকর্পোরেটেড, এবং ব্যাংক অফ আমেরিকার মতো শীর্ষস্থানীয় মার্কিন পাবলিক কোম্পানিগুলোর কাতারে দাঁড়াবে।

ওয়াল স্ট্রিট জার্নালে নাম প্রকাশ না করার শর্তে ফেইসবুকের একজন কর্মকর্তা জানিয়েছেন, সামাজিক যোগাযোগের এ সাইটটি এক হাজার কোটি ডলার মূল্যের আইপিও ছাড়তে পারে। এবং বাজারে এর শেয়ার মূল্য দাঁড়াতে পারে সাড়ে সাত হাজার কোটি থেকে ১০ হাজার কোটি ডলার। ২০০৪ সালে গুগল ১৬৭ কোটি ডলারের আইপিও ছেড়েছিল। সেই সময়ের বাজারে প্রতিষ্ঠানটি শেয়ারমূল্য পেয়েছিল ২ হাজার ৩০০কোটি ডলার। বর্তমানে গুগলের শেয়ারমূল্য প্রায় সাড়ে ১৮ হাজার কোটি ডলার।
</doc>
<doc>
সফটওয়্যার নিয়ে মামলা করছেন পন্টিং

ভারতীয় একটি সফটওয়্যার কোম্পানির বিরুদ্ধে মামলা করবেন অস্ট্রেলিয়া ক্রিকেট দলের সাবেক অধিনায়ক রিকি পন্টিং। অনুমতি ছাড়াই তার ছবি ব্যবহার করায় মামলা করার সিদ্ধান্ত নিয়েছেন তিনি। খবর টাইমস অফ ইন্ডিয়ার।

ফেইস গেস ক্রিকেট নামে একটি আইএফান অ্যাপ্লিকেশনে পন্টিংয়ের ছবি ব্যবহার করা হয়েছে। এ অ্যাপ্লিকেশনটি তৈরি করেছে এএইচআই ইনফোটেক নামের একটি প্রতিষ্ঠান।

ওই অ্যাপ্লিকেশনটির সাহায্যে ক্রিকেটারদের ছবি দৈখে বলতে হয় কোন ছবিটি কোন ক্রিকেটারের। ভারতীয় প্রতিষ্ঠান এএইচআই ইনফোটেক গ্লেন ম্যাকগ্রা, শেন ওয়ার্ন, স্টিভ ওয়াহ-র মতো সাবেক ক্রিকেটারদের নিয়ে গেম তৈরি করেছে। এই বিষয়ে ম্যাকগ্রার ম্যানেজারও মামলা করার হুমকি দিয়েছেন।
</doc>
<doc>
গুগল আর্থে যোগ হলো গুগল প্লাস সোশাল ফিচার

সম্প্রতি গুগলের অন্যতম জনপ্রিয় ডেস্কটপ অ্যাপ্লিকেশন গুগল আর্থ-এর একটি আপডেট রিলিজ করেছে গুগল যার মাধ্যমে ভার্চুয়াল গ্লোবকেও অনেকটা সামাজিক করে তুলেছে এই অনলাইন জায়ান্ট। খবর হাফিংটন পোস্ট-এর।

গুগলের মতে, নতুন আপডেটটি ইনস্টল করলে ব্যবহারকারী পাবেন ‘সুন্দরতম’ গুগল আর্থ। এর কারণ হিসেবে বলা হয়েছে, গুগল আর্থ ব্যবহার করে জুম করলে অনেক স্থানেই অনেকটা মোজাইকের মতো ফাটা ফাটা ছবি আসে। বিভিন্ন মৌসুমে এবং দিনের বিভিন্ন সময়ে ছবি তুলে সবগুলো এক করা হয়েছে বলেই এই সমস্যা হতো বলে জানিয়েছে গুগল। তবে গুগল আর্থ ৬.২-এ ইমেজ রেন্ডারিং-এ পরিবর্তন আনা হয়েছে, যার ফলে মোজাইকের মতো ফেটে যাওয়া ছবি আসবে মসৃণ হয়ে।

এ ছাড়াও গুগলের সোশাল নেটওয়ার্কিং প্লাটফর্ম গুগল প্লাসকেও ঢুকিয়ে দেয়া হয়েছে গুগল আর্থে। এর ফলে, গুগল আর্থ অ্যাপ্লিকেশন থেকেই ব্যবহারকারীরা সরাসরি যে কোনো স্থানের ছবি তাদের গুগল প্লাস সার্কেলে শেয়ার করতে পারবেন। এই আপডেটের মাধ্যমে আবারও স্পষ্ট হলো যে, গুগল শিগগিরই তাদের সব ধরনের প্রোডাক্ট ও সার্ভিস গুগল প্লাসের সঙ্গে ইন্টিগ্রেট বা যুক্ত করে নেবে।
</doc>
<doc>
বাজারে অ্যান্ড্রয়েড ট্যাবলেটের চাহিদা বাড়ছে
| তারিখ: ২৯-০১-২০১২
গুগলের অ্যান্ড্রয়েড অপারেটিং সিস্টেম-চারিথ ট্যাবলেট কম্পিউটার বিশ্ববাজারে তাদের আধিপত্য বাড়িয়েই চলেছে। তবে অ্যাপলের আইপ্যাড এখন পর্যন্ত শীর্ষস্থানটি ধরে রেখেছে। একটি গবেষণা প্রতিষ্ঠান গত বৃহস্পতিবার এ কথা জানায়।
স্ট্র্যাটেজি অ্যানালিটিকস নামের প্রতিষ্ঠানটি একটি জরিপের ফলাফলে জানায়, অ্যান্ড্রয়েড ট্যাবলেট কম্পিউটারগুলো গত বছরের শেষ তিন মাসে ৩৯ শতাংশ বাজার দখল করে। এর আগের বছর একই সময়ে এ হার ছিল ২৯ শতাংশ।
বোস্টনভিত্তিক প্রতিষ্ঠানটি জানায়, এদিকে অ্যাপলের আইপ্যাড গত বছরের শেষ তিন মাসে ট্যাবলেট বাজারের ৫৮ শতাংশ দখল করে রেখেছিল। এর আগের বছর একই সময়ে তারা বাজারের ৬৮ শতাংশ নিজেদের দখলে রেখেছিল। স্ট্র্যাটেজি অ্যানালিটিকসের পরিচালক পিটার কিং জানান, গত বছরের শেষ তিন মাসে বিশ্বব্যাপী দুই কোটি ৬৮ লাখ ট্যাবলেট কম্পিউটার বাজারে ছাড়া হয়, যা ছিল আগের বছরের তুলনায় ১৫০ শতাংশ বেশি। গত বছরের শেষ তিন মাসে এক কোটি ৫৪ লাখ আইপ্যাড বিক্রি হয়।অন্যদিকে বাজারে আসে এক কোটি পাঁচ লাখ অ্যান্ড্রয়েড ট্যাবলেট। পিটার কিং জানান, গত বছরের শেষ তিন মাসে মাত্র ১ দশমিক ৫ শতাংশ বাজার মাইক্রোসফটের উইন্ডোজ-চালিত ট্যাবলেটগুলোর দখলে ছিল। চলতি বছরেই আসছে মাইক্রোসফটের নতুন অপারেটিং সিস্টেম উইন্ডোজ ৮। কিন্তু নতুন এই অপারেটিং সিস্টেম মাইক্রোসফটকে ভরাডুবির হাত থেকে বাঁচাতে পারবে কি না, তা নিয়ে সংশয় রয়েছে প্রযুক্তি বিশ্লেষকদের। কেননা অ্যান্ড্রয়েড ট্যাবলেট দিন দিন জনপ্রিয় হচ্ছে। —এএফপি অবলম্বনে রোকেয়া রহমান
</doc>
<doc>
বাংলা ভাষায় নতুন ব্লগ

| তারিখ: ২৯-০১-২০১২

বাংলা ভাষায় নতুন ব্লগ মুক্তমঞ্চ আত্মপ্রকাশ করেছে। ইউনিকোড বেইসড এ সাইটে নিবন্ধন করে লেখার পাশাপাশি সহজেই অন্যদের সঙ্গে শেয়ার করতে। সাইটটির ঠিকানা: www.muktomancho.com। —বিজ্ঞপ্তি
</doc>
<doc>
আপডেট
হাডডিস্কের দাম বেড়েছে দ্বিগুণ

| তারিখ: ২৯-০১-২০১২

প্রতিনিয়ত বাড়ছে ডলারের দাম। এর প্রভাব পড়েছে বাংলাদেশের আমদানি-নির্ভর প্রযুক্তি বাজারে। বিক্রেতারা জানান গত সপ্তাহে শুধু হার্ডডিস্কের দামই বেড়েছে দ্বিগুণ হারে। গতকাল শনিবার পাওয়া বিভিন্ন যন্ত্রাংশের দাম নিচে দেওয়া হল।
প্রসেসর: ইন্টেল কোর আই-৩ (৩.১ গি.হা) ১১,২০০। ইন্টেল সেলেরন ১.৮ গি.হা ৩,৪৫০; ইন্টেল কোর আই-৫ ৩.১গি.হা. ১৭,২০০;ইন্টেল কোর আই-৭,২৬০০ ৩.৪গি.হা. ২৯,৭০০ টাকা। পেন্টিয়াম ডুয়েল কোর-৩ ৩.০গি.হা. ৫,২০০ টাকা।ইন্টেল ওপেন কোরআই-৩ ৩.০৬ গি.হা. ৫,৬০০ টাকা। মাদারবোর্ড: গিগাবাইট জিএ৪১এমটি-ডি৩ ৪,৫০০; জি৪১এমকমবো ৪,৪০০; এইচ৬১এম ৬,১০০; জিএ-জেড৬৮ এমএ ১১,০০০ টাকা ইন্টেল ডিজি৪১ডব্লিওভি ৪,৯০০; ডিএইচপিজে ৬,৫০০ টাকা।ফক্সকনএইচ৫৫এমএক্সভি ৫,১০০;জি-৪১এমএক্সই ৪,৬০০;এ৪১এমডি ৩,৮৫০ টাকা।র‌্যাম:ডিডি আর-৩ এ্যাপাসার ২গি.বা ১,১০০;এডেটা ২গি.বা ১,১০০;ট্রানসেন্ড-১৩৬৬ ২গি.বা ১,১০০ টাকা; ডিডি আর-৩ ট্রানসেন্ড ৪গি.বা. ১,৯০০;এডেটা ৪গি.বা ১,৮০০;এ্যাপাসার ৪গি.বা ১,৯০০ টাকা। হার্ডডিস্ক ড্রাইভ: স্যামসাং ৩২০ গি.বা. ৫,২০০; ৫০০ গি.বা. ৮,১০০ টাকা। ওয়েস্টান ডিজিটাল এইচডিডি ৫০০গি.বা. ৮,০০০ টাকা। হিটাচি ২৫০গি.বা ৪,৩০০;৫০০গি.বা ৭,৭০০;১ টেরাবাইট ১০,১০০ টাকা। এলসিডি মনিটর: স্যামসাং ১র্৭র্ ৮,৪০০; ১৮.র্৫র্ ৮,৭০০; ২র্০র্ ১১,৫০০; ২১.র্৫র্ ১৫,৬০০; ২র্৪র্ ২৩,৭০০ টাকা। ফিলিপস ১৮.র্৫র্ ৮,২০০ টাকা। ডেল ১র্৭র্ ৯,৩০০ টাকা। এলজি ১৮.৫র্ র্ ৮,৫০০; ১৭র্ র্ ৮,৪০০; ২১.৫র্ র্ ১৪,৭০০ টাকা। আসুস ১র্৭র্ ৯,৩০০ টাকা। গ্রাফিকস কার্ড: গিগাবাইট এইচ ডি-৬৫৭০ ১গি.বা. ৫,৬০০, গিগাবাইট৫৪৫০ ৫১২মে.বা. ৩,০০০ টাকা। আসুস ৫১২ মে.বা. ৩,১০০, এক্সএফএক্স এইচডি৫৪৫০ ১ গি.বা. ৪,০০০ টাকা। ডিভিডি রাইটার/রি-রাইটার: স্যামসাং ২২এক্স ১,৬০০ টাকা। আসুস ২৪এক্স ১,৮০০ টাকা। লাইটন ২৪এক্স ১,৬০০ টাকা। কেসিং:ডিলাক্স ১,৬০০ থেকে ৫,৩০০;গিগাবাইট ২,০০০; মারকারি ১,৮০০ টাকা। মাউস: এ৪টেক ৩০০ থেকে ২,২০০;লজিটেক ৩৫০ থেকে ২,৭০০;বেলকিন ৪০০ থেকে ১,২০০ টাকা। কি-বোর্ড: সাধারণ ২৫০ থেকে ২৮০০ টাকা। মাল্টিমিডিয়া ৫৫০ টাকা। স্পিকার: মাইক্রোল্যাব (২:১) ১,৫০০ থেকে ৪,৯০০ টাকা। ক্রিয়েটিভ এসবিএস(২:১) ৩,৮০০ থেকে ৪,৪০০টাকা। এফএনডি(২:১) ১,৪০০ থেকে ২,৫০০ টাকা। পেনড্রাইভ: ট্রানসেন্ড ২গি.বা ৫৫০;৪গি.বা ৫০০;৮গি.বা ৮০০;১৬গি.বা ১,৫০০ টাকা। অ্যাপাসার ২ গি.বা. ৪৫০; ৪ গি.বা. ৫০০; ৮গি.বা ৮০০ টাকা।এডেটা ৪গি.বা ৭০০;১৬গি.বা ২,০০০ টাকা। জিপিআরএস মডেম: মোবিডেটা ইডিজিই ১০০ইইউ ২,০৫০; এইচএসডিপিএ ১০০এইচইউ ২,৯৫০ টাকা। টেকনো টিএম০০৮ ৩,৪০০ টাকা। টিভি কার্ড: এভারমিডিয়া ইন্টারনাল ২,৮০০; এক্সটারনাল ডাব্লিউ৭ ৪,৪০০ টাকা। রিয়েলভিউ আরভি ২,২০০ টাকা।গেটমি-২১৮৮ই ২,২০০টাকা। প্রিন্টার: ক্যানন পিক্সমা এমপি-২৭৬ ৬,২০০ টাকা; পিক্সমা আইপি-৩৩০০ ১১,৫০০। এইচপি ডি-১৪৬০ ২,৮০০ টাকা। এইচপি লেজার পি-১১০২ ৮,৫০০ টাকা। এপসন এম-১২০০ ৭,২০০ টাকা। ব্রাদার এইচএল ৫৩৪০ডি ১৬,৬০০ টাকা। স্যামসাং এমএল ১৮৬৬ (লেজার) ৭,০০০। বহনযোগ্য হার্ডডিস্ক: ট্রানসেন্ড ৩২০ গি.বা ৬,৩০০; ৫০০ গি.বা ৮,১০০; ৬৪০ গি.বা ৯,৩০০, ১ টেরাবাইট ১২,৪০০ টাকা। ওয়েস্টানডিজিটাল ৩২০গি.বা ৫,৮০০; ৫০০গি.বা ৭,২০০; ১টে.বা.১২,৩০০টাকা। ইউপিএস: ডিজিটেক ৬৫০ ভিএ ২,৬০০ টাকা; ৮০০ ভিএ ৩,১০০ টাকা ১২০০ ভিএ ৪,৮০০ টাকা, ৩ কেভিএ ৩৬,০০০ টাকা, ১০ কেভিএ ১,০৫,০০০টাকা, কেস্টার ৬৫০ভিএ (অফলাইন) ৩,০০০; ১২৫০ ভিএ ৫,২০০; ৩ কেভিএ (অনলাইন) ৩৮,০০০ টাকা।
—সংগ্রহ:আবদুল্লাহ আল রাশেদ
এখানে শুধু যন্ত্রাংশের দাম দেওয়া হয়েছে। পুরো কম্পিউটার কেনার ক্ষেত্রে সংযোজন খরচ ও সার্ভিস চার্জ যুক্ত হবে।
</doc>
<doc>
নাম বদলাচ্ছে নিনটেনডোর উয়ি কনসোল

অনলাইন ডেস্ক | তারিখ: ২৮-০১-২০১২

২০০৬ সালে উয়ি নামের গেমিং কনসোলটি বাজারে এনেছিল জাপানি গেম নির্মাতা প্রতিষ্ঠান নিনটেনডো। ২০১১ সালে এসে ‘উয়ি ইউ’ নামে নতুন কনসোল বাজারে আনার ঘোষণা দেয় প্রতিষ্ঠানটি। ‘উয়ি ইউ’ নামটি পরিচিতিও পেয়ে যায়। তবে, ‘উয়ি ইউ’ নামটি আর রাখছে না নিনটেনডো। যুক্তরাজ্যের ভিডিও গেম ম্যাগাজিন ‘কম্পিউটার অ্যান্ড ভিডিও গেমস রিপোর্টস’ এক খবরে জানিয়েছে, নতুন গেমিং কনসোলটির নাম পরিবর্তনের কথা ভাবছে প্রতিষ্ঠানটি। তবে নতুন নাম কোনটা হবে, সে বিষয়ে তথ্য দেয়নি নিনটেনডো।
বাজার-বিশ্লেষকেরা জানিয়েছেন, গেমিং কনসোলের বাজার ভালো নয়। আর চলতি বছরে নিনটেনডোকে প্রচুর ক্ষতির মুখে পড়তে হয়েছে। তাই নতুন নাম এনে গেমিং কনসোলকে জনপ্রিয় করার কথা ভাবছে প্রতিষ্ঠানটি।
কনসোল বিষয়ে নিনটেনডোর বক্তব্য হচ্ছে, এটি পরবর্তী প্রজন্মের কনসোল। এতে সুবিধা হিসেবে থাকবে এইচডি, ব্রাউজিং ও ক্যামেরা। ৬.২ ইঞ্চি টাচস্ক্রিনের ডিভাইসটিতে সেট-আপ বক্স থাকছে। ডিভাইসটির দাম হতে পারে ১৫০ ডলার।
</doc>
<doc>
যুক্তরাষ্ট্রের শীর্ষ প্রতিষ্ঠান অ্যাপল

| তারিখ: ২৮-০১-২০১২

আয়ের পরিমাণ বেড়েছে বিশ্বখ্যাত প্রযুক্তিপ্রতিষ্ঠান অ্যাপলের। সম্প্রতি প্রতিষ্ঠানটির প্রকাশিত আয়ের বিবরণীতে এ তথ্য পাওয়া গেছে। এ তথ্য অনুযায়ী গত তিন মাসের অ্যাপলের আয় হয়েছে এক হাজার ৩০৬ কোটি ডলার। গত বছরের এ সময়ে আয়ের চেয়ে যা বেড়েছে শতকরা ১১৮ ভাগ। গত বছরের মাঝামাঝি সময় পর্যন্ত প্রায় তিন কোটি সাত লাখ আইফোনই বিক্রি হয়েছে। অ্যাপলের প্রধান নির্বাহী টিম কুক জানান, অ্যাপলের এ সফলতা এর দারুণ সব পণ্যের জন্য এবং এ তালিকায় রয়েছে বেশ কিছু নতুন পণ্যও। চলতি বছরের মার্চ নাগাদ আইপ্যাড-৩ বাজারে আসবে বলেও আশাবাদী অ্যাপল কর্তৃপক্ষ। অ্যাপলের শেয়ারের দামও শতকরা ৬ দশমিক ৮ ভাগ বেড়ে দাঁড়িয়েছে ৪৪৯ ডলার এবং বাজার মূলধন ৪২ হাজার কোটি ডলার।
অ্যাপল জানিয়েছে, গত তিন মাসে তাদের মুনাফা দ্বিগুণ হয়েছে এবং রাজস্বও বেড়েছে। যুক্তরাষ্ট্রের বাজারে বর্তমানে সবচেয়ে দামি প্রতিষ্ঠান হিসেবে শীর্ষে আছে অ্যাপল। এ তালিকায় তৃতীয় স্থানে আছে বিশ্বসেরা আরেক সফটওয়্যার প্রতিষ্ঠান মাইক্রোসফট। ২০০৫ সাল থেকেই এ তালিকায় শীর্ষে ছিল এক্সন মবিল করপোরেশন। এবার এক্সনকে সরিয়ে শীর্ষে এল অ্যাপল। এর আগে ২০১০ সালে মাইক্রোসফটকে পেছনে ফেলেছিল অ্যাপল। অ্যাপলের আয়ের এমন রেকর্ডকে প্রতিষ্ঠানের দারুণ সব পণ্যের বিষয়টিই সামনে রেখেছেন বাজার বিশেষজ্ঞরা। এ ছাড়া আইফোন, আইপ্যাডের সর্বশেষ সংস্করণগুলোও বাজারে চমক সৃষ্টি করেছে, যা অ্যাপলকে এগিয়ে নিয়ে যাচ্ছে।
—বিবিসি অবলম্বনে কাজী আশফাক আলম
</doc>
<doc>
সর্বকালের সেরা উদ্ভাবকের তালিকায় জবস,জাকারবার্গ!

অনলাইন ডেস্ক | তারিখ: ২৮-০১-২০১২

২০১২ লেমেলসন-এমআইটি ইনোভেশন ইনডেক্সে সেরা উদ্ভাবক হিসেবে নাম উঠেছে এ সময়ের খ্যাতিমান প্রযুক্তিবিদ অ্যাপল প্রতিষ্ঠাতা স্টিভ জবস এবং ফেসবুক প্রতিষ্ঠাতা মার্ক জাকারবার্গের। সর্বকালের সেরা উদ্ভাবক হিসেবে টমাস আলভা এডিসনের পরেই স্থান হয়েছে স্টিভ জবসের।
যুক্তরাষ্ট্রের ১৬ থেকে ২৫ বছর বয়সী এক হাজার ১০ জনের মধ্যে জরিপ চালিয়ে এ তথ্য পাওয়া গেছে। সেরা উদ্ভাবক হিসেবে ভোটের ৫২ শতাংশ গেছে টমাস আলভা এডিসনের পক্ষে। জবস পেয়েছেন ২৪ শতাংশ ভোট। আর জাকারবার্গের পক্ষে গেছে ৩ শতাংশ ভোট।
ম্যাশএবলের প্রযুক্তিবিদেরা জানিয়েছেন, সাম্প্রতিক সময়ে যুক্তরাষ্ট্রের তরুণদের কাছে জবস এবং জাকারবার্গের উদ্ভাবিত প্রযুক্তি জীবনে দারুণ প্রভাব ফেলেছে বলে তাঁরা মনে করেন। জরিপে অংশ নেওয়া ব্যক্তিদের ৪০ শতাংশ মনে করেন, ট্যাবলেট কম্পিউটার এবং স্মার্টফোন ছাড়া তাঁদের জীবন অচল।
লেমেলসন-এমআইটি তালিকায় সেসব উদ্ভাবকেরাই স্থান পান যাঁরা তাঁদের স্বপ্ন আর ধারণাকে বাস্তবে সফল রূপ দিতে পেরেছেন। সাধারণত তরুণ প্রজন্মের মধ্যে জরিপ চালিয়েই এ তালিকা তৈরি করা হয়। জরিপ চালানো হয় লেমেলসন-এমআইটি প্রোগ্রামের আওতায়। আর প্রোগ্রামটি পরিচালনা করে ম্যাসাচুসেটস ইনস্টিটিউট অব টেকনোলজি।
উল্লেখ্য, ১৯৯৪ সালে লেমেলসন ফাউন্ডেশন প্রতিষ্ঠা করেন বিখ্যাত উদ্ভাবক জেরোম লেমেলসন (১৯২৩-১৯৯৭)।
</doc>
<doc>
হেল্পলাইন
কমে যাবে অডিও-ভিডিও ফাইলের মেমোরি আকার

| তারিখ: ২৮-০১-২০১২

সনির প্রযুক্তি দেবে কম আলোতে ছবি (নিচে) তোলার সুবিধা

চাইলে অডিও-ভিডিও ফাইলের মেমোরি আকার ছোট করে ফেলতে পারেন। এ জন্য প্রথমে উইন্ডোজ-চালিত কম্পিউটারে My Computer খুলুন। এবার Tools থেকে Folder Options-এ গিয়ে View-এ ক্লিক করে Hide extensions for known file types বক্সের থেকে টিক চিহ্ন তুলে দিয়ে OK করুন। এখন যে ফাইলটির আকার কমাবেন, ভিডিও ফাইলের ক্ষেত্রে সেটির ফাইল সিস্টেম যদি .dat হয় তবে Rename করে .dat এর পরিবর্তে .mpg লিখে সেভ (এন্টার) করুন।
এখন Start থেকে All Programs-এ গিয়ে Windows Movie maker-এ ক্লিক করুন। তারপর Import video/Import Audio-এ ক্লিক করুন। নতুন যে উইন্ডো আসবে সেটির নিচে (ভিডিও ফাইলের ক্ষেত্রে) create clips for video files বক্স থেকে টিক চিহ্ন তুলে দিন। এবার যে ফাইলটির মেমোরি কমাতে চান সেটি নির্বাচন করে Import করুন। এখন ফাইলটিতে মাউস রেখে ডান ক্লিক করে Add to Storyboard-এ ক্লিক করুন। এরপর File থেকে Save Movie File-এ ক্লিক করুন। নতুন উইন্ডো এলে Next-এ ক্লিক করুন। তারপর আবার Next-এ ক্লিক করতে হবে। এখন Show more choices-এ ক্লিক করে Other settings থেকে video for broadband (150 kbps) আর অডিও ফাইলের ক্ষেত্রে 32kbps নির্বাচন করে Next এ ক্লিক করে কিছু সময় অপেক্ষা করুন। এখন My Documents থেকে My Videos-এ গিয়ে দেখবেন অডিও/ভিডিও ফাইল এর মেমোরি সাইজ প্রায় দশগুণ কমে গেছে।
—মো. আমিনুর রহমান
</doc>
<doc>
সরিষাবাড়ীতে ইন্টারনেট উৎসব

| তারিখ: ২৮-০১-২০১২

জামালপুরের সরিষাবাড়ী উপজেলার শিমলাবাজারে গত বৃহস্পতিবার গ্রামীণফোন ময়মনসিংহ জোনের উদ্যোগে দিনব্যাপী ইন্টারনেট উৎসবের আয়োজন করা হয়। মোবাইল ফোন গ্রাহকদের ইন্টারনেট ব্যবহারে উৎসাহ দিতেই শিমলাবাজারের পাবনা পট্টিতে সকাল ১০টা থেকে সন্ধ্যা ছয়টা পর্যন্ত অনুষ্ঠিত হয় এই উৎসব।
সরিষাবাড়ীর স্থানীয় অধিবাসীকে ইন্টারনেটের সঠিক ব্যবহার, বিনামূল্যে প্যাকেজ প্রদান, স্বল্প মূল্যে গ্রামীণফোন মডেম বিক্রি এবং তরুণদের ইন্টারনেট বিষয়ে সচেতন করা হয় এই আয়োজনে। ইন্টারনেট গ্রাহক শাওন মিয়া জানান, এ উৎসব থেকে ইন্টারনেটের সুযোগ-সুবিধা সম্পর্কে বিস্তারিত জানতে পেরেছি। গ্রামীণফোনের জামালপুর টেরিটরি কর্মকর্তা মো. ওয়াহিদুর রহমান জানান, সরিষাবাড়ীর মানুষকে ডিজিটাল প্রযুক্তির সঙ্গে আরও বেশি সম্পৃক্ত করার জন্য আমাদের এ আয়োজন। —সরিষাবাড়ী (জামালপুর) প্রতিনিধি
</doc>
<doc>
রাজশাহীতে ডেল পরিবেশকদের সম্মেলন অনুষ্ঠিত

| তারিখ: ২৮-০১-২০১২

স্থানীয় পরিবেশকদের নিয়ে রাজশাহীতে অনুষ্ঠিত হলো ডেল পরিবেশকদের সম্মেলন। কম্পিউটার সোর্স লিমিটেডের আয়োজনে অনুষ্ঠিত এ সম্মেলনে ডেলের বাংলাদেশ অঞ্চলের পণ্য ব্যবস্থাপক খলিলুল হক তাঁদের উৎপাদিত বিভিন্ন মডেলের নোটবুকের বিশেষত্ব নিয়ে একটি তথ্যচিত্র উপস্থাপন করেন। সম্মেলনে উপস্থিত রাজশাহী সদর, নাটোর ও ঈশ্বরদী থেকে আসা তৃণমূল পর্যায়ের পরিবেশকদের উদ্দেশে বর্তমান বাজার প্রবৃদ্ধি ও বিভিন্ন দিক তুলে ধরেন কম্পিউটার সোর্সের পরিচালক এ ইউ খান। এ সময় প্রতিষ্ঠানটির ডেল ব্র্যান্ডের পণ্য ব্যবস্থাপক রাশেদ জামান, রাজশাহী শাখা ব্যবস্থাপক এন এম আতিকুল হক ও ব্যবসায় ব্যবস্থাপক তারেকুল হক উপস্থিত ছিলেন। —বিজ্ঞপ্তি
</doc>
<doc>
নারীকে রক্ষা করবে যন্ত্র ?

অনলাইন ডেস্ক | তারিখ: ২৮-০১-২০১২

নারীরা অনেক সময় বাড়ির বাইরে শিকার হন হামলার। এ জন্য অনেকেই বাড়ির বাইরে যেতে চান না। বিভিন্ন কারণে রাস্তায় নিরাপদে চলাচলের ক্ষেত্রেও বাধা পেতে হয় তাঁদের। এসব নিয়ে যাঁরা চিন্তিত, তাঁদের জন্য রয়েছে সুখবর। একটি যন্ত্র আবিষ্কার করা হয়েছে, যা দিয়ে হামলাকারীদের হাত থেকে নারীদের রক্ষা করা যাবে।
ভারতের রাজধানী নয়াদিল্লির এক স্কুলছাত্র দাবি করেছে, সে যে যন্ত্র আবিষ্কার করেছে, তা হামলাকারীদের হাত থেকে নারীদের রক্ষা করতে সহায়তা করবে। যন্ত্রটি হাতঘড়ির মতো ব্যবহার করা যাবে। হামলাকারীর ত্বক স্পর্শ করামাত্রই এটি বৈদ্যুতিক শক দেবে। এটির সঙ্গে একটি ক্যামেরাও যুক্ত করা আছে। ফলে হামলাকারীর ছবি তুলে রাখা যাবে। সে বলেছে, রাস্তায় নারীদের নিরাপদে চলাচলের ক্ষেত্রে কাজে দেবে এ যন্ত্র।
মানু চোপড়া নামের ওই কিশোর (১৬) বলেছে, ‘রাতে নারীরা ঘরের বাইরে যেতে ভয় পায়, এটি লজ্জাজনক। এমনকি আমার বোনকেও শুধু নিরাপত্তার কারণে সন্ধ্যার পর বাইরে যেতে দেওয়া হয় না।’
মানু চোপড়া জানায়, যন্ত্রটি তৈরি করতে তার প্রায় ছয় দিন লেগেছে। সে আশা করছে, এটি বাজারে ১২২ রুপিতে বিক্রি করা যাবে।
হামলাকারী প্রতিরোধক এ যন্ত্র উদ্ভাবনের পর মানু এখন তার বোনকে নিয়ে অনেকটাই চিন্তামুক্ত। সে বলেছে, ‘রাস্তায় কেউ হামলা করতে চাইলেই আমার বোন তাকে ধরাশায়ী করতে পারবে।’
দিল্লির জিডি গোয়েনকা স্কুলের এই শিক্ষার্থী বলে, ন্যাশনাল ইনোভেশন ফাউন্ডেশনের (এনআইএফ) একটি জাতীয় প্রতিযোগিতাকে সামনে রেখে তার মাথায় এ যন্ত্রটি তৈরির বুদ্ধি আসে। সরকারি এ ফাউন্ডেশনটি সৃজনশীলতা ও উদ্ভাবনের জন্য শিশুদের পুরস্কৃত করে থাকে।
মানুর উদ্ভাবিত যন্ত্রটি এরই মধ্যে সবার নজর কেড়েছে। এখন এটি বাজারে ছাড়ার পরিকল্পনা চলছে। তবে এনআইএফ বলেছে, যন্ত্রটির কার্যকারিতা প্রমাণে আরও পরীক্ষা-নিরীক্ষা লাগবে।
রাজধানীসহ ভারতের অনেক শহর নারীদের চলাচলের জন্য ঝুঁকিপূর্ণ। হামলাকারীদের রুখতে অনেক নারী সঙ্গে মরিচের গুঁড়া পর্যন্ত বহন করেন। ভারতের ন্যাশনাল ক্রাইম রেকর্ড ব্যুরোর সর্বশেষ তথ্য অনুযায়ী, ২০০৮ সালে দেশটিতে প্রায় ২২ হাজার ধর্ষণের ঘটনা ঘটেছে, যা ২০০৪ সালের চেয়ে ১৮ শতাংশ বেশি। এএআই।
</doc>
<doc>
যোগাযোগে থাকা ও তথ্য বিনিময় সহজ করতে নকিয়া নিয়ে এলো সি৫-০৬
গ্রাহকদের প্রিয়জন ও ভালোবাসার মানুষের সাথে সারাক্ষণ যোগাযোগের মধ্যে থাকা এবং তথ্য বিনিময়ের অবারিত সুযোগ এনে দিতে নকিয়া এবারে বাজারে নিয়ে এসেছে নকিয়া সি৫-০৬ (C5-06) নামে নতুন এক মুঠোফোন। নকিয়ার এই সম্পূর্ণ-টাচ্ ব্যবহারের উপযোগী ডিভাইসটির দাম গ্রহাকদের হাতের নাগালেই রয়েছে। এই ডিভাইস তথা মুঠোফোন সেটের দাম নির্ধারণ করা হয়েছে মাত্র ১২ হাজার ৮০০ টাকা, যা এ ধরনের উচ্চ ক্ষমতাসম্পন্ন টাচ্-ডিভাইসের ক্ষেত্রে অভূতপূর্ব। যেসব গ্রাহক দাম-সচেতন অর্থাৎ সাশ্রয়ী দামে ব্যাপক কার্যকারিতাপূর্ণ টাচ্-ডিভাইস পেতে পছন্দ করেন তাঁদের জন্য সেটটি দারুণ এক সুযোগ এনে দিয়েছে।
আজকাল গ্রাহকেরা সহজলভ্য দামের ডিভাইসে দারুণ মেসেজিং ও সোশাল নেটওয়ার্কিং স্বাচ্ছন্দ্য উপভোগ করার অভিজ্ঞতা পেতে চান, তা সাধারণ মেসেজিং ও ই-মেইল বিনিময় যা-ই হোক। এ ধরনের সব সুযোগই গ্রাহকের হাতের নাগালে এনে দিয়েছে নকিয়া সি৫-০৬ (C5-06) ডিভাইস।
নকিয়া সি৫-০৬ (C5-06) :
নকিয়ার সি৫-০৬ (C5-06) ডিভাইস একটি কাস্টমাইজডঃ প্রোফাইলের মাধ্যমে হোমস্ক্রিনে সবচেয়ে পছন্দের কণ্ট্যাক্ট রাখার সুযোগ রয়েছে। পাশাপাশি এটি এক ছোঁয়াতেই হোমস্ক্রিনে থেকেই ফেইসবুকসহ সোশ্যাল নেটওয়ার্কিংয়ের বিভিন্ন সাইটে ঢোকার এবং এক ট্যাবের মাধ্যমে ই-মেইল পাঠানোর সুযোগও রয়েছে।
এটি এমন একটি সুসমন্বিত ডিভাইস যেটিতে অনলাইন রেডিও স্টেশনের সঙ্গীত শুনার পাশাপাশি নকিয়ার ওভি স্টোর থেকে বিপুলসংখ্যক অ্যাপ্লিকেশন ডাউনলোড করার সুযোগ দেবে গ্রাহককে। এই সেটে বিভিন্ন ওয়েবসাইট ব্রাউস করা থেকে শুরু করে ফেইসবুক ও টুইটারের ছবি পোস্ট ও খুব সহজেই করা যায়।
নকিয়া সি৫-০৬ (C5-06) ডিভাইস ৩.২ ইঞ্চি আয়তনের এইচডি ওয়াইডস্ক্রিন ক্যাপাসিটিভি টাচ্ ডিসপ্লে রয়েছে। এতে ৪০ এমবি ইন্টার্নাল মেমোরি আছে, যা বাড়িয়ে ১৬ গিগাবাইট পর্যন্ত করা যাবে। এতে সিমবিয়ান এস৬০ রয়েছে, যা প্রচলিত সব ইন্টারনেট সংযোগ ব্যবহারের ক্ষেত্রে সহায়ক। এছাড়া নকিয়া সি৫-০৬ (C5-06) ডিভাইস ৩ এক্স জুমসহ ২ মেগাপিক্সেল ক্যামেরা ও ভিডিও রেকর্ডিংয়ের সুবিধা আছে।
নকিয়া প্রসঙ্গেঃ
মোবাইল কমিউনিকেশনে নকিয়া গ্লোবাল লীডার যাদের প্রস্তুতকৃত পণ্য বিশ্বের মানুষের জন্য অত্যন্ত গুরুত্বপূর্ণ ভূমিকা রাখছে। প্রতিদিন ১.৩বিলিয়ন মানুষ তাদের দৈনন্দিন ঘটে যাওয়া ঘটনা গুলো ধরে রাখতে, শেয়ার করতে, তথ্যাদি আদান প্রদান করতে, পথ খুজেপেতে ও কথা বলায় তারা তাদের নকিয়া ফোনটি ব্যবহার করে থাকেন । নকিয়ার উদ্ভাবিত প্রযুক্তি এবং ডিজাইন বিশ্বের কাছে নকিয়াকে সবচেয় সুপরিচিত ব্র্যান্ড হিসেবে পরিচয় দান করেছে। আরো জানার জন্য, ভিজিট করুনঃ http://www.nokia.com/about-nokia 
</doc>
<doc>
বেনকিউ এমএস ৫০০ মডেলের প্রজেক্টর বাজারে
স্মার্ট টেকনোলজিস (বিডি) লিমিটেড বাজারে নিয়ে এসেছে বেনকিউ ব্রান্ডের এমএস ৫০০ মডেলের মাল্টিমিডিয়া প্রজেক্টর। ২৫০০ ল্যুমেনস এবং ডিএলপি প্রযুক্তি সমৃদ্ধ এই প্রজেক্টরটিতে রয়েছে ৪০০০:১ কনট্রাস্ট রেশিও, এসভিজিএ নেটিভ রেজু্যলুশন, ইউএসবি রিডার, ইউএসবি ডিসপ্লে, ওয়্যারলেস ডিসপ্লে, বিল্ট ইন স্পিকার, ক্লোজড ক্যাপশনিং, ফিল্টার ফ্রি ডিজাইন এবং আরও কিছু আকর্ষনীয় ফিচার। এর বিক্রয়োত্তর সেবা ১ বছর। বিস্তারিত: ০১৭৩০৩১৭৭৮৭।
(সংবাদ বিজ্ঞপ্তি)
</doc>
<doc>
জুমল্যান্সার্স একটি পরিপূর্ণ ফ্রিল্যান্সিং পোর্টাল
লেখক পরিচিতি
লেখকের নাম :  কমপিউটার জগৎ

লেখা সম্পর্কিত
পাবলিশ : ডিসেম্বর ১, ২০০৮

পঠিত: 110 বার

বর্তমান সময়ে জুমলা হচ্ছে ওয়েব ডেভেলপারদের কাছে একটি আলোচিত বিষয়। এটি দিয়ে একদিকে যেমন খুব সহজেই ওয়েবসাইট তৈরি করা যায়, অন্যদিকে জুমলা হতে পারে ফ্রিল্যান্সারদের আয়ের প্রধান উৎস। প্রায় সব ফ্রিল্যান্সিং সাইটেই জুমলার কাজ পাওয়া যায়। তবে শুধু জুমলা ডেভেলপারদের জন্য সম্পূর্ণ একটি ফ্রিল্যান্সিং পোর্টাল হচ্ছে জুমল্যান্সার্স। ফ্রিল্যান্সিং নিয়ে ধারাবাহিক লেখার এই পর্বে জুমল্যান্সার্স সাইটের বিভিন্ন ফিচার নিয়ে আলোচনা করা হলো।
</doc>
<doc>
গুগল-এ প্লাস প্রোফাইল বাধ্যতামূলক

সোশ্যাল নেটওয়ার্কিং সাইট হিসেবে গুগল প্লাস এসেছে বেশ কিছুদিন হল, কিন্তু এখনও ফেসবুক এর সাথে পেরে উঠতে পারেনি তারা। তাই গুগল তাদের অ্যাকাউন্ট তৈরির পদ্ধতিতে কিছু পরিবর্তন এনেছে। এর ফলে নতুন গুগল অ্যাকাউন্ট তৈরি করতে চাইলে একইসঙ্গে গুগল প্লাস প্রোফাইলও তৈরি করতে হবে। খবর টেকক্রাঞ্চ-এর।

গুগলের আওতাধীন বিভিন্ন সেবা যেমন গুগল ডকস, জিমেইল, ইউটিউব ইত্যাদি ব্যবহার করতে গুগল অ্যাকাউন্ট প্রয়োজন হয়। মূলত একটি অ্যাকাউন্ট দিয়েই গুগলের সব ক’টি অ্যাপ্লিকেশন ব্যবহার করা সম্ভব। কিন্তু নতুন এই আপডেটের ফলে এই গুগল অ্যাকাউন্ট তৈরি করতে হলেই ব্যবহারকারীকে একইসঙ্গে গুগল প্লাস প্রোফাইল তৈরি করতে হবে।

টেকক্রাঞ্চ লিখেছে, এর ফলে যারা কেবল গুগল ডকস, ইউটিউব অর্থাৎ যে কোনো একটি বা দু’টি সেবা ব্যবহারের জন্য অ্যাকাউন্ট তৈরি করবেন, তাদের গুগল প্লাস প্রোফাইলগুলো অব্যবহৃতই পড়ে থাকবে। তবে প্রাথমিকভাবে গুগলের লক্ষ্য ব্যবহারকারীদের গুগল প্লাসের আওতায় আনা, এমনটিই মনে করছেন অনেকে।

তথ্যসূত্রঃ বিডিনিউজটোয়েন্টিফোরডটকম
</doc>
<doc>
আসুসের ২জিবি ভিডিও মেমোরীর হাই-এন্ড গ্রাফিক্স কার্ড নিয়ে এলো গ্লোবাল ব্র্যান্

গ্লোবাল ব্র্যান্ড (প্রা:) লিমিটেড বাংলাদেশে নিয়ে এলো আসুসের ইএএইচ৬৯৫০ডিসি২/২ডিআই৪এস মডেলের নতুন হাই-এন্ড গেমিং গ্রাফিক্স কার্ড। এএমডি রেডিয়ন ৬৯৫০ গ্রাফিক্স ইঞ্জিনের এই পিসিআই এক্সপ্রেস ২.১ গ্রাফিক্স কার্ডটিতে রয়েছে ২ জিবি ভিডিও মেমোরী, ৮১০ মেগা হার্জ ইঞ্জিন ক্লক, ৫০০০ মেগা হার্জ মেমোরী ক্লক, ২৫৬-বিট মেমোরী ইন্টারফেস। এএমডি ক্রশফায়ারএক্স টেকনোলজীর এই গ্রাফিঙক্স কার্ডটি মাল্টি-জিপিইউ সাপোর্ট করে, যার সর্বোচ্চ রেজল্যুশন ২৫৬০ বাই ১৬০০ পিক্সেল এবং এইচডিসিপি, মাইক্রোসফট ডাইরেক্ট এক্স ১১, ডাইরেক্ট থ্রিডি ১১ এবং ওপেনজিএল ৪.১ সাপোর্ট করে। এছাড়া এতে রয়েছে ২টি ডিভিআই আউটপুট পোর্ট, ৪টি মিনি ডিসপ্লে পোর্ট, ১টি এইচডিএমআই সংযোগ সুবিধা। মূল্য রাখা হয়েছে ৩০,৫০০/-। যোগাযোগ- ফোন : ০১৭১৩২৫৭৯৩৮, ৮১২৩২৮১।

(সংবাদ বিজ্ঞপ্তি)
</doc>
<doc>
ইন্টারনেটে আড়িপাততে চায় এফবিআই

ফেসবুক, টু্ইটারসহ সামাজিক যোগাযোগ সাইটগুলোতে আড়িপাতার জন্য সফটওয়্যার খুঁজছে যুক্তরাষ্ট্রের গোয়েন্দা সংস্থা ফেডারেল ব্যুরো অব ইনভেস্টিগেশন [এফবিআই]। সামাজিক যোগাযোগ সাইটগুলোর ব্যবহারকারীদের স্ট্যাটাস, কমেন্ট বা ব্যক্তিগত বিভিন্ন তথ্য তদারকির জন্য সফটওয়্যারটির প্রয়োজনীয়তা বোধ করছে প্রতিষ্ঠানটি। সম্প্রতি এফবিআই কাঙ্ক্ষিত সফটওয়্যার পেতে ডেভেলপার প্রতিষ্ঠানের খোঁজে তথ্য চেয়ে চাহিদাপত্র [আরএফআই] প্রকাশ করেছে। গার্ডিয়ান পত্রিকায় প্রকাশিত এফবিআইয়ের এই আরএফআইতে জানানো হয়, সামাজিক যোগাযোগ সাইটগুলো বুদ্ধিমত্তা খোঁজার প্রধান উৎস। কারণ এটির মাধ্যমে কোনো ঘটনা দ্রুত প্রকাশের এবং উন্নয়নশীল পরিস্থিতি তৈরির প্রাথমিক সতর্কতা পাওয়া যায়। সমসাময়িক বিভিন্ন সমস্যা মোকাবেলায় ব্যবহারকারীদের মন্তব্য বা লেখনী গুরুত্বপূর্ণ সিদ্ধান্ত গ্রহণের ক্ষেত্রে সহায়তা করতে পারে এগুলো। সংশ্লিষ্টদের মতে, এসব সাইটে যাতে ব্যক্তি, সরকার বা প্রতিষ্ঠানের বিরুদ্ধে কোনো ধরনের মন্তব্য বা তথ্য প্রকাশ না পায় তা পর্যবেক্ষণের জন্যই সফটওয়্যার খুঁজছে প্রতিষ্ঠানটি। এফবিআইয়ের এই ঘোষণায় শঙ্কিত হয়ে পড়েছেন সামাজিক যোগাযোগ সাইট ব্যবহারকারীরা। কেননা এতে ব্যক্তিগত তথ্যের নিরাপত্তা ঝুঁকির মুখে পড়বে বলে মনে করছেন তারা। ইলেক্ট্রনিক ফ্রন্টিয়ার ফাইন্ডেশনের জেনিফার লিচ এফবিআইয়ের উদ্যোগের সমালোচনা করে বলেন, এর ফলে জনগণের মত প্রকাশ বাধাগ্রস্ত হবে।
হ তুহিন মাহমুদ 
</doc>
<doc>
মার্চে বাংলা উইকিপিডিয়া সম্মেলন

মাতৃভাষা সংগ্রামের ৬০ বছর পূর্তিতে দুই দিনব্যাপী 'বাংলা উইকিপিডিয়া সম্মেলন ২০১২' আয়োজন করা হয়েছে। চট্টগ্রামের ইন্ডিপেন্ডেন্ট ইউনিভার্সিটি, বাংলাদেশ ওপেন সোর্স নেটওয়ার্ক [বিডিওএসএন] ও উইকিমিডিয়া বাংলাদেশের যৌথ আয়োজনে আগামী ২ মার্চ চট্টগ্রামের ইন্ডিপেন্ডেন্ট ইউনিভার্সিটি বাংলাদেশ ক্যাম্পাসে এ সম্মেলন অনুষ্ঠিত হবে। প্রথমবারের মতো আয়োজিত এ সম্মেলনে বিভিন্ন কর্মসূচির মধ্যে থাকছে উইকিপিডিয়া ও মুক্ত সোর্স বিষয়ক সেমিনার, কর্মশালা, মুক্ত আলোচনা, কুইজ ও রচনা প্রতিযোগিতা, চলচ্চিত্র প্রদর্শনী এবং সাংস্কৃতিক অনুষ্ঠান। যে কেউ নিবন্ধনের মাধ্যমে এতে অংশ নিতে পারবে। আয়োজক কমিটির আহ্বায়ক মুনির হাসান জানান, উইকিপিডিয়ার বাংলা উদ্যোগকে সমৃদ্ধ ও এগিয়ে নিতে এই সম্মেলনের আয়োজন করা হয়েছে। ২০০১ সালে শুধু ইংরেজি ভাষায় উইকিপিডিয়া চালুর পর ২০০৪ সালে বাংলা উইকিপিডিয়ার [http://bn.wikipedia.org ] সূচনা হয়। বর্তমানে বাংলা ভাষার সবচাইতে বড় ওয়েবসাইট হচ্ছে বাংলা উইকিপিডিয়া।
</doc>
<doc>
ওয়েবভিত্তিক অর্থনীতির পরিমাণ দ্বিগুণ হবে ২০১৬ সালে
জি২০ভুক্ত দেশগুলোতে ২০১৬ সালের মধ্যে ওয়েবভিত্তিক অর্থনীতির পরিমাণ বর্তমানের তুলনায় প্রায় দ্বিগুণ হবে। মোবাইলে ইন্টারনেট ব্যবহার বৃদ্ধি পাওয়ায় ওয়েবভিত্তিক অর্থনীতি বর্তমানের ২.৩ ট্রিলিয়ন ডলার থেকে ৪.২ ট্রিলিয়ন ডলারে পেঁৗছবে। বিশ্বের অন্যতম ব্যবসা কৌশল পরামর্শক প্রতিষ্ঠান বোস্টন কনসালটিং গ্রুপ (বিসিজি) এ তথ্য জানিয়েছে।
জানা গেছে, আগামী চার বছরের মধ্যে বিশ্বে নতুন করে ৩০০ কোটি ইন্টারনেট ব্যবহারকারী যুক্ত হবে। ফলে বিশ্বের মোট জনগোষ্ঠীর প্রায় ৫০ শতাংশ ইন্টারনেটের আওতায় আসবে।
ই-কমার্সের কারণে ওয়েব অর্থনীতি বড় হয়েছে। ওয়েব ব্যবহার এখন আর বিলাসিতার পর্যায়ে নেই জানিয়ে বিসিজির গবেষক পল জুইলেনবার্গ বলেন, মানুষের চাহিদার কারণে ব্যবসা প্রতিষ্ঠানগুলো ডিজিটাল পদ্ধতিতে প্রবেশ করছে। ফলে দিন দিনই ওয়েবভিত্তিক অর্থনীতির আকার বৃদ্ধি পাচ্ছে।
টেক প্রতিদিন ডেস্ক, সূত্র : বিবিসি।
</doc>
<doc>
উইন্ডোজ ফোন অ্যাপ্লিকেশন তৈরির প্রতিযোগিতা
শীর্ষ সফটওয়্যার তৈরি প্রতিষ্ঠান মাইক্রোসফট এবং অনলাইন পোর্টাল প্রিয়.কম (www.priyo.com) যৌথভাবে আয়োজন করতে যাচ্ছে উইন্ডোজ ফোন ম্যাংগো প্লাটফর্মের অ্যাপ্লিকেশন তৈরি প্রতিযোগিতা ‘উইন্ডোজ ফোন অ্যাপ কন’। ১১ ফেব্রুয়ারি থেকে এ প্রতিযোগিতা শুরু হবে। প্রতিযোগিতার আগে অংশগ্রহণকারীদের প্রশিক্ষণের ব্যবস'া নেয়া হয়েছে। আয়োজক কর্তৃপক্ষ জানিয়েছে, আগামী দিনগুলোতে সফটওয়্যার তৈরির বিশাল ক্ষেত্র দখল করবে মোবাইল ফোন অ্যাপ্লিকেশন। আন্তর্জাতিক অঙ্গনে ছাপ রাখার মতো বুদ্ধিমত্তা বাংলাদেশের ছেলেমেয়েদেরও রয়েছে।
তারা যাতে অ্যাপ্লিকেশন তৈরিতে আগ্রহী হয়ে ওঠে সেজন্যই এ ধরনের প্রতিযোগিতার আয়োজন। কেবল প্রতিযোগিতাই নয়, কিভাবে উইন্ডোজ ফোনের অ্যাপ্লিকেশন তৈরি করতে হবে তার প্রশিক্ষণও দেয়া হবে মাইক্রোসফট বাংলাদেশের পক্ষ থেকে। ১১ ফেব্রুয়ারি বিকেল ৩টায় রাজধানীর আগারগাঁওয়ের আইডিবি ভবনে কিক-অফ সেসনের মাধ্যমে বিস্তারিত ধারণা দেয়া হবে। অনুষ্ঠানের সমন্বয়ক ফাহিম ইবনে সারওয়ার জানিয়েছেন, সেরা অ্যাপ্লিকেশন নির্মাতা পুরস্কার হিসেবে পাবেন নগদ এক লাখ টাকা। এ ছাড়া আকর্ষণীয় আরো ৯টি পুরস্কার রয়েছে পরবর্তী বিজয়ীদের জন্য। অ্যাপ জমা দেয়ার শেষ তারিখ ২৬ মার্চ ২০১২। বাংলাদেশের ১৮ বছরের ঊর্ধ্বে যেকোনো নাগরিক এ প্রতিযোগিতায় অংশ নিতে পারবেন। http://tech.priyo.com/ WPAppCon থেকে প্রতিযোগিতার জন্য নিবন্ধন করা যাবে।
ফেসবুকের http://on.fb.me/wpappcon ঠিকানা
থেকেও বিস্তারিত জানা যাবে। বর্তমানে প্রধানত তিনটি ধারায় এ মোবাইল অ্যাপ্লিকেশনগুলো বিভক্ত, অ্যাপল আইওএস,
গুগলের অ্যানড্রয়েড এবং মাইক্রোসফটের উইন্ডোজ ফোন (ম্যাংগো)।
সফটওয়্যার ডেভেলপাররা এ তিনটির যেকোনো একটিতে দক্ষতা অর্জন করলে, তাদের ভবিষ্যৎ খুবই উজ্জ্বল হবে বলে আশা প্রকাশ করেন প্রতিযোগিতার আয়োজকেরা।
-তথ্যপ্রযুক্তি ডেস্ক
</doc>
<doc>
কাছের টয়লেটের হদিস জানাবে ‘হুগনুড’!

অনলাইন ডেস্ক | তারিখ: ৩০-০১-২০১২

পথে-ঘাটে বেরিয়ে অনেককে মাঝেমধ্যেই টয়লেট বিড়ম্বনায় পড়তে হয়। বিড়ম্বনা বলে বিড়ম্বনা! আর যদি তা কোনো অচেনা জায়গা হয় তাহলেই শেষ! বেড়াতে গিয়ে টয়লেট বিড়ম্বনায় অস্বস্তির মাত্রা কেমন হয়, তা ভুক্তভোগী মাত্রই জানে। কিন্তু স্মার্টফোনের ‘হুগনুড’ অ্যাপ্লিকেশনের কল্যাণে আপনি যদি নেদারল্যান্ডস ভ্রমণেও যান, সেখানকার নিকটস্থ পাবলিক টয়লেটের সন্ধান পেতে মোটেও বেগ পেতে হবে না।
স্মার্টফোনের এই অ্যাপ্লিকেশন ব্যবহার করেই পাওয়া যাবে কাছের টয়লেটের হদিস। সম্প্রতি ইউনিভার্সিটি অব আমস্টারডামের শিক্ষার্থীরা হুগনুড নামের এই অ্যাপ্লিকেশনটি তৈরি করেছে। হুগনুডের অর্থ হচ্ছে ‘অতি প্রয়োজনীয়’। সরকারি তথ্য ব্যবহার করে কাছাকাছি টয়লেটের অবস্থান জানিয়ে দেবে হুগনুড।
এই অ্যাপ্লিকেশনটি পাবলিক এবং সেমি-পাবলিক টয়লেটের মধ্যে পার্থক্য দেখাতে পারবে। ডেইলি মেইল জানিয়েছে, আপাতত কেবল নেদারল্যান্ডসে অ্যাপ্লিকেশনটির ব্যবহার সীমাবদ্ধ থাকলেও উদ্ভাবকেরা আশা করছেন, শিগগিরই এ অ্যাপ্লিকেশনটি পশ্চিমা দেশগুলোতেও জনপ্রিয় হবে।
</doc>
<doc>
এআরএম প্রসেসরে চলবে উইন্ডোজ ৮
এআরএম-এর চিপ সমর্থন করবে উইন্ডোজ ৮। কিন্তু আগে  বলা হচ্ছিল এ অপারেটিং সিস্টেম এআরএম চিপ সমর্থন করবে না। এআরএম চিপ সমর্থনের বিষয়টি নিশ্চিত করেছে মাইক্রোসফট-এর এক হার্ডওয়্যার অংশীদার। খবর সিনেট-এর।
চলতি বছরের ফেব্রুয়ারিতেই এআরএম চিপের জন্য উইন্ডোজ ৮ ডেভেলপারদের হাতে ছেড়ে দেবে মাইক্রোসফট।
২০১১ সালের অক্টোবরে মাইক্রোসফট সিইও স্টিভ বলমার উইন্ডোজ ৮ ঘোষণা দিয়েছিলেন। নতুন অপারেটিং সিস্টেম বিষয়ে শংকা ছিলো এআরএম-এর চিপ সমর্থন করবে না। কিন্তু এআরএম চিপ সমর্থন করার ফলে ডিভাইস নির্মাতারা উইন্ডোজ ৮ চালিত আরো উন্নত ডিভাইস বাজারে আনতে পারবেন বলেই প্রযুক্তি বিশ্লেষকরা বলছেন।
</doc>
<doc>
উঁকি দিচ্ছে সিএস সিক্স

সম্প্রতি ক্রিয়েটিভ স্যুট নির্মাতা প্রতিষ্ঠান অ্যাডোবি তাদের ছবি সম্পাদনার অ্যাপ্লিকেশন ফটোশপ-এর পরবর্তী সংস্করণ সিএস৬ নিয়ে একটি ভিডিও প্রকাশ করেছে। নতুন এই সংস্করণে কী কী থাকছে তা ব্যবহারকারীদের জানাতেই মূলত এই ‘স্নিক পিক’টি প্রকাশ করেছে অ্যাডোবি। খবর ম্যাশএবল-এর।

‘স্নিক পিক #১’ শিরোনামে ফটোশপের অফিসিয়াল ইউটিউব অ্যাকাউন্ট থেকে প্রকাশিত ভিডিওটিতে অ্যাডোবির সিনিয়র প্রোডাক্ট ম্যানেজার ব্রায়ান ও’নিল সিএস৬ এর ‘ক্যামেরা র ৭’ এর কিছু কাজ দেখান। এতে তিনি লো রেজুলিউশনে তোলা আইফেল টাওয়ারের একটি ছবি ফটোশপের ক্যামেরা র ৭-এ ওপেন করে নতুন কিছু টুল ব্যবহার করে দেখান যা ফটোশপ ব্যবহারকারীদের জন্য একেবারেই নতুন। এ ছাড়াও ফটোশপে যোগ করা হয়েছে ডার্ক ইন্টারফেস যার ফলে ব্যবহারকারীরা কাজ করার সময় ছবির উপর বেশি মনোযোগ দিতে পারেন। পাশাপাশি রয়েছে ‘রিচ কার্সর সাপোর্ট’ যা ব্রাশের আকার কিবোর্ড থেকে পরিবর্তনের সময়ে পর্দায় বলে দেবে ব্রাশের সাইজ বা ডায়ামিটার কতো।

ম্যাশএবল জানিয়েছে, ক্যামেরা র ৭ দিয়ে ছবি সম্পাদনার পর সেই কম আলোয় তোলা ছবিটিই হয়ে ওঠে অসাধারণ এক আলোকচিত্র। তবে কবে নাগাদ নতুন সংস্করণ অবমুক্ত করা হবে সে ব্যাপারে কিছু বলেননি ও’নিল।
</doc>
<doc>
ল্যাপটপেও আসছে কাইনেক্ট প্রযুক্তি

অনলাইন ডেস্ক | তারিখ: ৩০-০১-২০১
মাইক্রোসফট উদ্ভাবিত কাইনেক্ট প্রযুক্তি এবার যোগ হচ্ছে ল্যাপটপেও। উইন্ডোজ ৮ অপারেটিং সিস্টেম-চালিত আসুসের নোটবুকে প্রথম যোগ হবে মাইক্রোসফটের এ প্রযুক্তি।
থার্ড পার্টি হার্ডওয়্যার নির্মাতাদের জন্য বিল্ট-ইন কাইনেক্ট সেন্সর লাইসেন্স দেওয়ার পরিকল্পনা করেছে টেক জায়ান্ট মাইক্রোসফট। কাইনেক্ট প্রযুক্তি যোগ হলে জেশ্চার বা অঙ্গভঙ্গির সাহায্যে নোটবুক চালানো সম্ভব হবে।
কাইনেক্ট হচ্ছে মাইক্রোসফটের গেমিং কনসোলে ব্যবহূত প্রযুক্তি। এ প্রযুক্তিটি নিয়ার মোড তৈরি করতে পারে, যার মাধ্যমে অঙ্গভঙ্গি শনাক্ত করা যায় । মাইক্রোসফট জানিয়েছে, ছোটো আকারের একটি ডিভাইস ল্যাপটপের সঙ্গে জুড়ে দিয়ে অঙ্গভঙ্গির সাহায্যে ল্যাপটপেই বিভিন্ন সফটওয়্যার চালানো যাবে। অবশ্য, লাসভেগাসে অনুষ্ঠিত সিইএস মেলায় ডেস্কটপ কম্পিউটারের জন্য কাইনেক্ট প্রযুক্তির কথা জানিয়েছিল মাইক্রোসফট। মাইক্রোসফট সিইও স্টিভ বলমার তার কিনোটে এক্সবক্স এবং ডেস্কটপে কাইনেক্ট প্রযুক্তি ব্যবহারের কথা বলেছিলেন। তবে এবারে ল্যাপটপ কম্পিউটারে এ প্রযুক্তি যোগ হচ্ছে বলেই জানিয়েছে প্রযুক্তি সাইট সিনেট। এদিকে, মাইক্রোসফট থেকে কাইনেক্টের লাইসেন্স দেবার আরও খবর দিয়েছে সংবাদমাধ্যম ‘দ্য ডেইলি’।
প্রযুক্তি বিশ্লেষকেরা বলছেন, টেলিভিশনেও যোগ হচ্ছে কাইনেক্ট প্রযুক্তি। প্রযুক্তিটির প্রতি আগ্রহ দেখিয়েছে এলজি, স্যামসাংয়ের মতো প্রতিষ্ঠানগুলো। এ ছাড়া ছোট আকারের ডিভাইস বা স্মার্টফোনেও কাইনেক্টের মতো প্রযুক্তি যোগ হচ্ছে। সম্প্রতি সফটকাইনেটিক নামের একটি প্রযুক্তি প্রতিষ্ঠান ৬ ইঞ্চি মাপের ডিভাইসেও থ্রিডি জেশ্চার প্রযুক্তি যোগ করার ঘোষণা দিয়েছে।
</doc>
<doc>
বিশ্বের ক্ষুদ্রতম মানচিত্র বানালো আইবিএম

ন্যানো প্রযুক্তি ব্যবহার করে বিশ্বের ক্ষুদ্রতম মানচিত্র তৈরি করেছেন যুক্তরাষ্ট্রের টেক জায়ান্ট ইন্টারন্যাশনাল বিজনেস মেশিনস কর্পোরেশন বা আইবিএম-এর গবেষকরা। ত্রিমাত্রিক এই ‘ন্যানো-ওয়ার্ল্ড’ মানচিত্রটির স্বীকৃতি মিলেছে গিনেস ওয়ার্ল্ড রেকর্ড অর্গানাইজেশন-এর কাছ থেকেও। খবর ডেইলি মেইল-এর।

বিশ্বের ক্ষুদে এ মানচিত্রটির মাপ হচ্ছে ২২ বাই ১১ মাইক্রোমিটার। একদানা লবনের ওপর এরকম প্রায় ১ হাজার মানচিত্র ধরে যাবে।

মানচিত্রটি ২০ ন্যানোমিটার আকারের ৫ লাখ পিক্সেলে পলিমারের ওপর তৈরি করেছেন গবেষকরা। মানচিত্রটি তৈরি করতে সময় লেগেছে ২ মিনিট ২৩ সেকেন্ড। এ মানচিত্রটিকে কেবল মাইক্রোস্কোপ ব্যবহার করেই দেখা যাবে। মাইক্রোস্কোপিক এ মানচিত্র তৈরির সাফল্য ন্যানো-প্রযুক্তির ক্ষেত্রে নতুন সম্ভাবনা তৈরি করবে বলেই গবেষকরা জানিয়েছেন।

বর্তমানে ৩০ ন্যানোমিটারের কমে কোনো কাঠামো দাঁড় করানো খুবই কষ্টসাধ্য এবং ব্যয়বহুল। কিন্তু সম্প্রতি ১৫ ন্যানোমিটার আকৃতির কাঠামো তৈরিতেও সফল হয়েছেন গবেষকরা। ভবিষ্যতে ন্যানো প্রযুক্তির চিপ তৈরি এবং চিকিৎসাক্ষেত্রে এ পদ্ধতি ব্যবহার করা যাবে বলেই গবেষকরা বলছেন।

গবেষণার ফল প্রকাশিত হয়েছে সায়েন্স অ্যান্ড অ্যাডভান্সড মেটিরিয়ালস সাময়িকীতে।
</doc>
<doc>
পদ ছাড়ছেন হোয়াইট হাউজের সিটিও

সম্প্রতি যুক্তরাষ্ট্রের প্রথম চিফ টেকনোলজি অফিসার হিসেবে নিয়োগপ্রাপ্ত অনিশ চোপড়া তার দায়িত্ব থেকে অব্যাহতি নিচ্ছেন বলে জানা গেছে। তার পদ ছাড়ার বিষয়টি নিশ্চিত করেছে হোয়াইট হাউজ সূত্র। খবর এনগ্যাজেট-এর।

যুক্তরাষ্ট্রের প্রথম সিটিও হিসেবে অনিশ নিয়োগ পেয়েছিলেন ২০০৯-এর মে মাসে। দায়িত্বে থাকাকালীন তিনি যেসব কাজ করেছেন তার মধ্যে অন্যতম হচ্ছে ওবামা প্রশাসনের ন্যাশনাল ওয়্যারলেস স্ট্র্যাটেজি যার আওতায় ওবামার ওপেন গভর্নমেন্ট স্ট্রাটেজি রয়েছে, যেমন ডেটা ডট গভ প্লাটফর্ম।

তার পদে কাকে নিয়োগ দেয়া হচ্ছে সে ব্যাপারে কোনো তথ্য এখনো জানা যায়নি। অনিশ চোপড়া পরবর্তীতে কী করতে যাচ্ছেন তাও তিনি জানাননি। তবে দি ওয়াশিংটন পোস্ট জানিয়েছে, তিনি ভার্জিনিয়ার লেফটেন্যান্ট গভর্নর পদের জন্য লড়বেন।
</doc>
<doc>
২ বছর পূর্ণ করলো আইপ্যাড

২৭ জানুয়ারি ২০১০ অ্যাপল সিইও স্টিভ জবস আইপ্যাড নামের একটি ডিভাইসের সঙ্গে পরিচয় করিয়ে দিয়েছিলেন, শুরু হয়েছিল ট্যাবলেট যুগের। ২৭ জানুয়ারি ২ বছরপূর্তি হয়েছে ডিভাইসটির। প্রযুক্তি বিশ্লেষকরা বলছেন, মাত্র ২ বছরের শিশু আইপ্যাডের ভবিষ্যত আরো উজ্জ্বল। খবর ম্যাশএবল-এর।

আইপ্যাড বাজারে আনার সময় প্রযুক্তিবিশ্লেষকরা এ নামটি নিয়ে প্রচুর আলোচনা করেছিলেন। শংকা ছিলো এ নামটি হয়তো জনপ্রিয় হবে না। ডিভাইসটির নাম অ্যাপল রাখার কথা আলোচনায় ছিলো। কিন্তু অ্যাপল আইপ্যাড নামটি রেখে আলাদা বাজার তৈরি করতে সক্ষম হয়েছে।

বছর পেরিয়েই আইপ্যাডের দ্বিতীয় সংস্করণ বাজারে ছাড়ে অ্যাপল। দ্বিতীয় সংস্করণটিও জনপ্রিয়তা পায়। চলতি বছরের মার্চেই হালকা-পাতলা মডেলের আইপ্যাডের তৃতীয় সংস্করণ বাজারে আসতে পারে এমনটাই আলোচনা করছেন প্রযুক্তিবিশ্লেষকরা। তৃতীয় সংস্করণটিও জনপ্রিয়তার দিক থেকে সফল হবে বলে আশা করছেন অ্যাপল-এর নতুন সিইও টিম কুক। ট্যাবলেটের বাজার কম্পিউটারের বাজারকে ছাপিয়ে উঠবে এমনটাই আশা টিম কুকের। শিক্ষার উপকরণ হিসেবে আইপ্যাডের ব্যবহার যাতে আরো বাড়ে এমন প্রযুক্তিই আনছে অ্যাপল।

তবে, প্রযুক্তিবিশ্লেষকরা বলছেন, আইপ্যাডের জনপ্রিয়তার জোয়ারে আল্ট্রাবুক এবং ল্যাপটের হাইব্রিড কোনো ডিভাইসও বাজার দখল করার সম্ভাবনা দেখা যাচ্ছে।
</doc>
<doc>
টিনএজারদের জন্যও উন্মুক্ত হলো গুগল প্লাস

গুগলের সোশাল নেটওয়ার্ক গুগল প্লাস ব্যবহারের বয়সসীমা ১৮ থেকে কমিয়ে ১৩ করছে কর্তৃপক্ষ। ১৩ বছর বয়সীদের সুরক্ষায় নতুন ফিচারও যোগ হচ্ছে গুগল প্লাসে। খবর টাইমস অফ ইন্ডিয়ার।

গুগল প্লাস সার্ভিসটি চালু হবার পর থেকেই বয়সসীমা নির্ধারণ করা হয়েছিলো কমপক্ষে ১৮। তবে স্পেন, দক্ষিণ কোরিয়া এবং নেদারল্যান্ডে এ নীতি প্রযোজ্য হবে না। কারণ এ দেশগুলোতে টিনএজ বয়স ১৩ এর বেশি ধরা হয়।

প্রযুক্তিবিশ্লেষকরা বলছেন, ফেইসবুকের দেখাদেখিই বয়সসীমা কমিয়েছে গুগল। এ সাইটটি জনপ্রিয় করার সব ধরনের পন্থায় নিচ্ছে এ সার্চ জায়ান্ট। বয়সসীমা কমানোর পাশপাশি গুগল আর্থ-এর সঙ্গেও গুগল প্লাস জুড়ে দেয়া হয়েছে বলে জানা গেছে।

বর্তমানে গুগল প্লাস ব্যবহারকারী সংখ্যা ৯ কোটি পেরিয়েছে।
</doc>
<doc>
২০১৬: গড়ে উঠবে ওয়েবভিত্তিক অর্থনীতি
| তারিখ: ৩০-০১-২০১২
২০১৬ সালের মধ্যে জি-২০-ভুক্ত দেশগুলোতে ওয়েবভিত্তিক অর্থনীতি গড়ে উঠবে। যুক্তরাষ্ট্রের একটি পরামর্শক প্রতিষ্ঠান বোস্টন কনসালটিং গ্রুপ এক গবেষণায় এ কথা বলেছে। সার্চ ইঞ্জিন গুগলের সঙ্গে যৌথভাবে পরিচালিত এ গবেষণায় দেখা গেছে, আগামী চার বছরে ৩০০ কোটি মানুষ ইন্টারনেট ব্যবহার করবে, যা বিশ্বের মোট জনসংখ্যার প্রায় ৫০ শতাংশ। এ মুহূর্তে প্রতিবছর প্রায় ২০ কোটি নতুন মানুষ ইন্টারনেট ব্যবহারের দিকে ঝুঁকছে। এ ছাড়া স্মার্টফোনগুলোর দাম দিনে দিনে কমছে।
গবেষণায় বলা হয়, এভাবে কমতে থাকলে ২০১৬ সাল নাগাদ প্রায় ৮০ শতাংশ ইন্টারনেট ব্যবহারকারী স্মার্টফোনে ইন্টারনেট ব্যবহার করবে। স্মার্টফোনই হবে তাদের দৈনন্দিন জীবনের অঙ্গ। এ গবেষণার সঙ্গে সংশ্লিষ্ট গবেষকেরা বলেন, আগামী চার বছরের মধ্যে ইন্টারনেট ব্যবহারের দিক থেকে যে দেশটি সবচেয়ে এগিয়ে থাকবে, সেটি হচ্ছে চীন। ৮০ কোটি মানুষ সেখানে ইন্টারনেট ব্যবহার করবে বলে ধারণা করা হচ্ছে। ৮০ শতাংশ মানুষ মোবাইল ফোনের মাধ্যমে ইন্টারনেট ব্যবহার করবে। প্রযুক্তি প্রতিষ্ঠান আইবিএম বলেছে, তাদের ধারণা, ২০১৫ সালের মধ্যে বিভিন্ন রকমের এক ট্রিলিয়ন যন্ত্রে ইন্টারনেট ব্যবহার করা যাবে। বিশ্ব তখন এসে যাবে হাতের মুঠোয়। —বিবিসি অবলম্বনে রোকেয়া রহমান
</doc>
<doc>
চট্টগ্রামে হবে প্রথম বাংলা উইকি অসম্মেলন
| তারিখ: ৩০-০১-২০১২
প্রথমবারের মতো চট্টগ্রামে হতে যাচ্ছে বাংলা উইকিপিডিয়ার অসম্মেলন। মাতৃভাষা সংগ্রামের ৬০ বছর পূর্তিতে ২ ও ৩ মার্চ চট্টগ্রামের ইনডিপেনডেন্ট ইউনিভার্সিটি বাংলাদেশ ক্যাম্পাসে অনুষ্ঠিত হবে এই আয়োজন। ‘বাংলা উইকিপিডিয়া অসম্মেলন ২০১২’ শিরোনামের এ অসম্মেলনের যৌথ আয়োজক চট্টগ্রামের ইনডিপেনডেন্ট ইউনিভার্সিটি, বাংলাদেশ ওপেন সোর্স নেটওয়ার্ক (বিডিওএসএন) এবং উইকিমিডিয়া বাংলাদেশ। আয়োজক কমিটির আহ্বায়ক ও উইকিপিডিয়া বাংলাদেশের সভাপতি মুনির হাসান জানান, জনমানুষের বিশ্বকোষ উইকিপিডিয়ার (http://wikipedia.org) বাংলা উদ্যোগকে আরও সমৃদ্ধ ও এগিয়ে নেওয়ার জন্য এই আয়োজন করা হয়েছে।
তরুণ প্রজন্মের ক্ষুদ্র একটা অংশের হাত ধরে বাংলা উইকিপিডিয়ার (http://bn.wikipedia.org) সূচনা হয় ২০০৪ সালে। বর্তমানে বাংলা ভাষার সবচেয়ে বড় ওয়েবসাইট হচ্ছে বাংলা উইকিপিডিয়া। তবে দুঃখের বিষয়, পৃথিবীর মোট জনগোষ্ঠীর একটা বড় অংশ বাংলা ভাষাভাষী হলেও বাংলা উইকিপিডিয়ার নিবন্ধের সংখ্যা মাত্র ২২ হাজার এবং এখনো মানসম্মত নিবন্ধের সংখ্যা সন্তোষজনক নয়।
উইকিপিডিয়ার মাধ্যমে ইন্টারনেটে সময় কাটানো আগামী প্রজন্ম অথবা প্রবাসে বেড়ে ওঠা কিশোর-কিশোরীরা জানতে পারবে আমাদের ইতিহাস, ঐতিহ্য, সংস্কৃতির কথা। এই তাগিদ থেকে বাংলা উইকিপিডিয়া অসম্মেলন করার উদ্যোগ নেওয়া হয়েছে বলে জানান তিনি।
আয়োজক কমিটি সূত্রে জানা গেছে, দুই দিনের বিভিন্ন কর্মসূচিতে থাকছে উইকিপিডিয়া এবং ওপেন সোর্সবিষয়ক বিভিন্ন সেমিনার, কর্মশালা, মুক্ত আলোচনা, কুইজ ও রচনা প্রতিযোগিতা, চলচ্চিত্র প্রদর্শনী এবং সাংস্কৃতিক অনুষ্ঠান। স্কুল, কলেজ ও বিশ্ববিদ্যালয়ের শিক্ষার্থীসহ সর্বস্তরের মানুষ নিবন্ধনের মাধ্যমে এই আয়োজনে অংশগ্রহণ করতে পারবে। বিস্তারিত জানা যাবে www.bnwiki2012.org ঠিকানার ওয়েবসাইটে। —নিজস্ব প্রতিবেদক
</doc>
<doc>
শাহরাস্তিতে ডিজিটাল নিয়ে আলোচনা সভা

| তারিখ: ৩০-০১-২০১২
চাঁদপুরের শাহরাস্তির মেহের উত্তর ইউনিয়ন পরিষদে জনগণের দোরগোড়ায় সেবা নিশ্চিত করার বিষয়ে গত শনিবার এক আলোচনা সভা অনুষ্ঠিত হয়েছে। স্থানীয় ইউনিয়ন পরিষদ মিলনায়তনে ইউনিয়ন তথ্য ও সেবাকেন্দ্রের আয়োজনে এটি অনুষ্ঠিত হয়। ইউনিয়ন পরিষদের (ইউপি) চেয়ারম্যান মো. সাইফুল ইসলাম রনির সভাপতিত্বে এতে প্রধান অতিথি ছিলেন নির্বাচন কমিশনের উপসচিব মো. আবদুল বাতেন। বিশেষ অতিথি ছিলেন উপজেলা ভাইস চেয়ারম্যান শাহ মোহাম্মদ আলী ও বিশিষ্ট শিল্পপতি মো. আয়াত আলী ভূঁইয়া।
প্রভাংশু বিমলের সঞ্চালনায় এতে ডিজিটাল বাংলাদেশ গঠনে করণীয় নিয়ে আলোচনা করা হয়।সভায় উপস্থিত ছিলেন সাংবাদিক, শিক্ষক, মসজিদের ইমামসহ এলাকার সর্বস্তরের মানুষ। —শাহরাস্তি (চাঁদপুর) প্রতিনিধি
</doc>
<doc>
হেল্পলাইন
কিছুটা বেশি সময় দেবে ল্যাপটপের ব্যাটারি

| তারিখ: ৩০-০১-২০১২
ল্যাপটপ কম্পিউটারে চার্জ থাকছে না বা দরকারের সময় চার্জ শেষ হয়ে যাচ্ছে—এমন অভিযোগ নতুন নয়। তবে চাইলেই ল্যাপটপের ব্যাটারি থেকে স্বাভাবিক সময়ের চেয়ে আরেকটু বেশি সময় আদায় করে নিতে পারেন।
 এলসিডি মনিটরের উজ্জ্বলতা (ব্রাইটনেস) কমিয়ে রাখুন। উইন্ডোজের কন্ট্রোল প্যানেলের পাওয়ার অপশন থেকে এটা করা যাবে।
 পর্দার রেজ্যুলেশন কমিয়ে রাখতে পারেন। সেই সঙ্গে উইন্ডোজে থাকা আইকনগুলো ব্যবহার করুন, বাড়তি কোনো ‘আইকন প্যাক’ ব্যবহার না করে।
 সিডি কিংবা ডিভিডি-রম ড্রাইভে দরকার সিডি/ডিভিডি ভরে রাখবেন না। কারণ ড্রাইভ থেকে কিছু যদি না-ও চালান, তবু এটি ব্যাটারি থেকে শক্তি নিতে থাকবে, যতক্ষণ পর্যন্ত এর ভেতরে থাকা সিডি বা ডিভিডি থাকবে।
 ব্যাটারির চার্জ কমে এলে যেকোনো ধরনের ইউএসবি ড্রাইভ যেমন পেনড্রাইভ, এক্সটারনাল হার্ডডিস্ক মেমোরি কার্ড রিডার, ডিজিটাল ক্যামেরা ব্যবহার থেকে বিরত থাকুন। কারণ এগুলো ল্যাপটপের ব্যাটারির ওপর চাপ ফেলবে।
 ল্যাপটপে ডাটা কেবেলর মাধ্যমে আইপড বা স্মার্টফোন যুক্ত করা থাকলে সেগুলো ল্যাপটপের ব্যাটারি থেকে নিজে চার্জ নিতে শুরু করে। তাই ল্যাপটপের চার্জ কম থাকা অবস্থায় ল্যাপটপের সঙ্গে এগুলো যুক্ত না করাই ভালো।
 চার্জ কম থাকা অবস্থায় ইন্টারনেট ব্যবহার পরিহার করুন।
 অপ্রয়োজনীয় প্রোগ্রামগুলো স্টার্ট আপে চালু হওয়া বন্ধ করে দিন।
 ল্যাপটপ যত গরম হতে থাকবে, তত এর গতি ধীর হতে থাকবে এ কারণে ব্যাটারির চার্জ শেষ হবে দ্রুত। তাই ল্যাপটপের কুলিং সিস্টেম যথাযথভাবে ব্যবহারের জন্য ‘এয়ার ভেন্ট’ পরিষ্কার করুন নিয়মিত। তবে সাবধান! ল্যাপটপ চালু অবস্থায় কখনোই ‘এয়ার ভেন্ট’ খোলার চেষ্টা করবেন না আর ‘এয়ার ভেন্ট’ খোলা অবস্থাতেও ল্যাপটপ চালাবেন না কখনো। —ফয়সাল হাসান
</doc>
<doc>
আসুস কুইজ প্রতিযোগিতার পুরস্কার বিতরণী অনুষ্ঠিত

সমপ্রতি গ্লোবাল ব্র্যান্ড লিমিটেডের প্রধান কার্যালয়ে অনুষ্ঠিত হয়েছে আসুস নিউ ইয়ার কুইজ প্রতিযোগিতার পুরস্কার বিতরণী অনুষ্ঠান। আসুসের সৌজন্যে গ্লোবাল ব্র্যান্ডের আয়োজনে এ প্রতিযোগিতা অনুষ্ঠিত হয়। এটি ছিল মূলত সামাজিক যোগাযোগ সাইট ফেসবুকভিত্তিক অনলাইন কুইজ প্রতিযোগিতা। নতুন বছর ২০১২ উদ্‌যাপন উপলক্ষে এ প্রতিযোগিতার আয়োজন করা হয়। পাঁচ পর্বের এই প্রতিযোগিতার বিজয়ীরা হলেন যথাক্রমে শামসুল পাটোয়ারী, আহ্‌সান আরইয়ান, তানভীর আহমেদ মুন্না, ফাহিম আহমেদ, এলমা তাহসিন হক। বিজয়ীদের হাতে পুরস্কারগুলো অনুষ্ঠানে গ্লোবাল ব্র্যান্ডের বিভিন্ন কর্মকর্তা উপসি'ত ছিলেন। ভবিষ্যতেও এই ধরনের প্রচারণামূলক কার্যক্রম অব্যাহত থাকবে বলে আয়োজকদের পক্ষ থেকে বলা হয়। আসুস-বাংলাদেশের ফেসবুকের সাইটটি হলো : < www.facebook.com/ASUS.Bangladesh।>
</doc>
<doc>
ডেলের ডিলার মিট

স'ানীয় পরিবেশকদের নিয়ে রাজশাহীতে অনুষ্ঠিত হয়েছে ডেল ডিলার মিট। অনুষ্ঠানে ডেলের বাংলাদেশ অঞ্চলের পণ্য ব্যবস'াপক খলিলুল হক তাদের উৎপাদিত বিভিন্ন মডেলের নোটবুকের বিশেষত্ব নিয়ে একটি তথ্যচিত্র উপস'াপন করেন। সম্মেলনে উপসি'ত ছিল রাজশাহী সদর, নাটোর ও ঈশ্বরদী থেকে আগত তৃণমূল পর্যায়ের পরিবেশকবৃন্দ। অনুষ্ঠানে বাজার প্রবৃদ্ধি ও বিভিন্ন দিক তুলে ধরেন কম্পিউটার সোর্সের পরিচালক এ ইউ খান জুয়েল। এ সময় কম্পিউটার সোর্সের ডেল ব্র্যান্ডের পণ্য ব্যবস'াপক রাশেদ জামান, রাজশাহী শাখা ব্যবস'াপক এন এম আতিকুল হক, ব্যবসায় ব্যবস'াপক তারেকুল হক উপসি'ত ছিলেন।
</doc>
<doc>
আইফোন৫ আসছে


বিশ্বের বহু প্রতীক্ষিত অ্যাপল আইফোন৫ চলতি বছরের জুনে বাজারে আসতে পারে। এরই মধ্যে আইফোন৫-এর উৎপাদনের প্রস'তি নেয়া শুরু হয়ে গেছে। গত বছরে মোট পাঁচ মাস লেগেছিল আইফোন ৪এস উৎপাদন শুরু হয়ে বাজারে আসতে। বরাবরের মতো এবারো গ্রীষ্মেই নতুন পণ্য নিয়ে আসার ধারা অব্যাহত রাখবে বিশ্বের শীর্ষ প্রযুক্তি প্রতিষ্ঠান অ্যাপল। কার্যালয় ও অন্যান্য স'ানে এরই মধ্যে আইফোন৫-এর বিভিন্ন নমুনা দেখা গেছে বলে জানিয়েছেন ফক্সকনের এক কর্মী। ধারণা করা হচ্ছে, ৪ দশমিক ২ থেকে ৪ দশমিক ৩ ইঞ্চির কিউএইচডি স্ক্রিন থাকবে। নতুন আইফোনের রেজুলেশন হবে ৯৬০দ্ধ৫৪০ পিক্সেল। স্যামসাংয়ের তৈরি ২৮ ন্যানোমিটারের কোয়াডকোর এ৬ প্রসেসর ব্যবহার করা হতে পারে এ ফোনটি
</doc>
<doc>
এইচপি ছাড়লেন সাবেক পাম প্রধান

শীর্ষস্থানীয় প্রযুক্তি প্রতিষ্ঠান হেউলেট প্যাকার্ড [এইচপি] থেকে অবসর নিলেন স্মার্টফোন নির্মাতা প্রতিষ্ঠান পামের সাবেক প্রধান নির্বাহী কর্মকর্তা ও অ্যাপল আইপডের অন্যতম ডেভেলপার জন রুবিনস্টেইন। ২০১০ সালে এইচপি পাম কিনে নেওয়ার সময় রুবিনস্টেইন প্রধান নির্বাহী কর্মকর্তা ছিলেন। সর্বশেষ টট ব্রাডলির অধীনে এইচপি পারসোনাল সিস্টেম গ্রুপের একটি পণ্য উদ্ভাবনে তিনি কাজ করছিলেন। এইচপির এক মুখপাত্র জানান, জন এইচপির সঙ্গে তার সব প্রতিশ্রুতি রক্ষা করেছেন। এইচপি ছাড়লেও জন অনলাইনে কেনাবেচার অন্যতম সাইট অ্যামাজনের পরিচালনা পর্ষদের সদস্য থাকছেন। মূলত এইচপি থেকে পাম উদ্ভাবিত মোবাইল অপারেটিং সিস্টেম 'ওয়েবওএস'-এর ব্যর্থতায় এর আগেও রুবিনস্টেইনের অব্যাহতির কথা শোনা গেছে। সর্বশেষ গত বছর এইচপি জানায়, ওয়েবওএসের বদলে স্মার্টফোনের অপারেটিং সিস্টেম হিসেবে গুগলের অ্যান্ড্রয়েড ব্যবহার করবে প্রতিষ্ঠানটি । 
</doc>
<doc>
সরকারি ওয়েবে দরকারি ফরম
 
দৈনন্দিন কাজে বিভিন্ন মন্ত্রণালয়ের ও সরকারি গুরুত্বপূর্ণ দফতরের ফরম প্রয়োজন হয়। সরাসরি অফিসে উপস্থিত না হয়েও এগুলো একই ওয়েবসাইট থেকে সংগ্রহ করা যায়। এ জন্য ফরম ডট গভ সাইটটি দারুণ সহায়ক। সাইটটি বিভিন্ন মন্ত্রণালয় ও বিভাগের ওয়েবসাইটে প্রাপ্ত ফরমগুলোতে সরাসরি লিঙ্ক রয়েছে। সাইটটির সুবিধা হচ্ছে এখান থেকে সংগ্রহ ও প্রিন্ট করা ফর্ম নিজে পূরণ করে যথাযথ কর্তৃপক্ষ বা অফিস বরাবর পাঠানো যাবে। সাইটটির প্রথম পাতায় নিচের দিকে রয়েছে বহুল ব্যবহৃত ফরমসমূহ। এর মধ্যে মেশিন রিডেবল পাসপোর্ট আবেদন, মেশিন রিডেবল ভিসার আবেদন, জন্মনিবন্ধন, মৃত্যু নিবন্ধন, হাতে লিখিত পাসপোর্ট আবেদন, পেনশন, ইন্টারনেট ফর্ম, আয়কর রিটার্ন ও ড্রাইভিং লাইসেন্সের ফরম উল্লেখযোগ্য। এছাড়া সাইটটির ওপরের দিকে সর্বাধিক ব্যবহৃত ফরম, মন্ত্রণালয় অনুসারে, শ্রেণী অনুসারে ফরম পাওয়ার সুযোগ রয়েছে। নির্দিষ্ট ফরম খুঁজে পেতে রয়েছে সার্চ সুবিধা 'খুঁজুন'। সাইটটিতে বাড়তি হসেবে প্রধানমন্ত্রীর কার্যালয়, জাতীয় ওয়েব পোর্টাল, রাষ্ট্রপতির কার্যালয়, জাতীয় সংসদ ও মন্ত্রিপরিষদ বিভাগের ওয়েবসাইট লিঙ্ক দেওয়া আছে। ঠিকানা :www.forms.gov.bd
প্রযুক্তি প্রতিদিন ডেস্ক 
</doc>
<doc>
কাল শেষে হচ্ছে 'আবিষ্কারের খোঁজে'

আগামীকাল শেষ হচ্ছে বেসিস সফট এক্সপো উপলক্ষে তথ্যপ্রযুক্তি ভিত্তিক নতুন উদ্ভাবনী প্রকল্প জমা দেওয়ার সময়। 'আবিষ্কারের খেঁাঁজে ২০১২' শীর্ষক প্রতিযোগিতায় যেকোনো বয়সের শিক্ষার্থী ও পেশাজীবীরা অংশ নিতে পারবে। বিজয়ী দলকে পুরস্কার হিসেবে ১ লাখ টাকা দেওয়া হবে। আয়োজক সূত্র জানায়, বিজ্ঞান ও তথ্য প্রযুক্তির মাধ্যমে তরুণ প্রজন্ম তাদের নতুন নতুন উদ্ভাবনীর ধারণার সৃষ্টি ও সচেতনতাই এই প্রতিযোগিতার উদ্দেশ্য। ঠিকানা :www.softexpo.com.bd 
</doc>
<doc>
ট্যাবলেটের বাজারে ভালো স্থানে অ্যান্ড্রয়েড
ট্যাবলেট কম্পিউটারের বাজারে দ্রুত জনপ্রিয় হয়ে উঠছে গুগলের অ্যান্ড্রয়েড সফটওয়্যার। গত এক বছরে ট্যাবলেট কম্পিউটার বাজারের প্রায় ৩৯ শতাংশ নিজেদের করে নিয়েছে অ্যান্ড্রয়েড-চালিত ট্যাবলেট কম্পিউটার, যা এক বছর আগেও ছিল মাত্র ২৯ শতাংশ। তবে ট্যাবলেট বাজারের প্রায় ৫৮ শতাংশ দখলে রেখে যথারীতি নিজেদের আধিপত্য বজায় রেখে চলেছে অ্যাপলের আইপ্যাড। বাজার গবেষণা প্রতিষ্ঠান স্ট্র্যাটেজি অ্যানালাইটিকস এ তথ্য জানিয়েছে।
এ প্রসঙ্গে স্ট্র্যাটেজি অ্যানালাইটিকসের পরিচালক পিটার কিং জানান, চতুর্থ প্রান্তিকে সারা বিশ্বে দুই কোটি ৬৮ লাখ ট্যাবলেট কম্পিউটার বিক্রি হয়েছে, যা গত বছরের একই সময়ের তুলনায় প্রায় ১৫০ শতাংশ বেশি। এ সময় অ্যাপল আইপ্যাড বিক্রি হয়েছে এক কোটি ৫৪ লাখ আর অ্যান্ড্রয়েড-চালিত ট্যাবলেট কম্পিউটার বিক্রি হয়েছে এক কোটি পাঁচ লাখ।
জানা গেছে, বিভিন্ন প্রতিষ্ঠানের ট্যাবলেট কম্পিউটারে গুগলের অ্যান্ড্রয়েড সফটওয়্যার ব্যবহারের কারণে ট্যাবলেটের বাজার ক্রমেই বড় হচ্ছে। বাজার বিশ্লেষকদের মতে, বর্তমানে ট্যাবলেটের বাজারের পরিমাণ দ্বিগুণের বেশি হওয়ায় নোটবুক কিংবা নেটবুক ক্রমেই বাজার হারাচ্ছে।
মোহাম্মদ শরীফ
সূত্র : ইন্টারনেট
</doc>
<doc>
রিয়েল নেটওয়ার্কের পেটেন্ট ইন্টেলের দখলে
প্রায় এক কোটি ২০ লাখ ডলারের বিনিময়ে রিয়েল নেটওয়ার্কের ১৯০টি পেটেন্ট ও ভিডিও কোডিং প্রযুক্তি কেনার পরিকল্পনা করেছে ইন্টেল। এ পেটেন্টগুলো নিজেদের করে নেওয়ার মাধ্যমে ভবিষ্যতে আরো শক্তিশালী চিপ নির্মাণ করা সম্ভব হবে বলে জানিয়েছে ইন্টেল।
বর্তমানে পেটেন্ট জটিলতায় বিশ্বের শীর্ষস্থানীয় বিভিন্ন প্রযুক্তি নির্মাতা প্রতিষ্ঠানগুলো একে অন্যের বিরুদ্ধে মামলা করায় রিয়েল নেটওয়ার্কের পেটেন্ট কেনার মাধ্যমে আইনি জটিলতা এড়িয়ে চলতেই নতুন এ উদ্যোগ নিয়েছে ইন্টেল।
টেক প্রতিদিন ডেস্ক
সূত্র : ইন্টারনে
</doc>
<doc>
বয়সসীমা কমাল গুগল প্লাস
গুগল প্লাস ব্যবহারকারীদের বয়সসীমা সর্বনিম্ন ১৮ থেকে কমিয়ে ১৩ বছর করা হয়েছে। ফলে এখন থেকে অপ্রাপ্তবয়স্ক টিনএজাররাও যুক্ত হতে পারবে গুগল প্লাস সামাজিক সাইটে। তবে তাদের সুরক্ষায় সাইটটিতে যুক্ত করা হয়েছে বেশ কিছু নতুন ফিচার। গত বছরের জুন মাসে সাইটটি চালু করা হলেও এত দিন শুধু প্রাপ্তবয়স্করাই সাইটটি ব্যবহার করার সুযোগ পেতেন। বর্তমানে গুগল প্লাস ব্যবহারকারীর সংখ্যা প্রায় ৯ কোটি। ধারণা করা হচ্ছে, ফেইসবুকের সঙ্গে প্রতিযোগিতা করতে ব্যবহারকারীদের বয়সসীমা কমিয়েছে গুগল প্লাস কর্তৃপক্ষ। এর ফলে স্বল্প সময়ের মধ্যেই সাইটটির ব্যবহারকারীর সংখ্যা কয়েক গুণ বাড়বে বলে মনে করছে গুগল প্লাস কর্তৃপক্ষ।
টেক প্রতিদিন ডেস্ক, সূত্র : ইন্টারনেট
</doc>
<doc>
ইলাস্ট্রেটরে বাউন্ডিং বক্স অদৃশ্য
ইলাস্ট্রেটরে কাজ করার সময় খুব সহজেই যেকোনো সময় অবজেক্টের বাউন্ডিং বক্সকে অদৃশ্য করা সম্ভব। এ জন্য কিবোর্ডে Ctrl + Shift + B চাপতে হবে।
</doc>
<doc>
চালু হয়েছে ওয়াইম্যাক্স

| তারিখ: ০২-০১-২০১০

লাইসেন্স, অনুমোদন ইত্যাদি সম্পন্ন হয়েছিল ২০০৮ সালেই। কিন্তু তারহীন উচ্চগতির ইন্টারনেট প্রযুক্তি ওয়াইম্যাক্স বাংলাদেশে চালু হয়েছে গত বছরের শেষভাগে। অজের ওয়্যারলেস ব্রডব্যান্ড লিমিটেড কিউবি নামে এ সেবা ঢাকায় চালু করে। এরপর ওয়াইম্যাক্স সেবা চালু করে বাংলা লায়ন।
</doc>
<doc>
ইন্টারনেটে ভোটের ধুম

| তারিখ: ০২-০১-২০১০

ইন্টারনেটের মাধ্যমে ভোট দেওয়ার ধুম পড়েছিল গত বছরের জুলাই মাসে। প্রাকৃতিক সপ্তাশ্চর্য নির্বাচনের দ্বিতীয় পর্বের ভোট দেওয়ার শেষ এক সপ্তাহজুড়ে সারা দেশে মানুষ ভোট দিয়েছে সুন্দরবন ও কক্সবাজারের পক্ষে। অ্যালেক্সা ডট কমের পরিসংখ্যানে দেখা গেছে www.new7wonders.com ঠিকানার ওয়েবসাইটটি সবচেয়ে বেশি (সাড়ে ১৯ শতাংশ) ব্যবহার করা হয়েছে বাংলাদেশ থেকেই। এ প্রতিযোগিতায় শীর্ষ ৭৭টি স্থানের মধ্যে সুন্দরবন ও কক্সবাজার থাকলেও পরে চূড়ান্ত পর্বে উঠেছে সুন্দরবন। ২০১১ সাল পর্যন্ত চলবে চূড়ান্ত পর্বের ভোটাভুটি।
</doc>
<doc>
ইনফরমেটিকস অলিম্পিয়াডে পদক
বছরের আলোচিত ঘটনা

| তারিখ: ০২-০১-২০১০

আন্তর্জাতিক ইনফরমেটিকস অলিম্পিয়াডে (আইওআই) ২০০৯ সালেই প্রথম পদকটি আসে। এতে রৌপ্যপদক পেয়েছেন ঢাকা বিশ্ববিদ্যালয়ের ছাত্র আবিরুল ইসলাম। আগস্টে বুলগেরিয়ায় অনুষ্ঠিত ২১তম আইওআইতে এ সাফল্য আসে। তবে এসিএম আন্তর্জাতিক কলেজিয়েট প্রোগ্রামিং প্রতিযোগিতায় গত বছরও তেমন সাফল্য পায়নি বাংলাদেশের দলগুলো।
</doc>
<doc>
বাংলাদেশ ২০০৯: তথ্যপ্রযুক্তি
ই-কমার্সে উত্তরণের বছর

| তারিখ: ০২-০১-২০১০

বাংলাদেশে অনলাইন ইন্টারনেট চালু হওয়ার ১৩ বছর পর সত্যিকারের ইলেকট্রনিক বাণিজ্য অর্থাত্ ই-কমার্স চালুর অনুমতি মিলল ২০০৯ সালে। বাংলাদেশ ব্যাংক এক প্রজ্ঞাপনে গত বছরের শেষভাগে দেশের সব ব্যাংককে ইলেকট্রনিক মাধ্যমে অর্থ লেনদেন করার অনুমতি দিয়েছে। কেন্দ্রীয় ব্যাংকের এই অনুমোদনের ফলে দেশের মধ্যে ক্রেডিট কার্ডের মাধ্যমে অনলাইনে জিনিসপত্র কেনাকাটা করে দাম পরিশোধ করা যাবে। আবার একই ব্যাংকের এক হিসাব থেকে অন্য হিসাবে অর্থ লেনদেন করা যাবে অনলাইনের মাধ্যমে। সত্যিকারের ই-কমার্সে প্রবেশের জন্য এই অনুমোদন প্রয়োজনীয় ছিল। এর সুফল চলতি বছরে খুব ভালোভাবে পাওয়া যাবে।
নবম জাতীয় সংসদ নির্বাচনে বাংলাদেশ আওয়ামী লীগের নির্বাচনী ইশতেহারে ২০২১ সাল নাগাদ ডিজিটাল বাংলাদেশ গড়ে তোলার অঙ্গীকার ছিল। তাই নির্বাচনে বিজয়ী হয়ে এ দলটি সরকার গঠনের পর সারা বছর ধরেই ডিজিটাল বাংলাদেশ বিষয়টি আলোচনায় এসেছে। তবে ডিজিটাল বাংলাদেশের কোনো রূপরেখা গত এক বছরে সরকার প্রণয়ন করেনি। সবকিছুতে তথ্যপ্রযুক্তির ব্যবহার করে ২০২১ সাল নাগাদ সমৃদ্ধ বাংলাদেশ গড়ে তোলার লক্ষ্য বারবার ব্যক্ত করেছেন সরকারের গুরুত্বপূর্ণ ব্যক্তিরা। সেই সমৃদ্ধ বাংলাদেশকেই তাঁরা বলছেন ডিজিটাল বাংলাদেশ। বছরজুড়েই ডিজিটাল শব্দটি কখনো ইতিবাচক, কখনো নেতিবাচক অর্থে সাধারণ মানুষের মধ্যে আলোচিত হয়েছে।
ইন্টারনেটে সরকারের বিভিন্ন মন্ত্রণালয়, বিভাগসহ নানা দপ্তরের উপস্থিতি আগের চেয়ে বেড়েছে ২০০৯ সালে। বাংলা ভাষায় ওয়েবসাইট তৈরির উদ্যোগও দেখা গেছে বেশ। বাংলাদেশের জাতীয় ওয়েব পোর্টাল বাংলাদেশ ডট গভ ডট বিডির বাংলা সংস্করণ চালু করা হয়েছে ২০০৯ সালের প্রথম ভাগেই। তবে নভেম্বর মাসে এই পোর্টালটি প্রায় দুই সপ্তাহেরও বেশি সময় ইন্টারনেটে দেখা যায়নি, যা ছিল অনাকাঙ্ক্ষিত। মুক্তিযুদ্ধবিষয়ক মন্ত্রণালয়ের ওয়েবসাইটটি (www.molwa.gov.bd) গত বছর বেশ সমৃদ্ধ একটি রূপ পেয়েছে। গত ১৬ ডিসেম্বর এতে মুক্তিযোদ্ধাদের তালিকা প্রকাশ করা হয়েছে। আর তা বাংলায়। এ সাইটকে সমৃদ্ধ করার উদ্যোগ প্রশংসার দাবি রাখে।
দেশের সফটওয়্যার ও তথ্যপ্রযুক্তি-সেবা রপ্তানির হার আগের দু-তিন বছরের চেয়ে গত বছর বেড়েছে। বিশ্ববাণিজ্যে মন্দাবস্থা থাকার পরও ২০০৮-০৯ অর্থবছরে রপ্তানি আয় বেড়েছে ৩২ শতাংশ। এই অর্থবছরে বাংলাদেশ থেকে সফটওয়্যার রপ্তানি হয়েছে মোট তিন কোটি ২৯ লাখ ১০ হাজার ডলারের। তবে বাংলাদেশের তথ্যপ্রযুক্তি খাতের বয়স, অভিজ্ঞতা, সুযোগ-সুবিধার কথা বিবেচনা করলে রপ্তানির এ হার এখনো উল্লেখ করার মতো কিছু নয়। একই খাতে দক্ষিণ এশিয়ার বেশির ভাগ দেশই এর চেয়ে বেশি রপ্তানি আয় করে থাকে।
প্রযুক্তির বিকাশ ও প্রসারের স্বাভাবিক নিয়ম মেনে বাংলাদেশেও তথ্যপ্রযুক্তির ব্যবহার দিন দিন বাড়ছে। গত বছরও এর ব্যতিক্রম দেখা যায়নি। গত বছর প্রথমবারের মতো শাহজালাল বিজ্ঞান ও প্রযুক্তি বিশ্ববিদ্যালয় মুঠোফোনের খুদে বার্তার (এসএমএস) মাধ্যমে স্নাতক শ্রেণীতে শিক্ষার্থী ভর্তির কার্যক্রম শুরু করে। মুঠোফোনের মাধ্যমে বঙ্গবন্ধু নভোথিয়েটারের টিকিট কাটার সুবিধা চালু হয়েছে গত বছর। মোবাইল ফোনের মাধ্যমে বিদ্যুত্ বিল পরিশোধের সুবিধা গত বছর আরও বেশি সম্প্রসারিত হয়েছে।
জীবনযাপনে প্রযুক্তির ব্যবহার আরও বেশি করে দেখা গেছে গত বছর। গত কয়েক বছরের ধারায় ২০০৯ সালেও ল্যাপটপ কম্পিউটারের বিক্রি ছিল উল্লেখযোগ্য। ল্যাপটপ কম্পিউটারের চেয়ে আকারে ছোট এবং দামে সস্তা নেটবুক কম্পিউটারও দেশের বাজারে বেশ বিক্রি হয়েছে গত বছর। আকারে বড়সড় সিআরটি (ক্যাথোড রে টিউব) মনিটর গত বছর দেশের বাজারে প্রায় ছিলই না বলতে গেলে। এর জায়গা দখল করে নিয়েছে এলসিডি (লিকুইড ক্রিস্টাল ডিসপ্লে) মনিটর। উন্নত দেশের মতো জাঁকজমকের সঙ্গে পণ্য বাজারজাত করার চল বেশি দেখা গেছে গত বছর। ডিজিটাল ক্যামেরা, ল্যাপটপ কম্পিউটার ইত্যাদি পণ্যের বিপণনে ফ্যাশন শোর আয়োজনও ছিল উল্লেখ করার মতো। মোবাইল ফোনসেটের ক্ষেত্রে দেখা গেছে, আধুনিক প্রযুক্তির সুযোগ-সুবিধাযুক্ত সেটের চাহিদা বেশি। বরাবরের মতো দেশের বাজারে নকিয়া মোবাইল ফোনসেটের দাপট ২০০৯ সালেও ছিল সবচেয়ে বেশি। তবে সস্তা কিন্তু বেশি সুবিধা থাকায় সাধারণ মানুষের কাছে চীনে তৈরি মোবাইল ফোনসেটের একটা বড় চাহিদা দেখা যায়।
ইন্টারনেটে বাংলায় ব্লগচর্চার হার গত বছর আরও বেড়েছে। বাংলা ব্লগসাইটগুলোয় এখন নিবন্ধিত ব্লগারের সংখ্যা ৫০ হাজারের বেশি। গত বছরের ১৯ ডিসেম্বর বাংলা ব্লগ দিবস পালনের ঘোষণাও দেওয়া হয়েছে।সব মিলিয়ে তথ্যপ্রযুক্তির ব্যবহার গত বছর আরও বেড়েছে, প্রযুক্তি আরও সহজলভ্য হয়েছে—এ কথা বলাই যায়।
</doc>
<doc>
বাগেরহাট হোক ডিজিটাল

| তারিখ: ০২-০১-২০১০

গত বছরের অক্টোবরে ‘বাগেরহাট হোক ডিজিটাল’ স্লোগান নিয়ে বাগেরহাট জেলা শহরে অনুষ্ঠিত হয়েছে দুই দিনের জ্ঞান উত্সব। জেলা প্রশাসনের কাজে কীভাবে তথ্যপ্রযুক্তির ব্যবহার করা যায়, সেসব বিষয় উঠে আসে এ উত্সবে। পাশাপাশি চলে প্রদর্শনী। মূল আয়োজক ছিলআমাদের গ্রাম।
</doc>
<doc>
মুক্ত সফটওয়্যার আন্দোলন

| তারিখ: ০২-০১-২০১০

গত বছর আরও গতি পেয়েছে মুক্ত সফটওয়্যার আন্দোলন। বছরের শেষভাগে মুক্ত অপারেটিং সিস্টেম উবুন্টু এবং ওপেন অফিস ডট অর্গের বাংলা সহায়িকা ইন্টারনেটে ছাড়ে সংগঠনটি।
</doc>
<doc>
আর্থিক প্রতিষ্ঠানের জন্য তথ্যপ্রযুক্তি

| তারিখ: ০২-০১-২০১০

গত বছর সিটি ফাউন্ডেশন ও ডিনেট আয়োজন করে আর্থিক প্রতিষ্ঠানের জন্য তথ্যপ্রযুক্তি প্রকল্প তৈরির এক প্রতিযোগিতা। ই-এসএমএস ব্যাংকিং প্রকল্পের জন্য এতে প্রথম পুরস্কার পায় ইউনিভার্সিটি অব লিবারেল আর্টস, বাংলাদেশ।
</doc>
<doc>
যেকোনো মোবাইল ফোনে আড়ি পাতা সম্ভব?

| তারিখ: ০৩-০১-২০১০

পৃথিবীর ৪০০ কোটি মোবাইল ফোন ব্যবহারকারীর যে কারও ফোনালাপে এখন আড়ি পাতা যাবে! মোবাইল ফোনে কথা বলার গোপনীয়তা রক্ষার্থে যে এনক্রিপশন বা গোপন সংকেত ব্যবহার করা হয়, সম্প্রতি তার বিস্তারিত উন্মোচন করেছেন বলে ঘোষণা দেন একজন জার্মান কম্পিউটার বিজ্ঞানী। গ্লোবাল সিস্টেম ফর মোবাইল কমিউনিকেশনস (জিএসএম) প্রযুক্তিতে মোবাইল ফোনের তথ্য আদান-প্রদানের গোপনীয়তা রক্ষায় এ৫/১ নামের এনক্রিপশন কোড পদ্ধতি ব্যবহার করা হয় বিশ্বব্যাপী। এই সংকেত ভাঙতে পাঁচ মাস ধরে একদল গবেষক নিয়ে কাজ করছেন বিজ্ঞানী কারস্টেন নল। বর্তমানে পৃথিবীর সবচেয়ে জনপ্রিয় মোবাইল ফোন নেটওয়ার্ক প্রযুক্তি হলো জিএসএম। বিজ্ঞানী নলের কথা যদি ঠিক হয়, তাহলে অপরাধীসহ যে কেউ ইচ্ছে করলে জিএসএম প্রযুক্তির যেকোনো মোবাইল ফোনে অন্যের ফোনালাপে আড়ি পাততে পারবে। নল বার্লিনে এক সম্মেলনে বলেন, ‘আমরা দেখিয়েছি যে জিএসএমের নিরাপত্তাব্যবস্থা যথেষ্ট নয়। আমরা সবাইকে এই আশু বিপদ সম্পর্কে জানাতে চেষ্টা করছি। আমরা আশা করছি, গ্রাহকদের কাছ থেকে আরও ভালো কোনো এনক্রিপশনের জন্য জোরালো দাবি ও চাপ আসবে।
এ৫/১ সংকেত ভাঙার ব্যাপারে নিরাপত্তাব্যবস্থাটির প্রবর্তক ও নিয়ন্ত্রক সংস্থা জিএসএম অ্যাসোসিয়েশনের একজন মুখপাত্র জানান, ‘কোড ভাঙার বিষয়টি মারাত্মক অপরাধের শামিল। ব্যাপারটি আমরা হালকাভাবে নেব না।’ এর জবাবে কারস্টেন নল বিবিসিকে জানান, প্রতিবেদনটি প্রকাশের আগে তিনি আইনজীবীর সঙ্গে কথা বলে নিয়েছেন। তিনি বিশ্বাস করেন, বিষয়টি যথেষ্ট বৈধ। গেম খেলার একটি কম্পিউটার আর তিন হাজার ডলার খরচ করলে যেকোনো ফোনে আড়ি পাতা সম্ভব এখন।’ এ৫/১ কোডটি ২২ বছর আগে প্রবর্তন করা হয়েছিল। এই সংকেতটি মূলত মোবাইল ফোন ও বেইজ স্টেশনগুলোর বেতার কম্পাঙ্ক (রেডিও ফ্রিকোয়েন্সি) ৮০টির বেশি চ্যানেলের মধ্যে বারবার পরিবর্তন করার মাধ্যমে তথ্য আদান-প্রদানের নিরাপত্তা দেওয়ার কাজ করে। ১৯৯৪ সালে প্রথমবারের মতো সংকেতটির ব্যাপারে নিরাপত্তা দুর্বলতার অভিযোগ ওঠে। তবে মোবাইল এনক্রিপশনের বিভিন্ন প্রতিষ্ঠান নলের এই ‘ক্র্যাক’ করার বিষয়টি মানতে নারাজ। তাদের মতে, এই সংকেত ভাঙা হয়তো সম্ভব, তবে এ জন্য শত কোটি টাকার সরঞ্জাম লাগবে। আর এমন আয়োজন কোনো সরকার বা বিরাট বড় সংগঠিত অপরাধ বাহিনীর দ্বারা সম্ভব হতে পারে। নিরাপত্তা ভাঙার এই বিষয়টি ‘অবাস্তব’ বলে আখ্যায়িত করেন তিনি। —বিবিসি অবলম্বনে জাবেদ সুলতান
</doc>
<doc>
৮০ হাজার ইন্টারনেট ক্যাফেতে চীনা নজরদারি

| তারিখ: ০৩-০১-২০১০

চীনের কর্তৃপক্ষ সে দেশের ৮০ হাজার ইন্টারনেট ক্যাফেতে ৪০ লাখ ৬৫ হাজারের বেশি কম্পিউটার স্থাপন করেছে। সহিংস বা অশ্লীল অনলাইন গেমস প্রতিরোধে কর্তৃপক্ষ এই উদ্যোগ নিয়েছে। রাষ্ট্রীয় গণমাধ্যমের খবরে সম্প্রতি এ কথা বলা হয়েছে।
চীনের সংস্কৃতিমন্ত্রী কাই উর বরাত দিয়ে বার্তা সংস্থা সিনহুয়া জানায়, তাঁর মন্ত্রণালয় এ বছর সহিংস ও অশ্লীল বিষয়বস্তু রয়েছে এমন ২১৯টি ইন্টারনেট গেমস নিষিদ্ধ করেছে এবং বেশ কয়েকটি ওয়েবসাইট বন্ধ করে দিয়েছে। সিনহুয়া জানায়, চীনের সংস্কৃত মন্ত্রণালয় দ্রুত প্রসারমাণ অনলাইন গেমসের ক্ষেত্রে কিছু সুনির্দিষ্ট নীতিমালা প্রণয়ন এবং ভবিষ্যতে অনলাইন গেমসের ছাড়পত্র দেওয়ার ব্যবস্থা উন্নত করার পরিকল্পনা করেছে। চীনে ইন্টারনেটের ব্যবহার দিন দিন বাড়ছে। চায়না ইন্টারনেট নেটওয়ার্ক ইনফরমেশন সেন্টারের হিসাব অনুযায়ী, বর্তমানে চীনে ইন্টারনেট ব্যবহারকারীর সংখ্যা ৩৩ কোটি ৮০ লাখ। দেশটিতে ইন্টারনেট গেমারের সংখ্যা গত জুন মাসে ছিল ২১ কোটি ৭০ লাখ। —এএফপি অবলম্বনে মাহমুদুর রহমান
</doc>
<doc>
নানা তথ্য নিয়ে এসেছে বিডিপোর্টাল

| তারিখ: ০৩-০১-২০১০

কম খরচে ওয়েবসাইট তৈরির সুবিধাসহ ইন্টারনেটে আয় করার কৌশল, ডোমেইন নিবন্ধন এবং ওয়েবসাইট প্রকাশের (হোস্টিং) বিভিন্ন পদ্ধতি নিয়ে চালু হয়েছে ওয়েবসাইট বিডিপোর্টাল ২৪। এ ছাড়া প্রযুক্তিবিষয়ক নানা তথ্য, বিভিন্ন ওয়েবসাইটের ঠিকানা, ক্রিকেট খেলার ফলাফল প্রভৃতিও রয়েছে এ পোর্টালে। এর ঠিকানা: www.bdportal24.info। —বিজ্ঞপ্তি
</doc>
<doc>
এসপির কেসিং বাজারে

| তারিখ: ০৩-০১-২০১০

সেফ আইটি সার্ভিসেস লি. বাজারে এনেছে এসপির নতুন সাতটি ডেস্কটপ কম্পিউটারের কেসিং। এসব কেসিংয়ে আছে ‘এজ বেন্ডিং’ নকশা, বিভিন্ন আকারের মাদারবোর্ড লাগানোর সুবিধা, ইত্যাদি। এর আবরণটি মরিচারোধকসহ বিভিন্ন বৈশিষ্ট্য। দাম এক হাজার ৬০০ টাকা। —বিজ্ঞপ্তি
</doc>
<doc>
আপডেট
র‌্যাম ও মনিটরের দাম কমছে

| তারিখ: ০৩-০১-২০১০

ঢাকার কম্পিউটারের বাজারগুলোতে র‌্যামের পাশাপাশি এখন মনিটরের দামও কমতে শুরু করেছে। গত সপ্তাহ থেকে মনিটরের দাম কমা শুরু হয়েছে বলে বিক্রেতারা জানান। গতকাল শনিবারপাওয়া যন্ত্রাংশের দাম নিচে দেওয়া হলো—
প্রসেসর: ইন্টেল কোর আই ৫ (২.৮ গি.হা.) ১৬০০০ টাকা। কোর আই ২.৬৬ গি.হা. ৯২০ ৩২০০ টাকা। ইন্টেল সেলেরন ১.৮ গি.হা. ২৮০০ টাকা। ইন্টেল পেন্টিয়াম ডুয়েল কোর ২.৬ গি.হা. ৫৭০০ টাকা। পেন্টিয়াম ডুয়েল কোর ই ৫২০০ ২.৫ গি.হা. ৫২০০ টাকা। কোর টু কোয়াড কিউ ৯৪০০ টাকা। ২.৬৬ গি.হা. ১৭৭০০ টাকা। ৮৪০০ ২.৬৬ গি.হা. ১৩৪০০ টাকা।ইন্টেল কোর টু ডুয়ো ২.৮ গি.হা. ই৮২০০ ১৩২০০ টাকা। ইন্টেল কোর টু ডুয়ো ই৭৫০০ ২.৯৩ গি.হা. ৮৮০০ টাকা। মাদারবোর্ড: ইন্টেল ডিপি ৫৫ ডব্লিউবি এলজিএ ১১৫৬ (ডিডিআরএ) ১০০০০ টাকা। ইন্টেল ডিজি ৪৫আইডি ৮৪০০ টাকা। ডিজি ৪১আরকিউ ৫২০০ টাকা। ৪১টিওয়াই ৫৭০০ টাকা। ইন্টেল ৪৩এনবি ৬৭০০ টাকা। আসুস জি৩১ ৩৯০০ টাকা। ফক্সকন জি৩১ ৩৩০০ টাকা। র্যাম: ২ গি.বা. ডিডিআর ২ (৮০০-) ২৪০০ টাকা। ১ গি.বা. ডিডিআর১২ ১৫০০ টাকা; টুইনমস ২ গি.বা. ডিডিআর-৩ ৩০০০ টাকা। হার্ডডিস্ক ড্রাইভ: ১৬০ গি.বা. (৭২০০ আরপিএম) ২৮০০ টাকা। ৩২০ গি.বা. ৩০০০ টাকা। ৫০০ গি.বা. ৩৯০০ টাকা। ১ টেরাবাইট ৬৮০০ টাকা। পেনড্রাইভ: ২ গি.বা. ৫০০ টাকা; ৪ গি.বা. ৯০০ টাকা; ৮ গি.বা. ১৩০০ টাকা। এলসিডি মনিটর: ফিলিপস ১৮.র্৫র্ ৮৩০০ টাকা; ডেল ১র্৭র্ ৭৯০০ টাকা। স্যামসাং ১৮.র্৫র্ ৮৩০০ টাকা। এলজি ২১.র্৫র্ ১১৫০০ টাকা। এইচপি ১৮.র্৫র্ ৮৩০০ টাকা। স্যামসাং ২র্২র্ ১৩৫০০ টাকা, বেনকিউ ২১.র্৫র্ ১১৫০০ টাকা। গ্রাফিকস কার্ড: গিগাবাইট জিভি ১ গি.বা. ৯৫০০ জিটি ৪৬৫০ টাকা। গিগাবাইট পিসিআই এক্সপ্রেস ১ গি.বা. ৯৫০০ জিটি ৪৪০০ টাকা। স্যাফায়ার (এইচডি ৪৮৩০) ৫১২ মে.বা. ৮৫০০, এ২০ ৪৩৫০ ১ গি.বা. ৪৩৫০ টাকা। পিসিআই এক্সপ্রেস ৪,৫৫০ এইচডি ৫১২ মে.বা. ৪,৭০০ টাকা, এক্সএফএস এক্সপ্রেস ১ গি.বা জিএফ ৯৪০০ জিটি ৪,৩০০ টাকা। ফক্সকন জিফোর্স পিসিআই ১০,৫০০ টাকা। ডিভিডািইটার/রিরাইটার: সামসাং ৫২x২৪x৫২এক্স ২২০০ টাকা এবং আসুস ৫২x৩২x৫২এক্স ২২০০ টাকা, সনি ডিভিডি-আরডব্লিউ ২১০০ টাকা।ডিভিডি-রম ড্রাইভ: আসুস ১৮এক্স ১,৪০০ টাকা, ১,৩৫০ টাকা এবং বেনকিউ ১৬এক্স ১৩০০ টাকা। কমবো ড্রাইভ: সনি ১৫৫০, বেনকিউ ১৭৫০ টাকা। কেসিং: ১৫০০ থেকে ২২০০ টাকা। মাউস: ১০০ থেকে ৯০০ টাকা। কিবোর্ড: সাধারণ ২৫০ থেকে ৩৫০ টাকা। মাল্টিমিডিয়া ৬০০ টাকা। স্পিকার: ক্রিয়েটিভ ইনস্পায়ার (৫: ১) ৫৩০০ টাকা, (৭: ১) ৯৮০০ টাকা, (৪: ১) ৪০০০ টাকা, (২: ১) ২৭০০ টাকা। মাইক্রোল্যাব (২: ১) ১৭০০ থেকে ১৮০০ টাকা, (৫: ১) ৪৫০০ টাকা, ক্রিয়েটিভ এসবিএস (এ৩০০) ২৫০০ টাকা। জিপিআরএস মডেম: আসুস ইউএসবিটি ৭১০০ টাকা, মবিডাটা ৩৫০০ টাকা (ইউএসবি)। হ্যান (ইউএসবি) ৩২০০ টাকা। টিভিকার্ড: এভারমিডিয়া এক্সটারনাল (ইউএসবি) ৪০০০ টাকা ও ইন্টারনাল ২৮০০ টাকা, গেডমি (ইউএসবি) টিভিকার্ড ২৫০০, রিয়ালভিউ এক্সটারনাল (এলসিডি) ২০০০ টাকা ও গেড মি (এলসিডি) ২০০০ টাকা। প্রিন্টার: ক্যানন পিক্সমা আইপি ১৯৮০ ২৯০০ টাকা, এইচপি১৩৬০ ডেস্কজেট ২৭০০ টাকা, লেক্সমার্ক জেট ১৩২০ ৩০০০ টাকা, এপসন সি৫৯ ৩৩০০ টাকা, এইচপিসি ১০০৫, ৮৫০০ টাকা; লেক্সমার্ক ই১২০এন ৭০০০ টাকা, ব্রাদার এইচএল ২১৪০-৭৫০০ টাকা, এমএফসি ৭৩৪০ থেকে ২৩৫০০ টাকা। —সংগ্রহ: মহিম আজিম
এখানে শুধু যন্ত্রাংশের দাম দেওয়া হয়েছে। পুরো কম্পিউটার কেনার ক্ষেত্রে যন্ত্রাংশ সংযোজন খরচ ও সার্ভিস চার্জ যুক্ত হবে।
</doc>
<doc>
টুইটারে জাপানের প্রধানমন্ত্রী

| তারিখ: ০৪-০১-২০১০

জাপানের প্রধানমন্ত্রী ইউকিও হাতোইয়ামা নতুন বছরের শুরুতে খুদে ব্লগ লেখার (মাইক্রোব্লগিং) ও সামাজিক যোগাযোগের ওয়েবসাইট টুইটার ব্যবহার করা শুরু করেছেন। পাশাপাশি ইন্টারনেটে নিজস্ব একটি ব্লগসাইটও চালু করেছেন তিনি।দেশে জনসমর্থন কমে যাওয়ার মুখে জনগণের সঙ্গে যোগাযোগ করার জন্য তিনি এভাবে ইন্টারনেটের আশ্রয় নিয়েছেন।
হাতোইয়ামা ১ জানুয়ারি থেকে টুইটার ব্যবহার করা শুরু করেন এবং জাপানি ভাষায় নিজস্ব একটি ব্লগসাইটের উদ্বোধন করেন। টুইটারে দেওয়া তাঁর প্রথম বার্তায় হাতোইয়ামা সবাইকে নতুন বছরের শুভেচ্ছা জানান। তিনি বলেন, ‘আমার লক্ষ্য হচ্ছে প্রতিদিন একটি করে বার্তা লেখা। যুক্তরাষ্ট্রের সান ফ্রান্সিসকোভিত্তিক টুইটার গত বছরের এপ্রিল মাসে জাপানি ভাষায় সেবা চালু করে। ‘হাতো ক্যাফে’ নামের নিজস্ব ব্লগে হাতোইয়ামা লিখেছেন, ‘জনগণ ও রাজনীতির মধ্যে দূরত্ব ঘোচানোর প্রাথমিক পদক্ষেপ হিসেবে আমি এই ব্লগ খুলেছি।’ হাতোইয়ামা তাঁর ব্লগে নিজ অফিস কক্ষের ছাদের একটি ছবি আপলোড করেছেন। নিজের মোবাইল ফোনের ক্যামেরা দিয়ে ছাদের ছবি তুলেছেন বলে হাতোইয়ামা জানান। টুইটারে হাতোইয়ামার ঠিকানা http://twitter.com/hatoyamayukio। তাঁর ব্লগসাইটের ঠিকানা http://hatocafe.kantei.go.jp/। গত মাসে চালানো এক জরিপে দেখা গেছে, হাতোইয়ামার প্রতি জনসমর্থন এখন ৫০ শতাংশেরও কম।
—পিটিআই অবলম্বনে মাহমুদুর রহমান
</doc>
<doc>
ই-বুকেও পাইরেসি

| তারিখ: ০৪-০১-২০১০

এবার পাইরেসি হচ্ছে ডিজিটাল ই-বুকে। গত সেপ্টেম্বরে ডন ব্রাউনের জনপ্রিয় উপন্যাস দ্য লস্ট সিমবল প্রকাশের পর বইটি আমাজন ডট কমে বিক্রি হয়েছে অনেক বেশি। এ সাইট থেকে বই বিক্রির ২৪ ঘণ্টা পরই ফাইল ভাগাভাগির সাইট র্যাপিড শেয়ার ও বিটটরেন্টের মাধ্যমে বিনামূল্যে প্রায় এক লাখবার নামানো (ডাউনলোড) হয়েছে বইটি!
এ ধরনের ডিজিটাল পাইরেসির ক্ষেত্রে ব্যবহূত হয়েছে ইলেকট্রনিক বই পড়ার যন্ত্র আমাজনের কিন্ডল, সনি রিডার, বার্নস ও নোবেল নুক। এ অবস্থায় ই-বুক পাইরেসির ব্যাপারটি বেশ বেড়ে যাচ্ছে বলে মন্তব্য করেছেন বিশেষজ্ঞরা। অ্যাসোসিয়েশন অব আমেরিকান পাবলিশার্সের (এএপি) তথ্য অনুযায়ী, গত বছর প্রায় ৩ কোটি ৭০ লাখডলারের ই-বুক বিক্রি হয়েছে, যা এর আগের বছরের তুলনায় অনেক বেশি। ই-বুক প্রকাশনী সংস্থার মতে, বিক্রীত ই-বুকের চেয়ে পাইরেসির মাধ্যমে নামিয়ে নেওয়ার হার বেশি। ই-বুকের পাইরেসির কারণে অনেক লেখক নিজের বই ডিজিটাল করার বিপক্ষে। পাইরেসির হার কমাতে অনেক ক্ষেত্রে ছাপানো বই প্রকাশের অনেক পর ডিজিটাল বই প্রকাশ করে থাকেন ই-বুক প্রকাশকেরা। তার পরও থেমে নেই ই-বুক পাইরেসি। —সিএনএন
</doc>
<doc>
খুলনায় মুক্ত সফটওয়্যারের কর্মশালা

| তারিখ: ০৪-০১-২০১০

খুলনা ওপেন সোর্স নেটওয়ার্ক ও খুলনা জেলা প্রশাসনের আয়োজনে গত শুক্রবার অনুষ্ঠিত হয়েছে মুক্ত সফটওয়্যার ও আউটসোর্সিং কর্মশালা। দিনব্যাপী এই আয়োজনে খুলনা বিশ্ববিদ্যালয়, খুলনা প্রকৌশল ও প্রযুক্তি বিশ্ববিদ্যালয়সহ (কুয়েট) বিভিন্ন শিক্ষাপ্রতিষ্ঠানের শিক্ষার্থী ও পেশাজীবীরা অংশ নেন। কর্মশালায় ওয়েবসাইট তৈরির জনপ্রিয় মুক্ত সফটওয়্যার জুমলা, মুক্ত অপারেটিং সিস্টেম উবুন্টু ও ফ্রি-ল্যান্স আউটসোর্সিংয়ের বিভিন্ন বিষয়ে আলোচনা করা হয়।
এ সময় অনুষ্ঠিত এক মুক্ত আলোচনা সভায় বক্তৃতা করেন শাহজালাল বিজ্ঞান ও প্রযুক্তি বিশ্ববিদ্যালয়ের অধ্যাপক মুহম্মদ জাফর ইকবাল, খুলনার জেলা প্রশাসক এন এম জিয়াউল আলম, ডিজিটাল বাংলাদেশ খুলনা ফোরামের আহ্বায়ক শেখ আবদুল কাইয়ুম, খুলনা বিশ্ববিদ্যালয়ের কম্পিউটার বিজ্ঞান ও প্রকৌশল বিভাগের প্রধান মাহাবুবুর রহমানসহ অনেকে।সভা সঞ্চালনা করেন বাংলাদেশ ওপেন সোর্স নেটওয়ার্কের সাধারণ সম্পাদক মুনির হাসান। মুক্ত আলোচনা শেষে কুয়েটের কম্পিউটার বিজ্ঞান বিভাগের প্রধান কে এম আজহারুল আলমকে সভাপতি এবং নাহিদুল ইসলামকে সাধারণ সম্পাদক করে কমিটি ঘোষণা করা হয়। —নুরুন্নবী হাছিব
</doc>
<doc>
আসুসের নতুন বছর ও পণ্য প্রদর্শনী উদ্বোধন

| তারিখ: ০৪-০১-২০১০

গ্লোবাল ব্র্যান্ড প্রা. লি. নববর্ষ উপলক্ষে ঢাকার বিবিএস কম্পিউটার সিটিতে ‘আসুস নতুন বছর উদ্যাপন’ নামের এক প্রদর্শনীর আয়োজন করেছে। গতকাল রোববার এ আয়োজনের উদ্বোধন করেন বাংলাদেশ কম্পিউটার সমিতির (বিসিএস) সভাপতি মোস্তাফা জব্বার। এ সময় উপস্থিত ছিলেন বিসিএসের সাধারণ সম্পাদক ও কম্পিউটার সিটির সভাপতি মজিবুর রহমান স্বপনসহ আরও অনেকে।
সপ্তাহব্যাপী এই প্রদর্শনীর মাধ্যমে আসুসের নতুন এফ৬ভিই-পি৮৭০০, ইউ৫০ভিজি-টি৯৪০০,এফ৮২কিউ-টি৬৬০০, কে৪০আইজে-টি৪৩০০ মডেলের ল্যাপটপ কম্পিউটার এবং ই পিসি ১১০১এইচএ বাজারে ছাড়া হচ্ছে। অনুষ্ঠানে এসব নতুন পণ্যের সঙ্গে পরিচয় করিয়ে দেন গ্লোবাল ব্র্যান্ডের চেয়ারম্যান এ এস এম আবদুল ফাত্তাহ, ব্যবস্থাপনা পরিচালক রফিকুল আনোয়ার এবং পরিচালক জসিম উদ্দিন খন্দকার। তাঁরা বলেন, চলতি বছর আরও উন্নত প্রযুক্তি বাজারে নিয়ে আসা হবে বলে বক্তারা উল্লেখ করেন। প্রদর্শনী চলার সময় কম্পিউটার সিটি থেকে প্রতিটি আসুস ল্যাপটপের সঙ্গে ক্রেতারা পাবে একটি স্ক্র্যাচ কার্ড। স্ক্র্যাচ কার্ডে উপহার হিসেবে রয়েছে গিফট ভাউচার, নগদ ছাড়, ই-পিসি, ডিজিটাল ক্যামেরা, পেনড্রাইভ ইত্যাদি। প্রদর্শনী চলবে ৯ জানুয়ারি পর্যন্ত। —বাদল খান
</doc>
<doc>
এসপিএসএস প্রশিক্ষণ

| তারিখ: ০৪-০১-২০১০

ঢাকা বিশ্ববিদ্যালয়ের পরিসংখ্যান, প্রাণপরিসংখ্যান ও তথ্যপরিসংখ্যান বিভাগের আয়োজনে শুরু হচ্ছে এসপিএসএস প্রশিক্ষণ কোর্স। চিকিত্সক, গবেষক ও ছাত্রছাত্রীদের জন্য কোর্সটি বিশেষভাবে উপযোগী। ফোন: ০১৭১৫৬৬৯২০১। —বিজ্ঞপ্তি
</doc>
<doc>
প্রোগ্রামিং কর্নার
উবুন্টুতে এক্সএএমপিপি ইনস্টল

| তারিখ: ০৪-০১-২০১০

ডেস্কটপ কম্পিউটারকে ওয়েবসাইট রক্ষণবেক্ষণের সার্ভার হিসেবে রূপান্তর করা যায়। মুক্ত অপারেটিং সিস্টেম উবুন্টুতে এ কাজটি করতে এক্সএএমপিপি ফাইল ইনস্টল করে নিতে হবে।
ইন্টারনেট থেকে এক্সএএমপিপি ফাইলটা যেখানে নামানো হয়েছে।সেখান থেকে ফাইলটা /opt ফোল্ডারে এক্সট্রাক্ট করতে হবে। ফাইলটি ডেস্কটপে থাকলে টারমিনাল খুলে cd Desktop নির্দেশলিখুন। এর পরের ধাপগুলো সম্পন্ন করতে ব্যবহারকারীকে সুপার ইউজার মোডে কাজ করতে হবে।
সুপার ইউজার মোড চালু করতে টারমিনালে sudo -s লিখলে এবং tar xvfz xampp-linux-1.7.2.tar.gz -C /opt নির্দেশটি ব্যবহার করলে /opt ফোল্ডারে ফাইলটি এক্সট্রাক্ট হয়ে যাবে। এবার এক্সএএমপিপি চালু করতে টারমিনালে /opt/lampp/lampp start নির্দেশ লিখুন। এবার /htdocs ফোল্ডারের পারমিশন পরিবর্তন করতে chown YOUR_USER_NAME -R /opt/lampp/htdocs
নির্দেশব্যবহার করুন। এক্সএএমপিপি চালু ও বন্ধ করতে এটও ব্যবহার করতে চাইলে টারমিনালে sudo gedit ~/.local/share/applications/xampp-control-panel.desktop নির্দেশ লিখুন। এবার একটি ফাঁকা ফাইল খুলবে। 
</doc>
<doc>
২০০৯ সালে তথ্যপ্রযুক্তির ১০ ভুল

| তারিখ: ০৫-০১-২০১০

তথ্য ও যোগাযোগ প্রযুক্তির জন্য ২০০৯ সালটি ছিল বেশ আলোকিত, আলোচিত। সামাজিক যোগাযোগের সাইট ফেসবুক ও টুইটারের জনপ্রিয়তার বাঁধভাঙা জোয়ার থেকে শুরু করে স্মার্টফোন কিংবা ই-তথ্যব্যবস্থার ব্যাপক উন্নতির জন্য হলেও মনে রাখতে হবে এই বছরটি। এত কিছুর পরও কিছু ভুল থেকেই যায়। সিএনএন এমন ১০টি ভুলকে চিহ্নিত করেছে।
প্রথম প্রহরেই জুনের ধোঁকা: মাইক্রোসফটের গান শোনার বহনযোগ্য যন্ত্র জুনের ধোঁকা দিয়েই শুরু হয় ২০০৯ সাল। ২০০৮ সালের ৩১ ডিসেম্বর জুনের ৩০ গিগাবাইট ধারণক্ষমতার একটি মডেলে সমস্যা দেখা দেয়। ২০০৯-এর প্রথম প্রহরেই জুনের এই বিশেষ মডেল বারবার বন্ধ হয়ে যাচ্ছিল।
টুইটারপিকের ব্যর্থতা: টুইটারের তথ্য হালনাগাদ ও দেখার জন্য গত বছর স্বতন্ত্র একটি যন্ত্র আসে বাজারে টুইটারপিক নামে। কিন্তু এর চেয়ে কম দামে মোবাইল ফোনসেটে একই সুবিধা পাওয়ায় গ্রাহকেরা স্বভাবতই ১৯৯ ডলারের এই যন্ত্রটিতে আগ্রহ দেখায়নি।
স্বত্ব থেকে ফেসবুকের পিছু হটা: ফেসবুকে সদস্য হওয়ার সময় একটি শর্ত জুড়ে দেওয়া ছিল, ‘ফেসবুকে প্রকাশকরা সব ধরনের ছবি, ভিডিও চিত্র ও তথ্যের আজীবনের স্বত্বাধিকারী ফেসবুক’। বিভিন্ন মহলের জোরালো আপত্তির মুখে গত বছর এই শর্ত থেকে পিছু হটে তারা।
টি-মোবাইলের তথ্যবিপর্যয়: মোবাইল সেবাদাতা প্রতিষ্ঠান টি-মোবাইল সার্ভার সমস্যার জন্য ভয়ংকর তথ্যবিপর্যয়ের মুখে পড়ে গত অক্টোবরে। তখন গ্রাহকদের ফোনবুক, ক্যালেন্ডার, এসএমএসসহ বিভিন্ন তথ্য হারিয়ে যায় সার্ভার থেকে।
টুইটার হ্যাক: গত বছর বেশ কয়েকবার টুইটার হ্যাক হয়েছে। তবে এর মধ্যে ভয়ংকর ছিল টুইটারের কিছু গুরুত্বপূর্ণ ও গোপন ব্যবসায়িক দলিল চুরি করে তা ব্লগের মাধ্যমে ছড়িয়ে দেওয়ার ঘটনা।
সামাজিক ওয়েবসাইটের বাড়াবাড়ি: ফেসবুক, টুইটার কিংবা ইউটিউবে তথ্য হালনাগাদে হুমড়ি খেয়ে পড়েছে লোকজন। তার পরও কিছু ক্ষেত্রে এটা ছিল বাড়াবাড়ি রকমের। যুক্তরাষ্ট্রের কংগ্রেসের গুরুত্বপূর্ণ সভায় বারাক ওবামার বক্তব্যের চেয়ে টুইটারে তথ্য হালনাগাদে মনোযোগ দেওয়ার মতো বিষয়গুলো সত্যিই বাড়াবাড়ি।
কনফ্লিকারের হম্বিতম্বি: কনফ্লিকার নামের ভয়ংকর কম্পিউটার ভাইরাস ১ এপ্রিল ২০০৯-এ আবার আঘাত হানবে বলে ব্যাপক সতর্কতা ও প্রস্তুতি নেওয়া হয়েছিল বিশ্বব্যাপী। কিন্তু ওই দিন তেমন কিছুই হয়নি।
টুইটার-ফেসবুকে সম্মিলিত আঘাত: ৬ আগস্ট ২০০৯-এ হ্যাকাররা ফেসবুক, টুইটার ও ব্লগসাইট লাইভ জার্নাল হ্যাক করে তাতে অপ্রাসঙ্গিক বুলেটিন প্রচার করে। এই আঘাতে টুইটার থমকে গিয়েছিল বেশ কিছু সময়ের জন্য।
জিমেইল ভোগান্তি: গত বছর বেশ কয়েকবার গুগলের ই-মেইল সেবাদাতা প্রতিষ্ঠান জিমেইল ক্র্যাশ করে। এর মধ্যে ফেব্রুয়ারিতে একবার ও সেপ্টেম্বরে দুবার বিশ্বব্যাপী জিমেইল ব্যবহারকারীদের বড় ধরনের ভোগান্তিতে পড়তে হয়।
গুগল ওয়েভ: ই-মেইল, মেসেঞ্জার, ব্লগ, সামাজিক যোগাযোগ-সুবিধাসহ ব্যক্তিগত যোগাযোগের বিভিন্ন বিষয়কে একসঙ্গে করে নতুন সেবা গুগল ওয়েভের পরীক্ষামূলক সংস্করণ নিয়ে বেশ আশাবাদী ছিল গুগল। কিন্তু এত কিছুর পরও জনপ্রিয়তা পাচ্ছে না গুগলের এই সেবা। —সিএনএন অবলম্বনে জাবেদ সুলতান
</doc>
<doc>
সপ্তম বছরে ভার্সিটি অ্যাডমিশন

| তারিখ: ০৫-০১-২০১০

শিক্ষাবিষয়ক ওয়েব পোর্টাল ভার্সিটি অ্যাডমিশন ডট কম সপ্তম বর্ষে পা দিয়েছে। এ উপলক্ষে ওয়েব পোর্টালটিতে বেশ কিছু নতুন বিষয় যুক্ত করা হয়েছে। ভর্তি হওয়ার আগেই শিক্ষার্থীরা বিশ্ববিদ্যালয়ের মান ও পছন্দের বিষয়ের তুলনামূলক বিশ্লেষণ করার সুবিধা করা হয়েছে। আরও নতুন বেশ কিছু সুবিধা যোগ করা হয়েছে। পোর্টালটির ঠিকানা: www.varsityadmission.com। —বিজ্ঞপ্তি
</doc>
<doc>
১০ জানুয়ারি থেকে চট্টগ্রামে প্রযুক্তি মেলা

| তারিখ: ০৫-০১-২০১০

‘পোর্ট সিটি আইটি ফেয়ার’ নামে চট্টগ্রামে তিন দিনের তথ্যপ্রযুক্তি মেলা শুরু হচ্ছে ১০ জানুয়ারি। চট্টগ্রাম নগরের ইঞ্জিনিয়ার্স ইনস্টিটিউশন মিলনায়তনে এ মেলার আয়োজন করেছে অনুষ্ঠান ব্যবস্থাপনার প্রতিষ্ঠান ক্রিয়েশন অ্যান্ড ওয়ার্কস। প্রতিদিন সকাল ১০টা থেকে রাত নয়টা পর্যন্ত মেলা খোলা থাকবে। প্রযুক্তিপণ্য প্রদর্শনীর পাশাপাশি এ মেলায় কুইজ প্রতিযোগিতা, সেমিনার, র্যাফল ড্র ইত্যাদি। মেলায় বিনামূল্যে ইন্টারনেট ব্যবহারের সুবিধা আছে। —বিজ্ঞপ্তি
</doc>
<doc>
কলকাতায় উইপ্রোর দ্বিতীয় তথ্যপ্রযুক্তি পার্ক

| তারিখ: ০৫-০১-২০১০

কলকাতায় এবার তৈরি হচ্ছে তথ্যপ্রযুুক্তি প্রতিষ্ঠান উইপ্রোর দ্বিতীয় তথ্যপ্রযুক্তি পার্ক। কলকাতার উপনগর রাজারহাটে ৫০ একর জমির ওপর গড়ে উঠবে এই পার্ক। ১৮ মাসের মধ্যেই এখানে শুরু হবে নির্মাণকাজ। এ জন্য প্রাথমিকভাবে খরচ ধরা হয়েছে এক হাজার কোটি রুপি। এই তথ্যপ্রযুক্তি পার্ক নির্মিত হলে এখানে প্রত্যক্ষ ও পরোক্ষভাবে ২০ হাজার মানুষের কর্মসংস্থান হবে। উইপ্রোর কর্ণধার আজিম প্রেমজি নববর্ষের প্রথম দিনেই অধিগ্রহণ করা জমির প্রথম কিস্তির ক্ষতিপূরণের অর্থ দেন। —অমর সাহা, কলকাতা
</doc>
<doc>
টিপস
ফায়ারফক্স বাংলা বানান ঠিক করে দেবে

| তারিখ: ০৫-০১-২০১০

ইন্টারনেটে ওয়েবসাইট দেখার সফটওয়্যার মজিলা ফায়ারফক্সে একটি বাংলা অভিধান যুক্ত আছে। সেটি সক্রিয় করে বাংলা লিখলে লেখার সময় বানানে ভুল হলে সতর্ক করা হয়। ভুল বানানটির নিচে লাল দাগ পড়ে। এই সুবিধাটি পেতে হলে প্রথমে https://addons.mozilla. org/en-US/firefox/addon/13660 ঠিকানার ওয়েবসাইটে গিয়ে Add to Firefox-এ ক্লিক করতে হবে। নতুন উইন্ডো এলে Install now-এ ক্লিক করুন। ৩৫৫ কিলোবাইটের একটি ফাইল স্বয়ংক্রিয়ভাবেই কম্পিউটারে ইনস্টল হতে থাকবে। এরপর Restart Firefox-এ ক্লিক করুন। ব্রাউজারটি বন্ধ হয়ে আবার খুলবে। এখন ব্রাউজার দিয়ে কোনো কিছু যেমন ওয়েবসাইট, ব্লগ, মেইল ইত্যাদি খুলে লেখার স্থানে কোনো কিছু বাংলাতে লিখে মাউসের ডান বাটনে ক্লিক করে Language থেকে Bangla (Bangladesh) নির্বাচন করুন। এরপর কোনো কিছু লিখলে দেখবেন ভুল বানানের নিচে লাল কালির দাগ পড়েছে।
মো: আমিনুর রহমান
</doc>
<doc>
হেল্প লাইন
কম্পিউটারের হ্যাং সমস্যা দূর করুন

| তারিখ: ০৫-০১-২০১০

উইন্ডোজ এক্সপিতে কাজ করতে গিয়ে অনেক সময় কম্পিউটারের সব কাজ থেমে যেতে পারে (হ্যাং হওয়া)। এ অবস্থায় Not Responding লেখা বার্তা এলে Close বাটনে ক্লিক করতে হয়।এর ফলে সব কাজ বন্ধ হয়ে যায়। ইচ্ছে করলে এ সমস্যাটি এড়ানো যায়।
এ জন্য Start বা Run-এ গিয়ে regedit লিখে Enter চাপুন। এখন HKEY_CURRENT_USER/Control Panel/Desktop ঠিকানায় যান। এখন ডানপাশের AutoEndTask অপশনে দুই ক্লিক দিন এবং এখানে Value data হিসাবে 0-এর পরিবর্তে 1 লিখে OK করে বের হয়ে আসুন। এখন Not Responding প্রোগ্রামটি বন্ধ হয়ে গেছে। এর ফলে পিসি হ্যাং হবে না। —খালেদ মাহমুদ খান
</doc>
<doc>
মোবাইল ফোনসেট নিয়ে আসছে গুগল

| তারিখ: ০৬-০১-২০১০

জনপ্রিয় সার্চ ইঞ্জিন গুগল এবার বাজারে নিয়ে আসছে মোবাইল ফোনসেট, যাতে যুক্ত হচ্ছে নানা ধরনের নতুন প্রোগ্রাম। ব্যবহারকারীদের নানা ধরনের চাহিদার কথা মাথায় রেখে তৈরি করা হচ্ছে এ মোবাইল ফোন। স্মার্টফোনের বাজারে এবারই প্রথম গুগলের নিজস্ব প্রকৌশলীদের তৈরি ‘নেক্সাস ওয়ান’ নামের এ মোবাইল ফোনে থাকবে নানা ধরনের নতুন বৈশিষ্ট্য—যার মধ্যে আরও দ্রুত ওয়েবসাইট দেখা এবং ইন্টারনেট ব্যবহারের দিকগুলো অন্যতম। গতকাল গুগলের প্রধান কার্যালয়ে আয়োজিত এক সংবাদ সম্মেলনে এসব বিষয়ে বিস্তারিত জানানো হয়। ২০০৭ সালে মোবাইল ফোনের জনপ্রিয় মুক্ত অপারেটিং সিস্টেম অ্যানড্রয়েড বাজারে ছাড়ে গুগল। যার কয়েক বছর পর অ্যানড্রয়েড দ্বারা নিজেরাই তৈরি করছে মোবাইল ফোন। মোবাইল ফোন ব্যবহারকারীদের বিভিন্ন বিষয় মাথায় রেখে বিশেষভাবে তৈরি অ্যানড্রয়েডে বিভিন্ন সময়ে গুগলের বাইরের প্রোগ্রামাররা যোগ করেছেন নানা প্রোগ্রাম। নতুন এ মোবাইল ফোনটি যাত্রা শুরুর প্রথম থেকেই সরাসরি ওয়েবসাইটের মাধ্যমে বিক্রি করা হবে বলে জানানো হয়েছে। গুগলের এ নতুন মোবাইল ফোন যুক্তরাষ্ট্রের ওয়্যারলেস পরিচালনাকারী এটিঅ্যান্ডটি, ভেরিজোন ওয়্যারলেস, স্প্রিন্ট নেক্সটেল করপোরেশনের সঙ্গে নতুন মাত্রা যোগ করবে বলে মনে করছেন বিশেষজ্ঞরা। তবে এর পাশাপাশি অ্যাপলের স্পর্শকাতর মোবাইল ফোন আইফোন, ব্ল্যাকব্লেরির সঙ্গে তীব্র প্রতিদ্বন্দ্বিতা হবে বলে মনে করছেন প্রযুক্তি বিশেষজ্ঞরা। এর আগে অ্যাপলের সঙ্গে দ্বন্দ্বের কারণে গুগলের প্রধান নির্বাহী অ্যারিক স্মিথ অ্যাপলের বোর্ড থেকে পদত্যাগ করেন।
প্রযুক্তিবিষয়ক গবেষক চার্লস গলভিনের মতে, অ্যানড্রয়েড দিয়ে তৈরি নেক্সাস ওয়ান গ্রাহকদের চাহিদা ও চাওয়া পূরণ করতে নানা ধরনের সুবিধা যোগ করেছে। নতুনভাবে মোবাইল ফোনের বাজারে যা আলাদাভাবে যায়গা করে নেবে। এখন শুধু অপেক্ষার পালা। —এপি অবলম্বনে নুরুন্নবী হাছিব
</doc>
<doc>
নতুন ইথারনেট সুইচ বাজারে

| তারিখ: ০৬-০১-২০১০

গ্লোবাল ব্র্যান্ড প্রাইভেট লিমিটেড বাজারে নিয়ে এসেছে মাইক্রোনেটের এসপি৬০৮ মডেলের নতুন ইথারনেট সুইচ। এতে রয়েছে চারটি পাওয়ার ওভার ইথারনেট পোর্ট, আটটি আরজে-৪৫ পোর্ট, ৯৬ কেবি বাফার মেমোরি, ১০০০ ম্যাক অ্যাড্রেস এন্ট্রি, স্বয়ংক্রিয় ফল্ট ডিটেকশন, ফিল্টারিং/ফরওয়ার্ডিং ইত্যাদি সুবিধা। এর দাম নয় হাজার ৫০০ টাকা। —বিজ্ঞপ্তি
</doc>
<doc>
নারীদের জন্য প্রশিক্ষণ

| তারিখ: ০৬-০১-২০১০

জাতীয় মহিলা সংস্থা গাইবান্ধা শাখায় ‘জেলাভিত্তিক মহিলা কম্পিউটার প্রশিক্ষণ (দ্বিতীয় পর্যায়)’ প্রকল্পের আওতায় কম্পিউটার প্রশিক্ষণ কোর্সে ভর্তি চলছে। এতে শুধু নারীদের কম্পিউটারের নানা বিষয় শেখানো হবে। ফোন: ০১৭১৮৯৭১৮৪৮। —বিজ্ঞপ্তি
</doc>
<doc>
গাড়ির নানা তথ্য নিয়ে ওয়েবসাইট

| তারিখ: ০৬-০১-২০১০

মোটরগাড়ির নানা রকম তথ্য নিয়ে ইন্টারনেটে চালু হয়েছে নতুন একটি ওয়েবসাইট। ঢাকা কার নামের এই সাইটে গাড়ি বেচাকেনার তথ্য, সিএনজিচালিত গাড়িতে রূপান্তরের তথ্যসহ ভাড়ার গাড়ি, গাড়ি কেনার ঋণসুবিধার তথ্যসহ নানা বিষয় রয়েছে। এর ঠিকানা: www.dhakacar.com। —বিজ্ঞপ্তি
</doc>
<doc>
ইন্টারনেটে আয়ের কৌশল নিয়ে কর্মশালা

| তারিখ: ০৬-০১-২০১০

ইন্টারনেট থেকে আয়ের কৌশল নিয়ে একটি কর্মশালার আয়োজন করেছে হোস্টিং হেল্প২৪। আগামী শুক্রবার অনুষ্ঠেয় এ কর্মশালায় ব্লগ তৈরি, অ্যাডসেন্স ইত্যাদি সম্পর্কে আলোচনা করা হবে। ফোন: ০১১৯১-৩১৩১১৬। —বিজ্ঞপ্তি
</doc>
<doc>
টিপস

| তারিখ: ০৬-০১-২০১০

কথা বলে ফায়ারফক্স!
জনপ্রিয় মুক্ত সফটওয়্যার মজিলা ফায়ারফক্স ব্যবহার করার সময় লেখাকে (টেক্সট) কথায় রূপান্তর করা যায়। এ জন্য ‘স্পিক ইট’ নামের অ্যাড অন ইনস্টল করতে হবে। ১০ কিলোবাইটের এই প্রোগ্রাম https://addons.mozilla.org/en-US/firefox/addon/3552 ঠিকানা থেকে নামিয়ে নিন (ডাউনলোড)। ইনস্টলের করে ফায়ারফক্স পুনরায় চালু (রিস্টার্ট) করুন। এবার পছন্দমতো টেক্সট নির্বাচন করে এবং মাউসে ডান ক্লিক দিয়ে পপআপ মেনুর নিচে Say It অপশনে ক্লিক করলেই টেক্সট শোনা যাবে।

সংযুক্তি ছাড়াই ছবি পাঠান
বিনামূল্যে ই-মেইল সুবিধা প্রদানকারী জিমেইলে সাধারণত ছবি অথবা কোনো ফাইল পাঠাতে সংযুক্তি (অ্যাটাচ) করে পাঠাতে হয়। ইচ্ছে করলে পাঠানো মেইলের মাধ্যমে ছবি যোগ করে মেইল করা যায়। এ জন্য প্রথমে আপনার জিমেইল অ্যাকাউন্টে ঢুকে (লগ-ইন) করে Settings থেকে Labs অপশনে ক্লিক করুন। এখান থেকে Inserting Images অপশন Enable করুন এবং সেটিংস সেভ করে বের হয়ে আসুুন। খেয়াল করুন, কম্পোজ বক্সে Inserting Images অপশনের আইকন চলে এসেছে। এই আইকনে ক্লিক করে পছন্দের কোনো ছবি বা ছবির ওয়েব লিংক লেখার মাঝখানে যোগ করতে পারবেন।

র্যামের গতি বাড়িয়ে নিন
উইন্ডোজ ব্যবহারের সময় অনেক Page File তৈরি হয়, Page File ভার্চুয়াল মেমোরি হিসেবে কাজ করে। কিন্তু এই Page File কম্পিউটারে জমা হয়ে RAM-এর গতি কমিয়ে দেয়। কম্পিউটার বন্ধ করার সময় স্বয়ংক্রিয়ভাবে এই ফাইলগুলো আপনি মুছে ফেলতে পারেন। এ জন্য Start থেকে control panel-এ যান। এখান থেকে Administrative Tools/Local Security Policy/Security Settings/Local Policies/Security Options ঠিকানায় যান। ডানপাশের Shutdown : Clear virtual memory page file অপশনে দুই ক্লিক করুন এবং অপশনটি Enable করে OK দিয়ে বের হয়ে আসুন। এখন কম্পিউটার বন্ধের সময় virtual memory page file স্বয়ংক্রিয়ভাবে মুছে যাবে। এ ছাড়া Start/run-এ গিয়ে Tree লিখে Enter চাপলে Ram-এর গতি কিছুটা বাড়বে। এই কাজটি মাঝেমধ্যে করলে আপনার কম্পিউটার গতিশীল থাকবে।
খালেদ মাহমুদ খান
</doc>
<doc>
ওয়েব গাইড
ফেসবুকের খুঁটিনাটি

| তারিখ: ০৬-০১-২০১০

সামাজিক যোগাযোগের জনপ্রিয় ওয়েবসাইট ফেসবুক অনেকেই ব্যবহার করেন। ফেইসবুকে অনেক খুঁটিনাটি বিষয় আছে। কিছু কাজ কীভাবে করা যাবে, তা নিচে দেওয়া হলো—
 ফেসবুকে আপনি বন্ধু করতে কাকে কাকে Add Request পাঠিয়েছেন তা দেখার জন্য ওপরে Friends থেকে All Friends-এ ক্লিক করুন।বর্তমান বন্ধু এবং যাদের কাছে Add Request পাঠিয়েছেন তাদের সবার নাম দেখা যাবে।
 যদি কাউকে ভুল করে Add Request পাঠিয়ে দেন তাহলে তাকে ব্লক করে আবার Remove করে দিন। দেখবেন আপনার Add Request টি বাতিল হয়ে যাবে।
 ফেসবুকের সব লেখা ইংরেজি। আপনি চাইলে ফেসবুকের সব লেখা বাংলায় পরিবর্তন করতে পারেন। এর জন্য প্রথমে Settings থেকে Account Settings-এ ক্লিক করুন। নতুন পেজ এলে সেখান থেকে Language-এ ক্লিক করুন। এখন Primary Language-এ English (US)-এর পরিবর্তে বাংলা সিলেক্ট করে কিছু সময় অপেক্ষা করুন, দেখবেন সমস্ত ফেসবুক বাংলা হয়ে গেছে। আবার ইংরেজি করতে চাইলে একই পদ্ধতিতে বাংলার পরিবর্তে English (US) সিলেক্ট করে বেরিয়ে আসুন।
 কেউ যদি ফেসবুকে আপনাকে ডিস্টার্ব করে যেমন, মেসেজ দেয়, বার বার Add Request পাঠায় তাহলে আপনি তাকে ব্লক করে দিতে পারেন। ব্লক করে দিলে সে আর আপনাকে খুঁজে পাবে না। কাউকে ব্লক করতে হলে Settings থেকে Privacy Settings-এ ক্লিক করে Person-এর নাম বা ই-মেইল আইডি লিখে তাকে ব্লক করে দিতে পারেন।
 আপনি যদি চান আপনার বন্ধুরা ছাড়া আপনাকে অন্য কেউ বার্তা (মেসেজ) পাঠাতে পারবে না বা আপনার বন্ধু কারা তা যেন অন্য কেউ না দেখতে পারে, সে জন্য Settings থেকে Privacy Settings-এ ক্লিক করে নতুন পেজ এলে Search-এ ক্লিক করুন। এখন চেকবক্স থেকে A Link to send me a message এবং My friend list-এর টিক চিহ্নগুলো তুলে দিয়ে Save Changes-এ ক্লিক করুন। আবার আপনি যদি My Profile picture চেকবক্স থেকে টিক চিহ্ন তুলে দেন তাহলে আপনার বন্ধুরা ব্যতিত অন্য কেউ আপনার Profile picture দেখতে পাবে না।
 আপনি যদি চান আপনার ই-মেইল ঠিকানা আপনার বন্ধুরা কেউ দেখবে না, তাহলে Settings থেকে Privacy Settings-এ ক্লিক করে Profile-এ ক্লিক করুন। এরপর Contact Information-এ ক্লিক করে নিচে আপনার Mail add-এর পাশের বক্স থেকে No one সিলেক্ট করে Save Changes-এ ক্লিক করে বেরিয়ে আসুন।
 আপনি Settings থেকে Account Settings-এ ক্লিক করে নতুন যে পেজটি আসবে সেটি থেকে আপনার নাম, পাসওয়ার্ড, প্রাইভেসি, Security question ইত্যাদি সবকিছু পরিবর্তন করতে পারবেন। আপনি যদি আর ফেসবুক অ্যাকাউন্ট ব্যবহার করতে না চান তাহলে Deactivate-এ ক্লিক করে আপনার অ্যাকাউন্টটি বন্ধ করেও দিতে পারেন। আবার Activate করতে চাইলে সাইন ইন করুন। তাহলেই Activate হয়ে যাবে। —মো. আমিনুর রহমা
</doc>
<doc>
নেটবুকের জনপ্রিয়তা বাড়ছেই

| তারিখ: ০৭-০১-২০১০

ছোট এবং নানা ধরনের সুবিধা থাকায় নেটবুক কম্পিউটার এখন বেশ জনপ্রিয়।কম দাম ও সহজে বহন করা যায় বলেদৈনন্দিন কাজে লাগা বিভিন্ন জিনিসের মতোই অনেকে নেটবুক ব্যবহার করছেন।সম্প্রতি যুক্তরাষ্ট্রে অনুষ্ঠিত আন্তর্জাতিক কনজুমার ইলেকট্রনিক প্রদর্শনীতে নানা ধরনের পণ্যের মধ্যে নেটবুক ও মোবাইল ফোনের প্রতি দর্শকদের আগ্রহ ছিল বেশি। পাশাপাশি হিউল্যাট-প্যাকার্ড (এইচপি), লেনোভো এবং তোশিবা নতুনভাবে নানা ধরনের নেটবুক বাজারে নিয়ে আসছে। এসবে স্পর্শকাতর পর্দার (টাচস্ক্রিন) সুবিধাসহ ইন্টেলের অ্যাটম প্রসেসর ব্যবহার করা হচ্ছে।
গত বছর এইচপির ব্যবসায়িক লাভের বড় একটি অংশ এসেছে নেটবুক বিক্রি থেকে। ছোট পর্দার এসব নেটবুক তুলনামূলক কম দামে পাওয়া যায়। প্রযুক্তি বাজার গবেষণা প্রতিষ্ঠান ডিসপ্লে সার্চের মতো, বর্তমানে ব্যবহারকারীরা নেটবুক কিনছে গুরুত্বপূর্ণ কাজ করার জন্য, যা আগে ‘দ্বিতীয় কম্পিউটার’ হিসেবে ছিল। সে হিসেবে গত বছরের চেয়ে চলতি বছর নেটবুকের সামগ্রিক বাজার আরও বাড়বে বলে জানিয়েছে প্রতিষ্ঠানটি। নেটবুকের এ চাহিদার ফলে কম্পিউটার নির্মাতা প্রতিষ্ঠানগুলো নানা ধরনের নতুন বৈশিষ্ট্য নিয়ে বাজারে আনছে নতুন নতুন নেটবুক। দ্রুত ইন্টারনেটে যুক্ত হওয়া, দীর্ঘস্থায়ী ব্যাটারি আর স্মার্ট ফোনের নানা সুবিধা নিয়ে লেনেভো বাজারে আনছে স্মার্টবুক। চলতি বছরের এপ্রিল থেকে স্কাইলাইট নামের এ স্মার্টবুক বাজারে আসছে বলে জানিয়েছে প্রতিষ্ঠানটি। অন্য প্রতিষ্ঠানগুলোও নিয়ে আসছে আরও বেশ কয়েকটি নেটবুক। সবমিলিয়ে এ বছরও নেটবুক কম্পিউটারের চাহিদা থাকবে অনেক বেশি—এমন ধারণা করছেন প্রযুক্তি বিশেষজ্ঞরা। —এপি অবলম্বনে নুরুন্নবী হাছিব
</doc>
<doc>
প্রোগ্রামিং সংকেত অবৈধভাবে ব্যবহারের কথা স্বীকার করেছে মাইক্রোসফট

| তারিখ: ০৭-০১-২০১০

চীনভিত্তিক খুদে ব্লগ বা মাইক্রোব্লগিং পরিষেবা ‘এমএসএন জুকু’ তৈরিতে কানাডাভিত্তিক প্রযুক্তি প্রতিষ্ঠান প্লার্কের প্রোগ্রামিং সংকেত অবৈধভাবে ব্যবহারের কথা স্বীকার করে সম্প্রতি ক্ষমা চেয়েছে মাইক্রোসফট। এমএসএন জুকুর ৮০ শতাংশ সংকেতই প্লার্কের হুবহু নকল বলে প্রতিষ্ঠানটির পক্ষ থেকে অভিযোগ জানানো হয়েছে। মাইক্রোসফট সব দায়দায়িত্ব স্বীকার করে এমএসএন জুকুর কার্যক্রম আপাতত বন্ধ রেখেছে। তবে মাইক্রোসফট এটি তৈরি করিয়েছে অন্য আরেকটি প্রতিষ্ঠানকে দিয়ে এবং তারাই মূলত প্লার্কের প্রোগ্রামিং সংকেত অবৈধভাবে ব্যবহার করেছে।
গত নভেম্বরে চালু হওয়া এমএসএন জুকুর এ ঘটনাকে প্রযুক্তিসংশ্লিষ্ট বিভিন্ন মহল ‘দিনে-দুপুরে পুকুর চুরি’ হিসেবে আখ্যা দিয়েছে।
—বিবিসি অবলম্বনে সুজয় দাস
</doc>
<doc>
সিএসএমের নতুন ডেস্কটপ কম্পিউটার

| তারিখ: ০৭-০১-২০১০

কম্পিউটার সোর্স ২০১০ সালের শুরুতে বাজারে নিয়ে এল সিএসএমের নতুন ডেস্কটপ কম্পিউটার। ভেলোসিটি পিসি নামের এ কম্পিউটারে আছে ইন্টেলের কোর আই-৫ প্রসেসর এবং ইন্টেল ডিপি ৫৫ ডব্লিউবি মাদারবোর্ড। এতে ২ গিগাবাইট র্যাম, সাড়ে ১৮ ইঞ্চির মনিটর, ২০ গিগাবাইট সাটা হার্ডডিস্ক, ইউএসবি কিবোর্ড, অপটিক্যাল মাউস, ডিভিডি রাইটার ইত্যাদি রয়েছে। এ ছাড়া এতে তিন বছরের বিক্রয়োত্তর সেবাও আছে। এর দাম ৫৫ হাজার টাকা। —বিজ্ঞপ্তি
</doc>
<doc>
কারখানা ব্যবস্থাপনার সফটওয়্যার

| তারিখ: ০৭-০১-২০১০

বিজনেস সলিউশনস একটি সফটওয়্যার তৈরি করেছে। এটি দিয়ে কারখানা পরিচালনা করার জন্য সব হিসাব, উত্পাদন-প্রক্রিয়া, মজুদ-ব্যবস্থাপনা ইত্যাদি কাজ করা যাবে। সফটওয়্যারটি রাজশাহী নর্থবেঙ্গল ফ্লাওয়ার মিলে ব্যবহূত হচ্ছে। ফোন: ০১৭১২৩৪৩১৪৩। —বিজ্ঞপ্তি
</doc>
<doc>
স্পার্কল আইটির প্রশিক্ষণ

| তারিখ: ০৭-০১-২০১০

পেশাদার কাজের উপযোগী বেশ কিছু প্রশিক্ষণ কোর্স শুরু করেছে স্পার্কল আইটি। কোর্সগুলো হলো—অ্যানিমেশন চলচ্চিত্র নির্মাণ, প্রকৌশল নকশা তৈরি, দ্বিমাত্রিক ও ত্রিমাত্রিক কার্টুন তৈরি, ওয়েব ডিজাইন, ডিজিটাল বই তৈরি, হার্ডওয়্যার, অফিস ব্যবস্থাপনা ইত্যাদি। ক্লাস শুরু ১০ জানুয়ারি ২০১০। ফোন: ০১৭১১১৪৫৩৬৪। —বিজ্ঞপ্তি
</doc>
<doc>
ইয়ারসনের নতুন স্পিকার

| তারিখ: ০৭-০১-২০১০

কম্পিউটার ভিলেজ বাজারে এনেছে ল্যাপটপ কম্পিউটারে ব্যবহারের জন্য ইয়ারসনের নতুন স্পিকার। ইআর-১০০৯ মডেলের এ স্পিকারটি দেখতে আকর্ষণীয় এবং আকারে ছোট হওয়ায় সহজে বহনযোগ্য। ল্যাপটপ ব্যবহারকারীরা সহজেই তাঁর ল্যাপটপ ব্যাগে বহন করতে পারবেন। স্পিকারটির দাম এক হাজার ৪০০ টাকা। সঙ্গে রয়েছে আকর্ষণীয় পুরস্কার। —বিজ্ঞপ্তি
</doc>
<doc>
ওরাকল ও নেটওয়ার্ক প্রশিক্ষণ

| তারিখ: ০৭-০১-২০১০
ইনফোওয়ার্ল্ডে নতুন বছর উপলক্ষে ওরাকল এবং হার্ডওয়ার ও নেটওয়ার্ক প্রশিক্ষণ কোর্স। ১০ জন স্বল্প খরচে কোর্স করতে পারবেন। ফোন: ৮৭১৪৮২৬। —বিজ্ঞপ্তি
</doc>
<doc>
সিসিএনএ প্রশিক্ষণ কোর্স

| তারিখ: ০৭-০১-২০১০

আইটি এক্সপ্রেস শুরু করেছে সিসিএনএ প্রশিক্ষণ কোর্স। এই কোর্সে রাউটার, সুইস ইত্যাদি শেখানো হবে। ক্লাস শুরু হবে আগামীকাল ৮ জানুয়ারি। ফোন: ০১৮১৭০৯৫২৮৩।—বিজ্ঞপ্তি
</doc>
<doc>
প্রতিবেদন
আমাজনের নতুন ই-বুক রিডার

| তারিখ: ০৭-০১-২০১০

ইন্টারনেটে কেনাবেচার জনপ্রিয় ওয়েবসাইট আমাজনের ইলেকট্রনিক বই পড়ার যন্ত্র (ই-রিডার) কিন্ডলের নতুন সংস্করণ বাজারে আসছে। কিন্ডল ডিএক্স নামের নতুন এ সংস্করণটি চলতি মাসের মাঝামাঝি থেকেই বাজারে পাওয়া যাবে বলে জানিয়েছে প্রতিষ্ঠানটি। বড় পর্দার এ কিন্ডল ডিএক্সের আন্তর্জাতিক সংস্করণ বের করা হচ্ছে। ইতিমধ্যে বিশ্বের প্রায় ১০০টি দেশের ক্রেতারা ইন্টারনেটের মাধ্যমে নতুন কিন্ডল কেনার ব্যাপারে আগ্রহ প্রকাশ করেছেন।নয় দশমিক সাত ইঞ্চি পর্দার নতুন কিন্ডলের দাম ৪৮৯ ডলার।
নতুন কিন্ডলে নানা সুবিধার সঙ্গে যুক্ত হয়েছে সারা বিশ্বের যেকোনো জায়গা থেকে তারহীন ইন্টারনেটের মাধ্যমে ই-বুক নামিয়ে নেওয়ার (ডাউনলোড) সুবিধা। এছাড়াও এতে পিডিএফ রিডার এবং তিন হাজার ৫০০ বই জমা রাখার সুবিধা রয়েছে। বড় আকারের কিন্ডল ডিএক্সে বড় আয়তনের বই, সংবাদপত্র ইত্যাদি পড়া যাবে।
আমাজনের ভাইস প্রেসিডেন্ট ইয়ান ফ্রেড বলেন, কিন্ডলের আগের সংস্করণটিও ব্যবহারকারীদের অনেকে পছন্দ করেছিলেন।আর নতুন কিন্ডল ব্যবহারকারীদের চাহিদা আরও বেশি করে মেটাতে সক্ষম হবে বলে আমরা আশাবাদী। কিন্ডলে পড়ার উপযোগী প্রায় তিন লাখেরও বেশিইংরেজি বই রয়েছে।
—রয়টার্স
</doc>
<doc>
চিটকোড
ব্যাটলফিল্ড ২

| তারিখ: ০৭-০১-২০১০
নিচের যেকোনো একটি নির্দেশ সার্ভারে দিন। এরপর সব চিটকোড প্রয়োগ করা যাবে।
mapList.list
মানচিত্র পরিচিতি নম্বর, মোড ও খেলোয়াড় সংখ্যার তালিকা। mapList.config
ফাইল_mapList.con-এর অবস্থানে যাওয়া।
mapList.load ফাইল mapList.load রিলোড।
mapList.save
চলতি মানচিত্র_mapList.con ফাইলে সেইভ হবে।
mapList.mapCount
মানচিত্রের চলতি তালিকায় মোট সংখ্যা দেখানো।
mapList.currentMap চলতি মানচিত্রে পরিচিতি নম্বর দেখানো।
mapList.clear চলতি মানচিত্র তালিকা মুছে ফেলা।
mapList.remove [name] তালিকা থেকে বিশেষ একটি মানচিত্র সরিয়ে ফেলা।
admin.listPlayers সংযুক্ত খেলোয়াড়দের তালিকা।
admin.runNextLevel পরিভ্রমণ শেষে নতুন মানচিত্রে যাত্রা শু
</doc>
<doc>
ভ্যালেন্টাইনস ডেতে ফেসবুকে অ্যাংরি বার্ড

অনলাইন ডেস্ক | তারিখ: ৩০-০১-২০১২

ফেসবুকের গেম ভক্তদের জন্য সুখবরই বটে! ফার্মভিল, সিটিভিল, গার্ডেনস অব টাইম, দ্য সিমস সোশ্যাল গেমগুলোর পাশাপাশি গেমের স্বাদে আরও ভিন্নতা আনছে ফেসবুক কর্তৃপক্ষ। আইফোনের জনপ্রিয় ‘অ্যাংরি বার্ড’ গেমটি শিগগিরই ফেসবুকে আসছে বলেই খবর দিয়েছে টিএনএন। গেমটির নির্মাতা প্রতিষ্ঠান রোভিও এক বিবৃতিতে জানিয়েছে, আগামী ১৪ ফেব্রুয়ারি গেমটি ফেসবুকে যোগ হচ্ছে।
রোভিও জানিয়েছে, ভ্যালেন্টাইনস ডেতে বিশ্বের ১ নম্বর সোশ্যাল নেটওয়ার্কে যোগ হবে অ্যাংরি বার্ড। গেমটির আনুষ্ঠানিক উদ্বোধন হবে ইন্দোনেশিয়ার রাজধানী জাকার্তায়। ফেসবুক ব্যবহারের দিক থেকে যুক্তরাষ্ট্রের পরেই ইন্দোনেশিয়ার স্থান।
রোভিও আরও জানিয়েছে, অ্যাংরি বার্ড গেম খেলে ‘হ্যাপি ভ্যালেন্টাইনস ডে’ বলার মতো মজা আর হয় না। মজায় অংশ নিয়ে এ তারিখটি ক্যালেন্ডারে চিহ্ন দিয়ে রাখুন এবং ফেসবুকের সবচেয়ে বড় ঘটনার সঙ্গী হন।
গেমটিতে ডিম চোর শূকর ছানাকে ধ্বংস করে পাখির দল। ২০০৯ সালে গেমটি আইফোনে আসার পর থেকে জনপ্রিয় গেমে পরিণত হয়। গেমটি এখন অ্যাপল, সিমবিয়ান, উইন্ডোজ, অ্যান্ড্রয়েড অপারেটিং সিস্টেম চালিত ডিভাইসগুলোতে খেলা যায়। সম্প্রতি রিমও প্লেবুক ট্যাবলেটে গেমটি যোগ করার ঘোষণা দিয়েছে।
অ্যাপলের তথ্য অনুসারে, ২০১১ সালে আইফোনে সবচেয়ে বেশি ডাউনলোড হওয়া অ্যাপ্লিকেশনের তালিকায় রয়েছে অ্যাংরি বার্ডস এবং ফেসবুক।
</doc>
<doc>
মাইক্রোসফট ও এইচপির স্লেট কম্পিউটার

| তারিখ: ০৯-০১-২০১০

মাইক্রোসফট ও হিউলেট-প্যাকার্ড (এইচপি) সম্প্রতি বিশেষ সুবিধাসহ স্লেট কম্পিউটার বাজারে ছেড়েছে। অপারেটিং সিস্টেম উইন্ডোজ-৭ সমর্থিত স্পর্শকাতর ও বড় পর্দার এই বিশেষ কম্পিউটারে ল্যাপটপ ও স্মার্টফোনের সব ধরনের কাজ করা যাবে। প্রযুক্তির বাজারে নতুন ধরনের এই কম্পিউটার নানা ধরনের সুবিধা নিয়ে আসছে।
প্রযুক্তি-বিষয়ক ওয়েবসাইট অ্যাঙ্গেজডের জ্যেষ্ঠ সহযোগী সম্পাদক পল মিলার বলেন, স্লেট কম্পিউটার বর্তমান সময়ের দারুণ একটি পণ্য। এর মাধ্যমে সফটওয়্যার থেকে শুরু করে নিয়মিত ব্যবহূত বিভিন্ন যন্ত্রের সব সুবিধা পাওয়া যাবে। নতুনভাবে এর যাত্রা শুরু হলেও এর আগে ২০০২ সালে মাইক্রোসফট অপারেটিং সিস্টেম উইন্ডোজ এক্সপি দিয়ে ট্যাবলেট পিসি বাজারে ছাড়ে। তবে তা বেশি জনপ্রিয়তা পায়নি। সেই অভিজ্ঞতার কথা মাথায় রেখে মাইক্রোসফটের সর্বশেষ অপারেটিং সিস্টেম উইন্ডোজ-৭ ব্যবহারের মাধ্যমে স্লেট পিসি বাজারে ছাড়া হয়েছে। এর আগে অ্যাপল আইস্লেট নামে এ ধরনের কম্পিউটার বাজারে ছাড়ার ঘোষণা দেয়। সিলিকন ভ্যালির প্রযুক্তি বিশেষজ্ঞ ও অ্যানড্রেল গ্রুপের প্রধান রব অ্যানড্রেল বলেন, প্রযুক্তির প্রতিযোগিতামূলক বাজারে নানা সুবিধা নিয়ে বিশেষ ধরনের নতুন পণ্য বাজারে আসার ফলে গ্রাহকেরা বিশেষ সুবিধা পাবে। চলতি বছরে এ ধরনের নতুন পণ্য বাজারে আসার ব্যাপারটি বিশেষভাবে বাড়ছে। এর ফলে প্রযুক্তির নানা ধরনের সুবিধাসংবলিত পণ্যের বাজার বাড়বে বলেও মনে করছেন প্রযুক্তি বিশেষজ্ঞরা। —বিবিসি অবলম্বনে নুরুন্নবী হাছিব
</doc>
<doc>
রামপালে ২৭ জানুয়ারি থেকে জ্ঞানমেলা

| তারিখ: ০৯-০১-২০১০

বাগেরহাটের রামপাল উপজেলার শ্রীফলতলা গ্রামে ২৭ জানুয়ারি থেকে শুরু হচ্ছে জ্ঞানমেলা। শ্রীফলতলা উচ্চবিদ্যালয় মাঠে অনুষ্ঠেয় দুই দিনের এ মেলার আয়োজক আমাদের গ্রাম উন্নয়নের জন্য তথ্যপ্রযুক্তি প্রকল্প। পঞ্চমবারের মতো এ মেলার আয়োজন করা হচ্ছে।
আমাদের গ্রামের পরিচালক রেজা সেলিম প্রথম আলোকে জানান, এবারের মেলার মূল বিষয় ‘তথ্য ও যোগাযোগ প্রযুক্তি (আইসিটি) এবং স্থানীয় জ্ঞান’। বরাবরের মতো এবারও মেলায় শিক্ষাপ্রতিষ্ঠান, উদ্ভাবক, সরকারি-বেসরকারি সংস্থার স্টল ও স্থানীয় মানুষের অংশগ্রহণ থাকবে। জ্ঞানমেলায় ইউনেস্কোর শুভেচ্ছা দূত বিবি রাসেলসহ বিভিন্ন ক্ষেত্রের বেশ কয়েকজন খ্যাতনামা ব্যক্তি উপস্থিত থাকবেন বলে তিনি জানান।
এবারের জ্ঞানমেলায় টেলিমেডিসিন সেবা প্রদর্শন করা হবে। পাশাপাশি রয়েছে গ্রাম ও বিদ্যালয়ের ওয়েবসাইট তৈরির প্রতিযোগিতা। এ ছাড়া মেলায় নানারকম প্রতিযোগিতা ও সাংস্কৃতিক অনুষ্ঠান থাকছে। মেলায় যোগ দিতে আগ্রহী ব্যক্তিরা info@amadergram.org ঠিকানায় ই-মেইল পাঠিয়ে জ্ঞানমেলার বিস্তারিত তথ্য জানতে পারবেন। —নিজস্ব প্রতিবেদ
</doc>
<doc>
ল্যাপটপের উপযোগী হার্ডডিস্ক

| তারিখ: ০৯-০১-২০১০

স্মার্ট টেকনোলজিস (বিডি) লিমিটেড বাজারে এনেছে ল্যাপটপ কম্পিউটারে ব্যবহারের উপযোগী ৫০০ গিগাবাইট ধারণক্ষমতার হার্ডডিস্ক ড্রাইভ। এতে বাফার মেমোরি ৮ মেগাবাইট এবং ঘূর্ণন গতি প্রতি মিনিটে ৫৪০০ বার।এ হার্ডডিস্কে রয়েছে তিন বছরের বিক্রয়োত্তর সেবা। দাম ছয় হাজার ৭০০ টাকা। —বিজ্ঞপ্তি
</doc>
<doc>
ওয়েবসাইট তৈরিতে ছাড়

| তারিখ: ০৯-০১-২০১০

মিউচুয়াল আইটি নতুন বছর উপলক্ষে জানুয়ারি মাসে বিশেষ ছাড়ে ওয়েবসাইট তৈরি করছে। ডোমেইন নাম নিবন্ধনসহ ওয়েবসাইট তৈরি ও প্রকাশ করার সেবাও দিচ্ছে প্রতিষ্ঠানটি। ফোন: ০১৭১৬৯০৬৫৬৭। —বিজ্ঞপ্তি
</doc>
<doc>
ওয়েব গাইড
ওয়েবে লিনাক্স মিন্টের তথ্য

| তারিখ: ০৯-০১-২০১০

মুক্ত অপারেটিং সিস্টেমের মধ্যে বেশ জনপ্রিয় লিনাক্স মিন্ট। লিনাক্সের অন্য অপারেটিং সিস্টেম উবুন্টু ও ডেবিয়ানের ওপর ভিত্তি করে তৈরি লিনাক্স মিন্টে আছে বিশেষ ইন্টারফেস।এটি বেশউন্নত এবং সহজ।লিনাক্স মিন্টে বিভিন্ন মাল্টিমিডিয়া কোডেক দেওয়া আছে, যার ফলে ইনস্টলেশনের পর কোনো সমস্যা ছাড়াই ব্যবহার করা যায়।
২০০৬ সালে লিনাক্স মিন্ট প্রকাশের পর থেকে এর ব্যবহারকারীদের নানা ধরনের কমিউনিটি গড়ে উঠেছে। সম্প্রতি লিনাক্স মিন্টের বাংলাদেশের ব্যবহারকারীদের চালু হয়েছে লিনাক্সমিন্ট বাংলাদেশ কমিউনিটি।
www.linuxmint-bd.org ঠিকানার ওয়েবসাইটে লিনাক্স মিন্টের বিভিন্ন বিষয় জানার পাশাপাশি প্রয়োজনীয় নানা কিছু সংগ্রহ ও নামিয়ে নেওয়া (ডাউনলোড) যাবে।
লিনাক্সমিন্ট বাংলাদেশ কমিউনিটির প্রধান অয়ন খান বলেন, বাংলাদেশে লিনাক্স মিন্ট ব্যবহারকারী বাড়ানো এবং ব্যবহারকারীদের বিভিন্ন সেবা প্রদানের লক্ষ্যে এই কমিউনিটি করা হয়েছে। এতে যুক্ত করা হয়েছে বিশেষ ব্লগ ও ফোরাম, যার মাধ্যমে লিনাক্স মিন্ট ব্যবহারকারীরা নিজেদের নানা সমস্যার সমাধান নিয়ে আলোচনা করতে পারবে। পাশাপাশি আগ্রহীরা লিনাক্স মিন্টের সর্বশেষ সংস্করণটির সিডি বিনা মূল্যে সংগ্রহ করতে পারবে এবং প্রয়োজনে এ সাইট থেকে সহজে নামিয়ে নিতে পারবে। —নিজস্ব প্রতিবেদক
</doc>
<doc>
থ্রিডি স্টুডিও ম্যাক্স প্রশিক্ষণ

| তারিখ: ০৯-০১-২০১০

‘ডিজিটাল সেপ’ থ্রিডি স্টুডিও ম্যাক্সের প্রশিক্ষণ দিচ্ছে।পাশাপাশিপ্রতিষ্ঠানটি গ্রাফিক্স কোর্সও করাচ্ছে। অটোক্যাড অপারেটর, স্থপতি, ইনটেরিয়র ডিজাইনার এবং শিক্ষার্থীরা এই প্রশিক্ষণে অংশ নিতে পারবেন। ০১৯১১৮৬৯৪১৬। —বিজ্ঞপ্তি
</doc>
<doc>
ওয়েব ২.০ বন্ধ করেছে ফেসবুক

| তারিখ: ১০-০১-২০১০

ইন্টারনেটে সামাজিক যোগাযোগের ওয়েবসাইট ফেসবুক ওয়েব ২.০ সুইসাইড মেশিন নামের একটি ওয়েবসাইট বন্ধ করে দিচ্ছে। এই ওয়েবসাইটে প্রবেশ করে ফেসবুক ব্যবহারকারীরা তাদের প্রোফাইল মুছে ফেলতে পারে। এ ছাড়া তারা বন্ধুবান্ধবের নানা তথ্যসহ অন্যান্য তথ্য মুছে ফেলতে পারে। ওয়েব ২.০ সাইটে ঢুকে ফেসবুক ছাড়াও মাইস্পেস, টুইটার ও লিঙ্কেডিনে থাকা বন্ধুদের বিভিন্ন তথ্য মুছে ফেলতে পারে। ফেসবুক কর্তৃপক্ষ এক বিবৃতিতে জানিয়েছে, সুইসাইড সাইটটি ফেসবুক নীতিমালার পরিপন্থী। সাইটটি বন্ধ করে দেওয়া হলেও আরেকটি পদ্ধতি চালু করা হচ্ছে, যার মাধ্যমে ফেসবুক ব্যবহারকারীরা তাদের অ্যাকাউন্ট নিষ্ক্রিয় বা একেবারে মুছে ফেলতে পারবে। এ পদ্ধতি চালু করেছে সেপপুক ডট কম। ফেসবুক জানায়, তারা এ ব্যাপারে সেপপুকু ডট কম ওয়েবসাইটকে একটি চিঠি পাঠিয়েছে। সেপপুকু ডট কম ফেসবুক ব্যবহারকারীদের ‘ডিসকানেক্ট ইওরসেলফ’ বার্তা পাঠিয়ে তাদের প্রোফাইল মুছে ফেলতে উদ্বুদ্ধ করে।
উল্লেখ্য, ওয়েব ২.০ সুইসাইড মেশিন মুক্ত সফটওয়্যার অ্যাপাচে-২-এর মাধ্যমে চলে। —এএফপি অবলম্বনে মাহমুদুর রহমান
</doc>
<doc>
ক্যাননের উত্সবমুখর একটি দিন

| তারিখ: ১০-০১-২০১০

গাজীপুরের রাজেন্দ্রপুর ব্র্যাকের সিডিএস সিডিএম সেন্টার গত শুক্রবার ঝলমলে সাজে সেজে উঠেছিল। জায়গাটিতে সেদিন বাংলাদেশে ক্যাননের পরিবেশক জেএএন অ্যাসোসিয়েটস ক্যানন দিবস উদযাপন করে।
সকালে দিনব্যাপী এই আয়োজনের বেলুন উড়িয়ে উদ্বোধন করেন জেএএন অ্যাসোসিয়েট লিমিটেডের ব্যবস্থাপনা পরিচালক আবদুল্লাহ এইচ কাফী। তিনি বলেন, সারা বছরের কর্মব্যস্ততার মধ্যে পরিবারকে সময় দেওয়া হয় না। এই একটি দিন পরিবার ও তথ্যপ্রযুক্তি ব্যবসার সঙ্গে জড়িত সবাইকে একসঙ্গে মিলিত হওয়ার একটি সুযোগ সৃষ্টি করে দেওয়া মাত্র। বার্ষিক এই আয়োজনে বিভিন্ন রকম খেলাধুলাসহ দিনব্যাপী নানা অনুষ্ঠানের আয়োজন করা হয়। এর মধ্যে বিসিএস কম্পিউটার সিটি বনাম ইসিএস কম্পিউটার সিটির মধ্যে প্রতিযোগিতামূলক ক্রিকেট ও ভলিবল খেলার আয়োজন করা হয়। এ ছাড়া মেয়েদের মধ্যে হাঁড়ি ভাঙা, বালিশ বদল, একক অভিনয়সহ বিভিন্ন প্রতিযোগিতার আয়োজন করা হয়। এতে ছোট ছোট ছেলেমেয়েরা যেমন খুশি, তেমনি সাজসহ দিনব্যাপী তারা বিভিন্ন খেলায় মেতে উঠেছিল। বিকেলে বিভিন্ন বিষয়ে বিজয়ীদের মধ্যে পুরস্কার দেওয়া হয়।
জেএএনের পরিবশেকদের পণ্য বিক্রির ওপর বিশেষ সম্মাননা ও পুরস্কার দেওয়া হয়। এছাড়া জেএএনের কর্মকর্তা-কর্মচারীদের বিভিন্ন বিষয়ে অবদানের জন্য পুরস্কৃত করা হয়।
অনুষ্ঠানে উপস্থিত ছিলেন বাংলাদেশ কম্পিউটার সমিতির সভাপতি মোস্তফা জব্বার, মহাসচিব মজিবুর রহমান, জেএএনের পরিচালক নজরুল ইসলামসহ অনেকে। অনুষ্ঠান শেষে মনোজ্ঞ সাংস্কৃতিক অনুষ্ঠানের অয়োজন করা হয়। এ আয়োজনে দেশের খ্যাতনামা বেশ কয়েক আলোকচিত্রীও অংশ নেন।—বাদল খান
</doc>
<doc>
দেশের বাজারে এইসি ইউপিএসের এক বছর

| তারিখ: ১০-০১-২০১০

বাংলাদেশের বাজারে এইসি ব্র্যান্ডের অনলাইন ইউপিএসের এক বছর পূর্ণ হয়েছে। এ উপলক্ষে গত বৃহস্পতিবার ঢাকার একটি হোটেলে এক বছর পূর্তি উপলক্ষে মতবিনিময় সভার আয়োজন করে এইসির আমদানিকারক প্রতিষ্ঠান স্পেকট্রাম ইঞ্জিনিয়ারিং কনসরটিয়াম লি.।
স্পেকট্রামের ব্যবস্থাপনা পরিচালক ফোরকান বিন কাশেম বলেন, বাংলাদেশের জন্য অনলাইন ইউপিএস অনেক বেশি কার্যকর। বিদ্যুতের ঘন ঘন লোডশেডিংয়ের জন্য অনেক শিল্পকারখানার যন্ত্রপাতি পুড়ে যায়। অনলাইন ইউপিএস সেসব কারখানার জন্য উপযোগী। তিনি আরও বলেন, ‘বাংলাদেশে বাজারজাত করার আগে আমাদের ল্যাবে এক বছর এই ইউপিএস পরীক্ষা করার জন্য রাখা হয়েছিল। সন্তুষ্ট হওয়ার পর অনলাইন ইউপিএস বাজারে ছাড়া হয়।’
এইসিয়ের আন্তর্জাতিক বাণিজ্য-উন্নয়ন কর্মকর্তা টনি চ্যাং বলেন, ‘সারা বিশ্বে ১৯৬৮ সাল থেকে অনলাইন ইউপিএসের ব্যবহার শুরু হয়েছে। অনলাইন ইউপিএসের ব্যবহার বাড়লে শিল্পকারখানার বিদ্যুত্চালিত মেশিনের ঝুঁকি অনেক কমে যাবে। অনুষ্ঠানে উপস্থিত ছিলেন এইসিয়ের আন্তর্জাতিক বাণিজ্য বিশেষজ্ঞ জ্যাকসন লেন, কারিগরি বিশেষজ্ঞ মার্ক চ্যান, উপব্যবস্থাপনা পরিচালক মুসফিকুর রহমানসহ আরও অনেকে।
অনুষ্ঠান শেষে র্যাফেল ড্রয়ের মাধ্যমে বিজয়ীকে একটি অনলাইন ইউপিএস দেওয়া হয়। —প্রতিবেদক
</doc>
<doc>
ঢাকা বিশ্ববিদ্যালয় ও দীপ্তি চুক্তিবদ্ধ

| তারিখ: ১০-০১-২০১০

ঢাকা বিশ্ববিদ্যালয় (ঢাবি) এবং ড্যাফোডিল ইন্টারন্যাশনাল প্রফেশনাল ট্রেনিং ইনস্টিটিউট (দীপ্তি) বিভিন্ন কার্যক্রমের বিষয়ে একটি চুক্তি করেছে। সম্প্রতি ড্যাফোডিল আন্তর্জাতিক বিশ্ববিদ্যালয় মিলনায়তনে শিক্ষা সহযোগিতাবিষয়ক এ চুক্তি স্বাক্ষর অনুষ্ঠিত হয়েছে। অনুষ্ঠানে ঢাবির পক্ষে ইউআইএর প্রেসিডেন্ট গোলাম মোহাম্মদ চৌধুরী ও দীপ্তির পক্ষে সহ-পরিচালক রথীন্দ্রনাথ দাস সই করেন। অনুষ্ঠানে ড্যাফোডিল গ্রুপের চেয়ারম্যান মো. সবুর খান, ঢাকা বিশ্ববিদ্যালয়ের শিক্ষক নাজমুল আহসান কলিমুল্লাহ প্রমুখ উপস্থিত ছিলেন। এই চুক্তির ফলে দীপ্তির শিক্ষার্থীরা প্রশিক্ষণ শেষে ইউআইএ, ঢাকা বিশ্ববিদ্যালয় ও দীপ্তি কর্তৃক যৌথ সনদ লাভ করবেন। —বিজ্ঞপ্তি
</doc>
<doc>
আপডেট
র‌্যামের দাম আবার বাড়ছে

| তারিখ: ১০-০১-২০১০

ঢাকার কম্পিউটারের বাজারে র‌্যামের দাম আবার অস্থিতিশীল হয়ে পড়েছে। গত সপ্তাহের মাঝামাঝি সময় থেকে বাড়ছে র‌্যামের দাম।বিশেষকরে ডিডিআর থ্রি র‌্যামের দাম বেড়েই চলেছে। গতকাল শনিবারপাওয়া যন্ত্রাংশের দাম নিচে দেওয়া হলো—
প্রসেসর: ইন্টেল কোর আই ৫ (২.৮ গি.হা.) ১৬০০০ টাকা। ইন্টেল সেলেরন ১.৮ গি.হা. ২৮০০ টাকা। ইন্টেল পেন্টিয়াম ডুয়েল কোর ২.৬ গি.হা. ৫৭০০ টাকা। পেন্টিয়াম ডুয়েল কোর ই ৫২০০ ২.৫ গি.হা. ৫২০০ টাকা। কোর টু কোয়াড কিউ ৯৪০০ টাকা। ২.৬৬ গি.হা. ১৭৭০০ টাকা। ৮৪০০ ২.৬৬ গি.হা. ১৩৪০০ টাকা।ইন্টেল কোর টু ডুয়ো ২.৮ গি.হা. ই৮২০০ ১৩২০০ টাকা। ইন্টেল কোর টু ডুয়ো ই৭৫০০ ২.৯৩ গি.হা. ৮৮০০ টাকা। মাদারবোর্ড: ইন্টেল ডিপি ৫৫ ডব্লিউবি এলজিএ ১১৫৬ (ডিডিআরএ) ১০০০০ টাকা। ইন্টেল ডিজি ৪৫আইডি ৮২০০ টাকা। ডিজি ৪১আরকিউ ৪৯০০ টাকা। ৪১টিওয়াই ৫৬০০ টাকা। ইন্টেল ৪৩এনবি ৬৭০০ টাকা। আসুস জি৩১ ৩৯০০ টাকা। ফক্সকন জি৩১ ৩৩০০ টাকা। র্যাম: ২ গি.বা. ডিডিআর ২ (৮০০-) ২৬০০ টাকা। ১ গি.বা. ডিডিআর টু ১৫০০ টাকা; টুইনমস ২ গি.বা. ডিডিআর-৩ ৩৭০০ টাকা। হার্ডডিস্ক ড্রাইভ: ১৬০ গি.বা. (৭২০০ আরপিএম) ২৮০০ টাকা। ৩২০ গি.বা. ৩০০০ টাকা। ৫০০ গি.বা. ৪০০০ টাকা। ১ টেরাবাইট ৬৮০০ টাকা। পেনড্রাইভ: ২ গি.বা. ৫০০ টাকা; ৪ গি.বা. ৯০০ টাকা; ৮ গি.বা. ১৩০০ টাকা। এলসিডি মনিটর: ফিলিপস ১৮.র্৫র্ ৮৫০০ টাকা; ডেল ১র্৭র্ ৭৯০০ টাকা। স্যামসাং ১৮.র্৫র্ ৮৩০০ টাকা। এলজি ২১.র্৫র্ ১১৫০০ টাকা। এইচপি ১৮.র্৫র্ ৮৩০০ টাকা। স্যামসাং ২র্২র্ ১৩৫০০ টাকা, বেনকিউ ২১.র্৫র্ ১১৫০০ টাকা। গ্রাফিকস কার্ড: গিগাবাইট জিভি ১ গি.বা. ৯৫০০ জিটি ৪৬৫০ টাকা। গিগাবাইট পিসিআই এক্সপ্রেস ১ গি.বা. ৯৫০০ জিটি ৪৪০০ টাকা। স্যাফায়ার (এইচডি ৪৮৩০) ৫১২ মে.বা. ৮৫০০, এ২০ ৪৩৫০ ১ গি.বা. ৪৩৫০ টাকা। পিসিআই এক্সপ্রেস ৪,৫৫০ এইচডি ৫১২ মে.বা. ৪,৭০০ টাকা, এক্সএফএস এক্সপ্রেস ১ গি.বা জিএফ ৯৪০০ জিটি ৪,৩০০ টাকা। ফক্সকন জিফোর্স পিসিআই ১০,৫০০ টাকা। ডিভিডি রাইটার/রি-রাইটার: সামসাং ৫২x২৪x৫২এক্স ২২০০ টাকা এবং আসুস ৫২x৩২x৫২এক্স ২২০০ টাকা, সনি ডিভিডি-আরডব্লিউ ২১০০ টাকা।ডিভিডি-রম ড্রাইভ: আসুস ১৮এক্স ১,৪০০ টাকা, ১,৩৫০ টাকা এবং বেনকিউ ১৬এক্স ১৩০০ টাকা। কমবো ড্রাইভ: সনি ১৫৫০, বেনকিউ ১৭৫০ টাকা। কেসিং: ১৫০০ থেকে ২২০০ টাকা। মাউস: ১০০ থেকে ৯০০ টাকা। কিবোর্ড: সাধারণ ২৫০ থেকে ৩৫০ টাকা। মাল্টিমিডিয়া ৬০০ টাকা। স্পিকার: ক্রিয়েটিভ ইনস্পায়ার (৫: ১) ৫৩০০ টাকা, (৭: ১) ৯৮০০ টাকা, (৪: ১) ৪০০০ টাকা, (২: ১) ২৭০০ টাকা। মাইক্রোল্যাব (২: ১) ১৭০০ থেকে ১৮০০ টাকা, (৫: ১) ৪৫০০ টাকা, ক্রিয়েটিভ এসবিএস (এ৩০০) ২৫০০ টাকা। জিপিআরএস মডেম: আসুস ইউএসবিটি ৭১০০ টাকা, মবিডাটা ৩৫০০ টাকা (ইউএসবি)। হ্যান (ইউএসবি) ৩২০০ টাকা। টিভিকার্ড: এভারমিডিয়া এক্সটারনাল (ইউএসবি) ৪০০০ টাকা ও ইন্টারনাল ২৮০০ টাকা, গেডমি (ইউএসবি) টিভিকার্ড ২৫০০, রিয়ালভিউ এক্সটারনাল (এলসিডি) ২০০০ টাকা ও গেড মি (এলসিডি) ২০০০ টাকা। প্রিন্টার: ক্যানন পিক্সমা আইপি ১৯৮০ ২৯০০ টাকা, এইচপি১৩৬০ ডেস্কজেট ২৭০০ টাকা, লেক্সমার্ক জেট ১৩২০ ৩০০০ টাকা, এপসন সি৫৯ ৩৩০০ টাকা, এইচপিসি ১০০৫, ৮৫০০ টাকা; লেক্সমার্ক ই১২০এন ৭০০০ টাকা, ব্রাদার এইচএল ২১৪০-৭৫০০ টাকা, এমএফসি ৭৩৪০ থেকে ২৩৫০০ টাকা।
—সংগ্রহ: মহিম আজিম
এখানে শুধু যন্ত্রাংশের দাম দেওয়া হয়েছে। পুরো কম্পিউটার কেনার ক্ষেত্রে যন্ত্রাংশ সংযোজন খরচ ও সার্ভিস চার্জ যুক্ত হবে।
</doc>
<doc>
চট্টগ্রামে তথ্যপ্রযুক্তি মেলা শুরু

| তারিখ: ১১-০১-২০১০

চট্টগ্রামে শুরু হয়েছে তিন দিনের তথ্যপ্রযুক্তি মেলা। স্থানীয় ইনস্টিটিউশন অব ইঞ্জিনিয়ার্স মিলনায়তনে গতকাল রোববার থেকে এ মেলা শুরু হয়েচে। সকালে ‘পোর্ট সিটি আইটি ফেয়ার’ নামে এ মেলার উদ্বোধন করেন চট্টগ্রাম প্রেসক্লাবের সভাপতি আবু সুফিয়ান। অনুষ্ঠানে বক্তৃতা করেন সাংবাদিক ইউনিয়নের সাধারণ সম্পাদক নাজিমুদ্দিন, মেলায় মিডিয়া অংশীদার মাসিক কমপিউটার বিচিত্রার নির্বাহী সম্পাদক ভূঁইয়া ইনাম লেনিন, আয়োজক ক্রিয়েশন অ্যান্ড ওয়ার্কসের ব্যবস্থাপনা পরিচালক মোহাম্মদ শাহাদাত হোসেনসহ অনেকে।
উদ্বোধনী দিন গতকাল সকালে মেলায় শিক্ষার্থীদের আনাগোনা ছিল বেশি। আর বিকেলে দর্শকদের ভিড় বাড়তে থাকে।চট্টগ্রাম বিশ্ববিদ্যালয়ের শিক্ষার্থী পারভীন আখতার জানান, ‘আমি মেলায় এসেছি ল্যাপটপ কম্পিউটার দেখতে এবং দাম যাচাই করতে।একটু ভেবেচিন্তে পরে কিনব।’ ডেস্কটপ কম্পিউটার কিনতে এসেছিলেন বেসরকারি শিক্ষাপ্রতিষ্ঠানের শিক্ষার্থী সাঈদ আমান। তাঁর মতে, মেলায় যাচাই-বাছাইয়ের সুযোগ বেশিবলেই আসা।’
কম্পিউটার সোর্স লিমিটেডের ব্যবসায় ব্যবস্থাপক (বিপণন) রেজওয়ান মোরশেদ খান বলেছেন, কম্পিউটার সোর্সের প্যাভিলিয়নে ডেল, অ্যাপল, ফুজিত্সু, এইচপির ল্যাপটপ কম্পিউটার রয়েছে। এছাড়াও আছেনিজস্ব সিএসএম ব্র্যান্ডের ডেস্কটপ কম্পিউটার। ইনডেক্স আইটি লিমিটেডের জ্যেষ্ঠ নির্বাহী মো. সাইফুল ইসলাম খান জানিয়েছেন, তাঁরা ১৮ হাজার ২৯০ থেকে ৪০ হাজার ৯৯০ টাকা দামের ডেস্কটপ কম্পিউটার রেখেছেন মেলায়। এ ছাড়া রয়েছে ল্যাপটপ কম্পিউটার, নেটবুক, প্রজেক্টর, ডিজিটাল ফটোফ্রেম, ডিজিটাল কেসিং ইত্যাদি।
সিটিসেল মেলায় তাদের মুঠোফোন সেটসহ ‘জুম আলট্রা’ নামে নতুন একটি মুঠোফোন মডেম নিয়ে এসেছে।সিটিসেলের জ্যেষ্ঠ নির্বাহী হোসাইন মারুফ জানান, ‘২০ জানুয়ারি থেকে আনুষ্ঠানিকভাবে এ প্যাকেজটি চালু হবে। এখন এটি বিক্রি করা হচ্ছে না। এখন আগ্রহী ক্রেতারা তাঁদের নাম-ঠিকানা লিখে যাবেন। আমরা পরে যোগাযোগ করব।’ মেলায় এইচপি-কমপ্যাক, বেনকিউ, সনি, এসার, ডেল, লেনোভা, ফিলিপস, হিটাচি, তোশিবা, স্যামসাং প্রভৃতি ব্র্যান্ডের পণ্য নিয়ে এসেছে বিভিন্ন প্রতিষ্ঠান।
মেলায় তথ্যপ্রযুক্তিবিষয়ক প্রকাশনার একমাত্র স্টল কমপিউটার বিচিত্রা। এখানে কমপিউটার বিচিত্রার পুরোনো সংখ্যা প্রতিটি ১০ টাকা করে বিক্রি হচ্ছে। পাশাপাশি ৩০০ টাকার পরিবর্তে ২০০ টাকায় গ্রাহক হওয়ার সুযোগ থাকছে।
মেলায় প্রতিদিনই থাকছে তথ্যপ্রযুক্তির সেমিনার, কুইজ প্রতিযোগিতা, প্রবেশ টিকিটের ওপর র্যাফেল ড্র ইত্যাদি।মেলার দ্বিতীয় দিনে আজ রয়েছে ফ্যাশন প্রদর্শনীসহ নানা আয়োজন। —নিজাম হায়দার সিদ্দিকী, চট্টগ্রাম অফিস
</doc>
<doc>
উচ্চ প্রযুক্তি উদ্ভাবনে মার্কিন সরকারের অসহযোগিতা

| তারিখ: ১১-০১-২০১০

যুক্তরাষ্ট্রে দক্ষ কর্মীদের উচ্চ প্রযুক্তি উদ্ভাবনের ক্ষেত্রে সরকার সহযোগিতা করছে না বলে অভিযোগ করেছে কনজ্যুমার ইলেকট্রনিকস অ্যাসোসিয়েশন (সিইএ)। এ ক্ষেত্রে নতুন ধরনের আধুনিক প্রযুক্তি উদ্ভাবনের ক্ষেত্রে উত্সাহ দেওয়া উচিত বলে মনে করছে প্রতিষ্ঠানটি। সম্প্রতি যুক্তরাষ্ট্রের লাস ভেগাসে অনুষ্ঠিত কনজ্যুমার ইলেকট্রনিক প্রদর্শনীতে সিইএর সভাপতি আনেশ চোপড়া বলেন, উদ্ভাবনের মাধ্যমে নানা প্রযুক্তি বেরিয়ে আসবে, যা অর্থনীতির উন্নয়নের ক্ষেত্রে কাজে লাগবে। গবেষণা সংস্থা যোগবে ইন্টারন্যাশনালের সম্প্রতি জাতীয় পর্যায়ে পরিচালিত এক জরিপে দেখা গেছে, যুক্তরাষ্ট্রের ৯৬ শতাংশ লোক মনে করে বিশ্ব অর্থনীতিতে উচ্চপর্যায়ে পৌঁছাতে উদ্ভাবনী প্রযুক্তি খুবই জরুরি। কনজ্যুমার ইন্ডাস্ট্রির প্রধান গ্রে শাপিরোর মতে, উদ্ভাবনের কার্যক্রমগুলোতে সরকারের অনেক ধরনের সহযোগিতার কথা থাকলেও তা তেমন পাওয়া যায় না। এ ক্ষেত্রে সিইএ তিনটি বিষয়ের ওপর জোর দেওয়ার কথা বলেছে; যার মধ্যে অন্যান্য দেশ থেকে দক্ষ কর্মী আনা এবং যুক্তরাষ্ট্রের রপ্তানিনীতি পরিবর্তন অন্যতম। যোগবের জরিপে আরও দেখা গেছে, যুক্তরাষ্ট্রের ৬০ শতাংশ মানুষের মতামত অনুযায়ী উদ্ভাবনী প্রযুক্তির ক্ষেত্রে এ ধরনের অসহযোগিতা আগামী প্রজন্মকে এগিয়ে যেতে বড় ধরনের প্রভাব ফেলতে পারে। এসব উদ্ভাবনীর ক্ষেত্রে বড় ধরনের অসহযোগিতা হচ্ছে উচ্চ কর এবং নিয়ন্ত্রণ সংস্থার নানা ধরনের বিধিনিষেধ। আনেশ চোপড়া বলেন, ‘আমরা বলিনি যে সব ক্ষেত্রে নিয়ম পরিবর্তন করতে, তবে উদ্ভাবনী এবং শিল্পের বিকাশে সরকারের আন্তরিক সহযোগিতা জরুরি।’ তিনি বলেন, বর্তমানে চলতে থাকা অর্থনৈতিক মন্দাকে কাটিয়ে এগিয়ে যেতে এ ধরনের উদ্ভাবনীর প্রয়োজনীয়তা অনেক বেশি। তবে যুক্তরাষ্ট্র সরকারের বিভিন্ন প্রতিষ্ঠিত কোম্পানির প্রধান নির্বাহীদের নিয়ে আয়োজিত সম্মেলনের প্রশংসা করেছেন তিনি। এর মধ্যে যারা বিশেষ উদ্ভাবনী প্রতিষ্ঠান, তারা সরাসরি সরকারের উপদেষ্টা হিসেবে কাজ করতে পারবে। গত বছরের অর্থনৈতিক মন্দা কাটিয়ে উঠতে এখনই প্রয়োজন প্রযুক্তির মাধ্যমে উদ্ভাবন, যা দেশকে এগিয়ে নিয়ে যাবে বলে মনে করছেন প্রযুক্তি বিশেষজ্ঞরা। —বিবিসি অবলম্বনে নুরুন্নবী হাছিব
</doc>
<doc>
প্রোলিংকের নতুন নেটবুক কম্পিউটার

| তারিখ: ১১-০১-২০১০

প্রোলিংকের নতুন নেটবুক কম্পিউটার বাজারে এনেছে কম্পিউটার সোর্স। গ্লি-টিএ০০৯ মডেলের এ কম্পিউটারে ইন্টারনেট ও ব্লু-টুথ ব্যবহারের সুবিধা আছে। এতে ইন্টেলের অ্যাটম প্রসেসর ব্যবহার করা হয়েছে। আরও আছে ১ গিগাবাইট র্যাম, ১৬০ গিগাবাইটের হার্ডডিস্ক, ১০.১ ইঞ্চির প্রশস্ত পর্দার মনিটর ইত্যাদি। এ কম্পিউটারে আছে উইন্ডোজ এক্সপি হোম প্রিমিয়াম অপারেটিং সিস্টেম ও মোবাইল অফিস সফটওয়্যার। এতে আরও আছে ১.৩ মেগাপিক্সেল ক্যামেরা। একবার ব্যাটারি চার্জ করলে এটি টানা তিন ঘণ্টা চলে। এর ওজন মাত্র এক কেজি ১১০ গ্রাম। দাম ২৫ হাজার টাকা। —বিজ্ঞপ্তি
</doc>
<doc>
রেডহ্যাট লিনাক্স প্রশিক্ষণ

| তারিখ: ১১-০১-২০১০

রেডহ্যাট লিনাক্স এন্টারপ্রাইজ-৫ কোর্স শুরু করছে আইটি বাংলা লি.। এ কোর্সে এখন শুধু শুক্রবার ও সান্ধ্যকালীন ব্যাচে ভর্তি চলছে। এই কোর্সে প্রাথমিক বিষয়সহ লিনাক্স সিস্টেম ও নেটওয়ার্ক অ্যাডমিনিস্ট্রেশন, সার্ভার শেখানো হবে। ফোন: ০১৭৩৩৯৯০৫৪১। —বিজ্ঞপ্তি
</doc>
<doc>
আরএইচসিই কোর্স

| তারিখ: ১১-০১-২০১০

বাংলাদেশে রেডহ্যাটের প্রশিক্ষণ অংশীদার ডটকম সিস্টেমসে ১৫ জানুয়ারি থেকে রেডহ্যাট লিনাক্স সার্টিফায়েড ইঞ্জিনিয়ার (আরএইচসিই) কোর্স শুরু হচ্ছে। এ কোর্সে আছে লিনাক্স, সিকিউরিটি অ্যাডমিনিস্ট্রেশন ইত্যাদি। ফোন: ০১৭৩০৩০০০৩৪। —বিজ্ঞপ্তি
</doc>
<doc>
হেল্পলাইন
টেরা কপিতে নানা সুবিধা

| তারিখ: ১১-০১-২০১০

উইন্ডোজ অপারেটিং সিস্টেমে শতাধিক ফাইল আছে এমন কোনো ফোল্ডার কপি করার কাজটি খুব একটা সহজ নয়। ধরুন ওই ফোল্ডার কপি করার কাজটা অর্ধেক হয়েছে, এমন সময় কোনো একটি ফাইল যদি পড়া না যায় তবে কপি হওয়া বন্ধ হয়ে যায়। কয়েক গিগাবাইট আকারের কোনো ফোল্ডার অর্ধেক কপি হওয়ার পরে প্রয়োজনে সাময়িকভাবে কপির কাজটাও বন্ধ করা যায় না। আবার অনেকগুলো ফাইল কপি করার পর কিছু ফাইলকে কপি করার তালিকা থেকে বাদ দেওয়ারও ব্যবস্থা নেই।
এসব সুবিধা যদি উইন্ডোজের কপি করার সময় পাওয়া যেত, তবে কপি করার সময় বেশ সুবিধা হত।এসব সুবিধার পাশাপাশি কপির গতি, কোন ফাইল কপি হচ্ছে, বা পরে কোন ফাইল কপি হবে ইত্যাদি দেখার সুবিধা দেবে টেরা কপি। টেরা কপি সফটওয়্যারটি www.filehippo.com/download_teracopy বা www.codesector.com/teracopy.php ঠিকানার ওয়েবসাইট থেকে নামিয়ে কম্পিউটারে ইনস্টল কর নিলেই হবে। এর পর থেকে কপি পেস্টের কাজ উইন্ডোজ না করে টেরা কপি করবে। —মেহেদী আকরাম
</doc>
<doc>
সাইবার অপরাধ রুখতে পশ্চিমবঙ্গ সরকারের উদ্যোগ

| তারিখ: ১২-০১-২০১০

পশ্চিমবঙ্গের সাবেক মুখ্যমন্ত্রী জ্যোতিবসুর সংকটজনক শারীরিক অবস্থা নিয়ে কয়েকটি ওয়েবসাইটে মৃত্যুর গুজবসহ বিভ্রান্তিকর খবর ছড়ানোয় এবার তত্পর হয়ে পড়েছে রাজ্য সরকার।
ওয়েবসাইটে এই গুজব ছড়ানোকে একদম ভালো চোখে দেখছে না রাজ্য সরকার। ইতিমধ্যে ওয়েবসাইটে গুজব, ই-মেইল জালিয়াতি, হুমকি ইত্যাদি সাইবার অপরাধ দমনের জন্য এবার রাজ্য সরকার নতুনভাবে উদ্যোগী হয়েছে। একই সঙ্গে এই অপরাধ দমনের লক্ষ্যে রাজ্য সরকার একটি বিশেষ দল গড়ার সিদ্ধান্ত নিয়েছে। এই লক্ষ্যে একজন নোডাল কর্মকর্তা নিয়োগ করা হচ্ছে। নোডাল কর্মকর্তার নেতৃত্বে গড়া বিশেষ টিম এখন থেকে খতিয়ে দেখবে নানা সাইবার অপরাধের দিক। তারা তদন্ত শেষে অপরাধ প্রমাণিত হলে ওইসব ওয়েবসাইট বা ব্লগকে ব্লক করে দিতে পারবে।
পশ্চিমবঙ্গ সরকারের স্বরাষ্ট্রসচিব অর্ধেন্দু সেন বৃহস্পতিবার জানান, ইন্টারনেটের মাধ্যমে জঙ্গি কার্যক্রম রুখতে ভারতের কেন্দ্রীয় সরকার ২০০০ সালে তথ্যপ্রযুক্তি আইন তৈরি করে। ২০০৮ সালে সেই আইন সংশোধন করে সাইবার অপরাধ সম্পর্কে বেশ কিছু নতুন বিধি সংযোজন করে। সেই লক্ষ্য নিয়েই এবার পশ্চিমবঙ্গ সরকার এই রাজ্যে সাইবার অপরাধ দমনের জন্য উদ্যোগী হয়েছে। আইনবলে রাজ্যে নিয়োগ করছে একজন নোডাল কর্মকর্তা। এই কর্মকর্তার নেতৃত্বে একটি বিশেষজ্ঞ দল তথ্যপ্রযুক্তিতে নজরদারি চালাবে। যারা ইন্টারনেটের মাধ্যমে এই অপরাধের সঙ্গে যুক্ত হবে, তাদের বিরুদ্ধে নেওয়া হবে আইনগত ব্যবস্থা। তিনি আরও বলেছেন, কোনো ওয়েব সাইটে আপত্তিজনক কিছু প্রকাশ করা হলে সঙ্গে সঙ্গে সেই ওয়েবসাইট ব্লক করে দেওয়া হবে এবং আইনি ব্যবস্থা নেওয়া হবে।
—অমর সাহা, কলকাতা
</doc>
<doc>
আজ শেষ হচ্ছে চট্টগ্রাম তথ্যপ্রযুক্তি মেলা

| তারিখ: ১২-০১-২০১০

আজ শেষ হচ্ছে বন্দরনগর চট্টগ্রামের তথ্যপ্রযুক্তি মেলা। তিন দিনব্যাপী অনুষ্ঠিত এ মেলায় নানা ধরনের প্রযুক্তিপণ্য প্রদর্শিত হয়েছে। গতকাল মেলায় এসেছিলে চট্টগ্রাম সরকারি কলেজ ও হাজী মুহম্মদ মুহসীন কলেজের শিক্ষার্থী আফতাব আহমেদ, সজীব মাহমুদ ও শাওন মুস্তাফিজ। তিনজনই ব্যস্ত ছিলেন সামাজিক যোগাযোগ সাইট ফেসবুক নিয়ে। মেলায় এসে বিনা মূল্যে ইন্টারনেট ব্যবহারের সুযোগটা কাজে লাগিয়েছেন তাঁরা। নগরের ইনস্টিটিউট অব ইঞ্জিনিয়ার্স মিলনায়তনে আয়োজিত এ মেলায় দর্শকদের বিনা মূল্যে ইন্টারনেট ব্যবহারের সুযোগ দিয়েছে চিটাগাং অনলাইন লিমিটেড। মেলার দ্বিতীয় দিনেও যা ছিল শিক্ষার্থীদের মূল আকর্ষণ। শিক্ষার্থী ছাড়াও মেলায় এসেছেন বিভিন্ন শ্রেণী পেশার মানুষ। মেলায় কম্পিউটার সোর্সের ব্যবসায় ব্যবস্থাপক দেবাশীষ মজুমদার জানালেন, বেচাকেনা ভালোই চলছে। মেলায় ল্যাপটপের চাহিদা বেশি, জানান কম্পিউটার ভিলেজের জ্যেষ্ঠ সহকারী ব্যবস্থাপক জাবেদ হোসেন। ছুটির দিন হলে মেলায় দর্শক-ক্রেতার সমাগম বেশি হতো বলেও জানান তিনি। প্রতিষ্ঠানটি মেলায় বিভিন্ন মানের ডেস্কটপ কম্পিউটার, ইউপিএস ও স্পিকার বিক্রি করছে। মেলা উপলক্ষে গতকাল কুইজ প্রতিযোগিতা, ফ্যাশন প্রদর্শনীর আয়োজন করা হয়। ‘পোর্টসিটি তথ্যপ্রযুক্তি মেলা’ নামে এ মেলা শুরু হয় গত রোববার। আয়োজক প্রতিষ্ঠান ক্রিয়েশন অ্যান্ড ওয়ার্কসের পরিচালক মোহাম্মদ সাজ্জাত হোসেন জানান, আজ মেলার শেষ দিনের কর্মসূচিতে রয়েছে কুইজ প্রতিযোগিতার পুরস্কার বিতরণ, র্যাফেল ড্র ইত্যাদি। সন্ধ্যায় আয়োজিত তথ্যপ্রযুক্তিবিষয়ক সেমিনারে আলোচক থাকবেন নৌ প্রকৌশলী সাজিদ হোসেন। —নিজাম হায়দার সিদ্দিকী, চট্টগ্রাম অফিস

</doc>
<doc>
ওয়েবে ভূমিকম্পের খবর

| তারিখ: ১২-০১-২০১০

ভূমিকম্প সম্পর্কিত সর্বশেষ তথ্য জানার জন্য একটি প্রয়োজনীয় ওয়েবসাইট হল www.earthquake.usgs.gov। যুক্তরাষ্ট্রের ভূতাত্ত্বিক নিরীক্ষা পরিদপ্তর পরিচালিত এই সাইটটিতে বিশ্বজুড়ে ভূমিকম্পের সাম্প্রতিকতম তথ্যের পাশাপাশি ভূমিকম্প সম্পর্কিত আরও বিভিন্ন ধরনের তথ্য, তালিকা ও মানচিত্র রয়েছে। ভূমিকম্প, সুনামি ও বিভিন্ন প্রাকৃতিক দুর্যোগবিষয়ক অন্য আরও অনেক ওয়েবসাইটের ঠিকানাও এখানে দেওয়া আছে। —সুজয় দাস
</doc>
<doc>

বুয়েটের আইএসিতে নতুন বর্ষের ক্লাস শুরু

| তারিখ: ১২-০১-২০১০

বাংলাদেশ প্রকৌশল বিশ্ববিদ্যালয়ের (বুয়েট) কম্পিউটার বিজ্ঞান ও প্রকৌশল (সিএসই) বিভাগের বাংলাদেশ-কোরিয়া ইনফরমেশন এক্সেস সেন্টারে (আইএসি) গত বছরের জুলাই-অক্টোবরে শুরু হওয়া তিনটি তথ্যপ্রযুক্তি কোর্স সম্পন্ন হয়েছে। এর আওতায়ছিল ওয়েব ডিজাইন, ওয়েব অ্যাপ্লিকেশন ডেভেলপমেন্ট ও লিনাক্স সার্ভার কনফিগারেশন। এতে ৪৪ জন শিক্ষার্থী অংশ নেন। এর মধ্যে সমাপনীতে কৃতকার্য ২৮ জন শিক্ষার্থীকে সনদপত্র প্রদান করা হয়েছে। খবর বিজ্ঞপ্তির।
প্রথম ব্যাচের কৃতকার্যদের মধ্যে সার্টিফিকেট প্রদান ও দ্বিতীয় ব্যাচের কোর্সের উদ্বোধন উপলক্ষে আয়োজিত এক অনুষ্ঠানের প্রধান অতিথি ছিলেন বুয়েটের উপাচার্য এ এম এম সফিউল্লাহ। অনুষ্ঠানে আরও উপস্থিত ছিলেন সিএসই বিভাগের প্রধান মো. মনিরুল ইসলাম, অধ্যাপক মোহাম্মদ কায়কোবাদসহ অনেকেই।
অনুষ্ঠানে আইএসির ইনচার্জ এ এস এম লতিফুল হক আইএসির কর্মকাণ্ডের বিভিন্ন দিকের কথা তুলে ধরেন। সেই সঙ্গে আইএসিতে জানুয়ারি-মার্চ মেয়াদে আরও তিনটি কোর্স (ওয়েব ডিজাইন অ্যান্ড অ্যাপ্লিকেশন ডেভেলপমেন্ট, লিনাক্স সিস্টেম অ্যাডমিনিস্ট্রেশন অ্যান্ড সার্ভার কনফিগারেশন, ডেটাবেস ম্যানেজমেন্ট অ্যান্ড অ্যাডমিনিস্ট্রেশন) শুরুর ঘোষণা দেওয়া হয়। এসব কোর্সসমূহে ৩০ জন করে শিক্ষার্থী অংশ নিতে পারবেন।
</doc>
<doc>
প্রযুক্তি প্রশিক্ষণে ছাড়

| তারিখ: ১২-০১-২০১০

বাংলাদেশ ইন্টেরিয়র ডিজাইন ডেভেলপমেন্ট (বিআইডিডি) ইন্টেরিয়র কোর্সে ভর্তি চলছে। প্রতিষ্ঠানটি ক্যাড, থ্রিডি স্টুডিও ম্যাক্স, ফটোশপ ও পাওয়ার পয়েন্ট কোর্সের জন্য বিশেষ ছাড় দিচ্ছে। ফোন: ০১৭১২৫৫৪৬৬৩। —বিজ্ঞপ্তি

</doc>
<doc>
এমএস ওয়ার্ড বিক্রির ওপর নিষেধাজ্ঞা বহাল

| তারিখ: ১৩-০১-২০১০

যুক্তরাষ্ট্রের কিছু কিছু অঞ্চলে মাইক্রোসফটের লেখালেখির জনপ্রিয় সফটওয়্যার এমএস ওয়ার্ড বিক্রির ওপর নিষেধাজ্ঞা বহাল রাখা হয়েছে। এমএস ওয়ার্ডে বিদ্যমান এক্সএমএল (এক্সটেন্সিবল মার্ক-আপ ল্যাঙ্গুয়েজ) প্রযুক্তির স্বত্ব দাবি করে কানাডার টরন্টোভিত্তিক প্রযুক্তি প্রতিষ্ঠান আইফোরআই-এর দায়ের করা মামলায় ওয়ার্ড বিক্রির ওপর নিষেধাজ্ঞা বহাল রেখেছেন যুক্তরাষ্ট্রের উচ্চ আদালত।
গত বছরের ১২ আগস্ট টেক্সাসের একটি আদালত স্বত্ব ভঙ্গের অভিযোগে মাইক্রোসফটকে গত ১০ অক্টোবর থেকে মাইক্রোসফট ওয়ার্ড বিক্রি বন্ধ এবং ক্ষতিপূরণ হিসেবে আইফোরআইকে ২৯ কোটি ডলার দেওয়ার নির্দেশ দেন। উচ্চ আদালতে মাইক্রোসফটের আবেদনের পরিপ্রেক্ষিতে এই রায় সাময়িকভাবে স্থগিতও করা হয়েছিল। তবে শেষ রক্ষা হয়নি মাইক্রোসফটের। দিন কয়েক আগে দেওয়া এক সিদ্ধান্তে উচ্চ আদালত আগের রায়ই বহাল রাখেন।
এই রায়ের আলোকে এক্সএমএল প্রযুক্তি বাদ দিয়ে যুক্তরাষ্ট্রের বাজারে গত সোমবার থেকে মাইক্রোসফট অফিসের বিশেষ সংস্করণ ছাড়া হয়েছে। এক্সএমএল প্রযুক্তি নিয়ে আইফোরআইর সঙ্গে এই মামলায় মাইক্রোসফটের ব্যবসায়িক ও প্রযুক্তিগত সুনাম অনেকাংশেই ক্ষতিগ্রস্ত হয়েছে। তবে মাইক্রোসফট উচ্চ আদালতের এই রায়ের বিরুদ্ধেও আপিল করার প্রস্তুতি নিচ্ছে। —বিবিসি অবলম্বনে সুজয় দা
</doc>
<doc>
উত্তরবঙ্গের উন্নয়ন নিয়ে অনলাইন গ্রুপ

| তারিখ: ১৩-০১-২০১০

উত্তরাঞ্চলের প্রথম সংবাদভিত্তিক অনলাইন পত্রিকা ঈশ্বরদী ডটকম (www.ishwardi.com) ইন্টারনেটে একটি অনলাইন গ্রুপ চালু করেছে। খবর বিজ্ঞপ্তির।
ঈশ্বরদী ডটকম রিজিওনাল ডেভেলপমেন্ট ফোরাম নামের এই অনলাইন গ্রুপে ঈশ্বরদী, পাবনা, সিরাজগঞ্জ, নাটোরসহ উত্তরবঙ্গের বিভিন্ন এলাকা সম্পর্কে মতামত, পরিকল্পনা ও পরামর্শ প্রকাশ করা হবে। এতে বাংলাদেশ এবং এই অঞ্চলের সমসাময়িক বিষয় নিয়ে মুক্ত আলোচনা করা যাবে। এই গ্রুপের ঠিকানা http://groups.yahoo.com/group/ishwardi এবং http://groups.google.com/ group/ishwardi।
</doc>
<doc>
ইন্টারনেটে দরপত্রের খোঁজ

| তারিখ: ১৩-০১-২০১০

দরপত্র বিজ্ঞপ্তি নিয়ে ইন্টারনেটে নতুন আঙ্গিকে চালু হয়েছে অলটেন্ডার (www.alltender.com)। ঢাকা এবং সারা দেশ থেকে প্রকাশিত ৬০টিরও বেশি দৈনিক পত্রিকায় প্রকাশিত সরকারি-বেসরকারি প্রতিষ্ঠানের দরপত্র ও নিলাম বিজ্ঞপ্তি নিয়মিত প্রকাশিত হয় এই সাইটে। সাইটটিতে নিবন্ধিত হয়ে ই-মেইলে দরপত্র বিজ্ঞপ্তি পাওয়ার সুবিধা আছে। —বিজ্ঞপ্তি
</doc>
<doc>
আসুসের নতুন ল্যাপটপ বাজারে

| তারিখ: ১৩-০১-২০১০

আসুসের নতুন একটি ল্যাপটপ কম্পিউটার বাজারে এনেছে গ্লোবাল ব্র্যান্ড (প্রা.) লিমিটেড। এফ৬ভিই-পি৮৭০০ মডেলের এই ল্যাপটপে ২.৫৩ গিগাহার্টজ গতির ইন্টেল কোর টু ডুয়ো প্রসেসর, ৩ গিগাবাইট র্যাম, ৩২০ গিগাবাইটের হার্ডডিস্ক, ডিভিডি রাইটার, ১৩.৩ ইঞ্চির মনিটর, ল্যান, ওয়াই-ফাই, ওয়েবক্যাম, আঙ্গুলের ছাপ শণাক্তকারী প্রযুক্তি ইত্যাদি রয়েছে। এর ওজন ২ কেজি ২০০ গ্রাম। ল্যাপটপটির দাম ৬৮ হাজার টাকা। —বিজ্ঞপ্তি
</doc>
<doc>
কোর আই ৭ প্রসেসরসহ ডেলের ল্যাপটপ

| তারিখ: ১৩-০১-২০১০

কম্পিউটার সোর্স বাজারে এনেছে ডেলের নতুন একটি ল্যাপটপ কম্পিউটার। স্টুডিও এক্সপিএস ১৬৪৫ মডেলের এই ল্যাপটপে ১.৬ গিগাহার্টজ গতির ইন্টেলের কোর আই ৭ প্রসেসর রয়েছে। এতে আরও আছে ৪ গিগাবাইট র্যাম, ৫০০ গিগাবাইট হার্ডডিস্ক ইত্যাদি। ১ গিগাবাইট ভির্যামের এটিআই গ্রাফিক্স কার্ড রয়েছে এতে। ফলে গ্রাফিক্সের কাজ ও গেম খেলা যাবে সহজেই। এতে আরও আছে ব্লু-রে ডিস্ক প্লেয়ার, যাতে সিডি ও ডিভিডি দুটোই রাইট করা যাবে। ল্যাপটপটিতে ১৫.৬ ইঞ্চির মনিটর, উইন্ডোজ ৭ অপারেটিং সিস্টেম, ব্লুটুথ, মডেম এবং ল্যান আছে। এর ওজন ২ কেজি ৯১০ গ্রাম। একবার চার্জে এটি টানা সাড়ে চার ঘণ্টা চলবে। দাম ১ লাখ ৪০ হাজার টাকা। —বিজ্ঞপ্তি
</doc>
<doc>
এ+ কোর্সের প্রশিক্ষণ

| তারিখ: ১৩-০১-২০১০

বিশেষ ছাড়ে কম্পিউটার হার্ডওয়্যারের এ+ কোর্সে আইটি বাংলা প্রশিক্ষণ দিচ্ছে। এতে কম্পিউটার নেটওয়াকির্ং, অপারেটিং সিস্টেম, ল্যাপটপ, প্রিন্টার, স্ক্যানারের ওপর বিশেষ গুরুত্ব দেয়া হবে। ফোন: ০১৭৩৩৯৯০৫৪১। —বিজ্ঞপ্তি
</doc>
<doc>

বিনোদনবিষয়ক নতুন ওয়েবসাইট

| তারিখ: ১৩-০১-২০১০

বিভিন্ন ধরনের গান, ডিজিটাল কমিক্স, মোবাইল সফটওয়্যার, বিনোদন তথ্য নিয়ে চালু হয়েছে আনলিমিটেড এন্টারটেইনমেন্ট (www.unltdentertainment.com) ঠিকানার একটি ওয়েবসাইট। এতে আরও রয়েছে ফোরাম ও ব্লগ সুবিধা। —বিজ্ঞপ্তি
</doc>
<doc>

ক্ষুদ্রঋণ পরিচালনা সফটওয়্যার

| তারিখ: ১৩-০১-২০১০

জেনারেশন ডট নেক্সট আইটি সলিউশন ক্ষুদ্রঋণ পরিচালনার সফটওয়্যারে বিশেষ মূল্যছাড় দিচ্ছে। এতে ঋণহিসাবসহ সব ধরনের হিসাব করা যায়। প্রতিদিনের রিপোর্ট, ক্যাশ লেজারসহ বিস্তারিত তথ্য পাওয়া যাবে। ফোন: ০১৯১১৩৬৫৮৯৭। —বিজ্ঞপ্তি
</doc>
<doc>

প্রতিবেদন
ইন্টারনেটে ব্যক্তিগত গোপনীয়তা থাকছে না

| তারিখ: ১৩-০১-২০১০

একজন শিক্ষাবিদ দাবি করেছেন, ইন্টারনেটের বিভিন্ন ওয়েবসাইটে যারা মানুষের ব্যক্তিগত জীবন সম্পর্কে বিস্তারিত প্রকাশ করে, তারা মানুষের ব্যক্তিগত গোপনীয়তার অধিকারকে লঙ্ঘন করছে। যুক্তরাজ্যের সাউদাম্পটন বিশ্ববিদ্যালয়ের ইলেকট্রনিকস ও কম্পিউটার বিজ্ঞানের জ্যেষ্ঠ গবেষক কিয়েরন ও হারা এ দাবি করেছেন। তিনি অনলাইনে যেকোনো কিছু প্রকাশ করার ব্যাপারে জনগণকে আরও সতর্ক থাকার আহ্বান জানান।
সম্প্রতি লন্ডনে এক অনুষ্ঠানে কিয়েরন ও হারা বলেন, ‘আমরা এখন এমন একটা যুগে বসবাস করছি, যেখানে লোকজন নিয়মিত খুব বেশি মাত্রায় ব্যক্তিগত তথ্য বিনিময় করছে।’ তিনি এ যুগকে ‘ইন্টিমেসি ২.০’ নামে অভিহিত করেন। কিয়েরন এ জন্য সামাজিক যোগাযোগের বিভিন্ন নেটওয়ার্ককে দায়ী করেন। তিনি বলেন, ব্যক্তিগত গোপনীয়তা বজায় রাখাটা মানুষের জন্য খুব জরুরি। এতে তারা অনেক বেশি নিরাপদ থাকবে। ব্যক্তিগত বিষয় প্রকাশ হয়ে পড়লে তা ব্যক্তির জন্য সামাজিক সমস্যার কারণ হয়ে দাঁড়ায়। এতে অন্যরা তার জীবনে নাক গলানোর সুযোগ পেয়ে যায়। তিনি বলেন, ইন্টারনেটে প্রকাশিত কোনো ছবির যে কেউ অপব্যবহার করতে পারে। এ রকম ঘটনা যে ঘটেনি, তা নয়। কাজেই এ ব্যাপারে সবাইকে সতর্ক থাকতে হবে। —বিবিসি অবলম্বনে মাহমুদুর রহমান
</doc>
<doc>
টিপস
মুছে ফেলুন অদরকারি ফাইল

| তারিখ: ১৩-০১-২০১০

উইন্ডোজ ব্যবহারের ফলে প্রচুর Event ফাইল তৈরি হয়। এসব ফাইল কম্পিউটারের গতি কমিয়ে দেয়। অদরকারি ইভেন্ট ফাইল মুছতে My Computer-এ কারসর রেখে ডান ক্লিক করে Manage-এ যান। এখন System Tools/Event Viewer/Application অপশন নির্বাচিত করুন। লক্ষ করুন, ডানপাশে অনেক Event-এর তালিকা দেখা যাচ্ছে। এ ফাইলগুলো মুছতে ওপরের মেনুবার থেকে Action/Clear All Events নির্বাচিত করুন। এখন ফাইলগুলো সরাসরি মুছে ফেলতে No-তে ক্লিক করুন, Yes www ক্লিক করলে ফাইলগুলোর ব্যাকআপ তৈরি হবে।
খালেদ মাহমুদ খান
</doc>
<doc>
তৈরি হচ্ছে রাসায়নিক কম্পিউটার

| তারিখ: ১৪-০১-২০১০

মানুষের মস্তিষ্ক যেভাবে কাজ করে এবং মানব শরীরের নিউরনের মাধ্যমে যেভাবে জৈব সংকেত পরিবাহিত হয় তার সঙ্গে সামঞ্জস্য রেখে রাসায়নিক কম্পিউটার তৈরির প্রকল্প হাতে নিয়েছে একটি আন্তর্জাতিক কনসোর্টিয়াম। ইউরোপীয় ইউনিয়নের আর্থিক সহায়তায় আগামী তিন বছর যাবত্ এ প্রকল্পের কাজ চলবে।
রাসায়নিক এই কম্পিউটারের নাম দেওয়া হয়েছে ‘ওয়েট কম্পিউটার’। মানব শরীরে যে ধরনের কোষ ও কোষ প্রাচীর থাকে, কৃত্রিমভাবে তৈরি সে ধরনের কোষ ও কোষ প্রাচীরের সমন্বয়ে তৈরি হবে ওয়েট কম্পিউটার। এই কম্পিউটারের এক কোষ থেকে আরেক কোষে সরাসরি ইলেকট্রনিক সংকেতের পরিবর্তে রাসায়নিক সংকেত পরিবাহিত হবে। সংকেতের গতিপথ এবং প্রকৃতিও নির্ধারিত হবে রাসায়নিক মিথস্ক্রিয়ার ফলে। এই প্রকল্পের উদ্দেশ্য হলো প্রচলিত ইলেকট্রনিক কম্পিউটারের সঙ্গে পাল্লা দেওয়া নয়, বরং যেসব ক্ষেত্রে ইলেকট্রনিক কম্পিউটারের কার্যকারিতার মাত্রা অপেক্ষাকৃত কম যেমন—মানব শরীরের অভ্যন্তর ভাগে জটিল অস্ত্রোপচার ও ওষুধ প্রয়োগ, জৈব ন্যানো রোবট তৈরি, ন্যানো প্রকৌশল ইত্যাদি ক্ষেত্রে রাসায়নিক কম্পিউটার ইলেকট্রনিক কম্পিউটারের যথার্থ সহযোগী হবে। নিবিড় প্রচেষ্টায় কোনো একদিন মানব মস্তিষ্কের মতো বিপুল ক্ষমতা ও সূক্ষ্ম বিশ্লেষণী শক্তিসংবলিত রাসায়নিক কম্পিউটার তৈরি করা গেলে মহাবিশ্বের অনেক অমীমাংসিত রহস্যই উদ্ঘাটন করা সম্ভব হবে বলে প্রকল্পসংশ্লিষ্ট ব্যক্তিরা আশা করছেন। —বিবিসি অবলম্বনে সুজয় দাস
</doc>
<doc>
ল্যাপটপ মেলা ২০ জানুয়ারি থেকে

| তারিখ: ১৪-০১-২০১০

২০ জানুয়ারি থেকে ঢাকায় শুরু হচ্ছে ল্যাপটপ কম্পিউটারের মেলা। জুম ল্যাপটপ ফেয়ার-২০১০ নামের এ মেলা বঙ্গবন্ধু আন্তর্জাতিক সম্মেলন কেন্দ্রে ২২ জানুয়ারি পর্যন্ত চলবে। ‘লিট আপ দি টেকনোলজিক্যাল লাইট’ স্লোগান নিয়ে তৃতীয়বারের মতো এই মেলার আয়োজন করা হয়েছে। ২০ জানুয়ারি সকাল ১০টায় বঙ্গবন্ধু আন্তর্জাতিক সম্মেলন কেন্দ্রের হারমোনি হলে মেলার আনুষ্ঠানিক উদ্বোধন করা হবে।
এবারের ল্যাপটপ মেলায় প্রধান পৃষ্ঠপোষক সিটিসেল জুম। সহ-পৃষ্ঠপোষক হিসেবে থাকছে এসার, এইচপি ও লেনোভো। মেলার আয়োজক মেকার কমিউনিকেশন ব্যবসায় উন্নয়ন ব্যবস্থাপক আসিফ সরোয়ার খান প্রথম আলোকে জানান, এবারের ল্যাপটপ মেলায় ১৫টি প্যাভিলিয়ান এবং পাঁচটি স্টল থাকবে।
মেলা উপলক্ষে বিভিন্ন ল্যাপটপের ওপর আকর্ষণীয় মূল্যছাড় দেওয়া হবে। মেলায় প্রবেশমূল্য রাখা হবে ২০ টাকা। —বাদল খান
</doc>
<doc>
ইন্টারনেটে বাংলাদেশের মানচিত্র

| তারিখ: ১৪-০১-২০১০

বাংলাদেশের সব জেলা ও শহরের মানচিত্র নিয়ে একটি ওয়েবসাইট প্রকাশিত হয়েছে। এ সাইটে বাংলাদেশের মানচিত্র ছাড়াও বিশ্বের বৃহত্তম শহর ও ধর্মীয় গুরুত্বপূর্ণ স্থানগুলোর মানচিত্র পাওয়া যাবে। সাইটটির ঠিকানা www.deshimaps.com। —বিজ্ঞপ্তি
</doc>
<doc>
ওরাকল প্রশিক্ষণে ছাড়

| তারিখ: ১৪-০১-২০১০

রিলায়েন্স আইটিতে ওরাকল ডিবিএ ১১জি/১০জিসহ বিভিন্ন প্রশিক্ষণ কোর্সে বিশেষ ছাড় দেওয়া হচ্ছে। এ ছাড়া ওরাকল অ্যাপেক্স, সিসার্প ডট নেট, পিএইচপি-মাইএসকিউএল, নেটওয়ার্কিং, লিনাক্স ইত্যাদি কোর্সে ভর্তি শুরু হয়েছে। ফোন: ০১৭১৭-৬৪৩২৭৯। —বিজ্ঞপ্তি
</doc>
<doc>
পড়াশোনা ও বিনোদনের সাইট

| তারিখ: ১৪-০১-২০১০

পড়াশোনা, বিনোদন ও জানা-অজানা বিভিন্ন তথ্য নিয়ে চালু হয়েছে আর্নফান (www.earnfun.com) নামের একটি ওয়েবসাইট। এতে গুরুত্বপূর্ণ ফোন নম্বরসহ বিনামূল্যে বই নামানো (ডাউনলোড) যাবে। —বিজ্ঞপ্তি
</doc>
<doc>
গিগাবিটের নতুন ল্যানকার্ড

| তারিখ: ১৪-০১-২০১০

সেফ আইটি সার্ভিসেস লি. বাজারে এনেছে পিসিআই ব্র্যান্ডের জিএন-১২০০টিডব্লিউ৩ মডেলের গিগাবিট ল্যান কার্ড। এটি ৩২-বিট পিসিআই গিগাবিট ইথারনেট অ্যাডাপ্টর, যা ১০/১০০/১০০০ মেগাবিট পার সেকেন্ড ডেটা রেটে কাজ করে। এতে রয়েছে একটি আরজে-৪৫ কানেক্টর ইথারনেট পোর্ট। পিসিআই ব্র্যান্ডের এই ল্যান অ্যাডাপ্টরটি আইইইই ৮০২.৩ ১০বেস-টি, আইইইই ৮০২.৩ইউ ১০০বেস-টিএক্স, আইইইই ৮০২.৩এবি ১০০০ বেস-টি প্রভৃতি সমর্থন করে। এটি উইন্ডোজ, ম্যাক এবং লিনাক্স অপারেটিং সিস্টেমের প্রায় সংস্করণে চলবে। দাম এক হাজার ২০০ টাকা। —বিজ্ঞপ্তি
</doc>
<doc>
এফোরটেক নতুন ওয়েবক্যাম

| তারিখ: ১৪-০১-২০১০

গ্লোবাল ব্র্যান্ড (প্রা.) লিমিটেড এনেছে এফোরটেকের নতুন একটি ওয়েবক্যাম। পিকে-৩৩৩ই মডেলের এ ওয়েবক্যাম ৫ মেগাপিক্সেলে ছবি তুলতে পারে। এটি দিয়ে স্থির ও চলমান ছবি ধারণ করা যায়। অন্ধকারে পরিষ্কার বা স্বচ্ছ ইমেজ ধারণের জন্য এতে রয়েছে এলইডি (লাইট এমিটিং ডায়োড)। এতে মাইক্রোফোনও আছে। দাম এক হাজার ৭০০ টাকা। —বিজ্ঞপ্তি
</doc>
<doc>
চিটকোড
ফার ক্রাই

| তারিখ: ১৪-০১-২০১০

টিল্ডড (~) কি চেপে কনসোলে যান। এরপর নিচের চিটকোড প্রয়োগ করুন।
তাড়াতাড়ি গেম শুরু হবে \load_game
দ্রুত সেইভ \save_game

মানচিত্রের নমুনা
\map dam
কারখানা \map factory
সোয়াম্প
\map swamp
নদী \map river
ক্যাটাকম্বস
\map catacombs
নৌকা \map boat
কুলার \map cooler
আর্কাইভ
\map archive
রিবিলিয়ন \map rebellion
নিয়ন্ত্রণ \map control
রেগুলেটর \map regulator
স্টিম \map steam
বাঙ্কার \map bunker
ট্রিহাউস \map treehouse
গবেষণা \map research
পিয়ার \map pier
দুর্গ \map fort
ক্যারিয়ার \map carrier
প্রশিক্ষণ \map training
ভলকানো \map volcano
</doc>
<doc>
হেল্পলাইন
ফায়ারফক্স থেকে টুইটারে নিজের সর্বশেষ অবস্থা

| তারিখ: ১৪-০১-২০১০

ইন্টারনেটে খুদে ব্লগ লেখার (মাইক্রো ব্লগিং) জনপ্রিয় সফটওয়্যার টুইটারে নিজের সর্বশেষ অবস্থা (স্ট্যাটাস) হালনাগাদ করার অনেক মাধ্যম আছে। এর মধ্যে ফায়ারফক্স থেকে স্ট্যাটাস হালানাগাদ করা এবং স্ট্যাটাস দেখার দারুণ এক প্রোগ্রাম হলো (অ্যাড-অনস) হচ্ছে ইকোফোন। ইকোফোন দিয়ে সহজেই স্ট্যাটাস হালনাগাদ করা যাবে এবং কোনো স্ট্যাটাস এলে বার্তা পাঠাবে।
ইকোফোন www.echofon.com/twitter/firefox ঠিকানার ওয়েবসাইট থেকে ইনস্টল করতে হবে। এরপর ফায়ারফক্স চালু করলে স্ট্যাটাসবারের ডানে ইকোফোনের আইকন দেখা যাবে। এই আইকনে ক্লিক করলে Echofon preferences উইন্ডো আসবে। এখানে Add account... বাটনে ক্লিক করে টুয়িটার একাউন্ট যোগ করুন এবং চাইলে অন্যান্য তথ্য পরিবর্তন করে Ok করুন। তাহলে কিছুক্ষণের মধ্যে সর্বশেষ স্ট্যাটাসগুলো চলে আসবে।
এখন Echofon আইকনে ক্লিক করলে ইকোফোন উইন্ডো খুলবে এবং Friends, Mentions, Messages ট্যাবে স্ট্যাটাসগুলো দেখা যাবে। কোনো স্ট্যাটাস আপডেট করতে চাইলে নিচের টেক্স বক্সে লিখে এন্টার করলেই কয়েক সেকেন্ডের মধ্যে তা আপডেট হবে। —মেহেদী আকরাম
</doc>
<doc>

চীনে নিজেদের কার্যক্রম বন্ধ করছে গুগল

| তারিখ: ১৬-০১-২০১০

চীনে পরিচালিত নিজেদের কার্যক্রম বন্ধের ঘোষণা দিয়েছে ইন্টারনেটে তথ্য খোঁজার জনপ্রিয় ওয়েবসাইট (সার্চ ইঞ্জিন) গুগল। এর কারণ হিসেবে বিভিন্ন ধরনের সাইবার আক্রমণ এবং সার্চ ইঞ্জিন পরিচালনার ক্ষেত্রে বেশকিছু সমস্যার কথা উল্লেখ করেছে প্রতিষ্ঠানটি।
সম্প্রতি জানানো হয়, চীনের মানবাধিকার কার্যক্রমের ই-মেইল ঠিকানা ব্যবহার করে সাইবার আক্রমণ চালানো হতে পারে। ২০০৬ সালে চীনের জন্য গুগল চালু করে গুগল ডট সিএন ঠিকানার ওয়েবসাইট। প্রতিষ্ঠানটির ঘোষণা অনুযায়ী, সার্চ ইঞ্জিন গুগল ডট সিএন বন্ধের পাশাপাশি চীনে গুগলের সব ধরনের কার্যক্রমও বন্ধ করে দেওয়া হবে। শুরু থেকেই চীন সরকার সার্চ ইঞ্জিনে বিভিন্ন বিষয়ে তথ্য খোঁজার ক্ষেত্রে বিভিন্ন ধরনের নিষেধাজ্ঞা দিয়েছে।
গুগলের প্রধান আইনবিষয়ক কর্মকর্তা ডেভিড ড্রুমোন্ড বলেন, বর্তমানে সাইবার আক্রমণের মধ্যে অন্যতম কারণ হচ্ছে চীনের মানবাধিকার কার্যক্রমের পরিচালিত জিমেইল ঠিকানাটি হস্তগত করা এবং একাধিকভাবে বিভিন্ন কম্পিউটারে আক্রমণ করা। এর মধ্যে কমপক্ষে প্রায় ২০টি প্রতিষ্ঠান এ ধরনের আক্রমণের শিকার হতে পারে বলে জানিয়েছেন তিনি। একই নামে দুই ধরনের জিমেইল ঠিকানা ব্যবহার করছে আক্রমণকারীরা, যা অনেকটা ম্যালওয়্যার হিসেবে কম্পিউটারে প্রবেশ করে। বর্তমানে চীনের ইন্টারনেট ব্যবহারকারীর সংখ্যা প্রায় ৩৪ কোটি।
গতবছরে সার্চ ইঞ্জিনের বাজার ছিল প্রায় ১০০ কোটি টাকা, যার মধ্যে চলতি বছর ৬০ কোটি আয় হবে বলে আশা করেছিল গুগল। কিন্তু চীনের সরকারি সুবিধাপ্রাপ্ত সার্চ ইঞ্জিন বাইদু বর্তমানে প্রায় ৬০ শতাংশ বাজার দখলে রেখেছে, যেখানে গুগলে শেয়ার মাত্র ২৬ ভাগ। এর পরে ইয়াহুর শেয়ার রয়েছে ১০ শতাংশ ও মাইক্রোসফট বিংয়ের প্রায় চার শতাংশ । সব মিলিয়ে সাইবার আক্রমণ এবং বাজার পরিস্থিতি বিবেচনা করে চীনের বাজার থেকে নিজেদের গুটিয়ে নিচ্ছে গুগল।—বিবিসি অবলম্বনে নুরুন্নবী হাছিব
</doc>
<doc>
জনপ্রিয়তার শীর্ষে তারহীন চার্জার ও আইফোন টিভি

| তারিখ: ১৬-০১-২০১০

সম্প্রতি যুক্তরাষ্ট্রের লাস ভেগাসে অনুষ্ঠিত আন্তর্জাতিক কনজিউমার ইলেকট্রনিকস পণ্য প্রদর্শনীতে দর্শকদের আগ্রহ বেশি ছিল ত্রি-মাত্রিক টেলিভিশন, ইলেকট্রনিকস বই পড়ার যন্ত্র (ই-বুক রিডার) এবং ছোট ল্যাপটপের প্রতি। এ ছাড়া প্রদর্শনীতে স্থান পেয়েছে বেশ কিছু নতুন প্রযুক্তি। প্রদর্শনীতে স্থান পাওয়া সেরা প্রযুক্তিগুলোর মধ্যে অন্যতম হচ্ছে মোবাইল ফোনের জন্য কোয়ালকম ইনকরপোরেটেডের এফএলও টিভি সেবা। অ্যাপলের জনপ্রিয় স্পর্শকাতর পর্দার মোবাইল ফোন আইফোনে এ সুবিধা পাওয়া যাচ্ছে। তারহীন সুবিধার মাধ্যমে এতে প্রায় ১৫টি সংবাদ, খেলা এবং বিনোদন চ্যানেল দেখার সুযোগ পাচ্ছেন ব্যবহারকারীরা। রয়েছে তারহীন চার্জার, কিবোর্ড ছাড়া আঙুলের স্পর্শের মাধ্যমে গেম নিয়ন্ত্রক, তাত্ক্ষণিক ছবি তোলার ক্যামেরা, মোবাইল ফোন হারিয়ে গেলে বিশেষ যন্ত্রের মাধ্যমে খুঁজে পাওয়ার বিশেষ প্রযুক্তি, ত্রিমাত্রিক ফটোফ্রেমসহ ক্যামেরা, ত্রিমাত্রিক ব্লুরের জন্য ত্রিমাত্রিক ফিল্টার সুবিধা, ত্রিমাত্রিক কালার প্রিন্টিং, ব্যবহূত কাপড় পরিষ্কার করার রোবটসহ আরও নানা প্রযুক্তি। প্রতিটি পণ্যের ক্ষেত্রেই রয়েছে আলাদা বিভিন্ন ধরনের বৈশিষ্ট্য। প্রযুক্তি বাজারের অনেকের মতে সাধারণ ব্যবহারকারীদের নানা সুবিধার কথা ভেবে পণ্য তৈরি করার ফলে এসব পণ্য ব্যবহারকারীদের আকৃষ্ট করতে পারবে সহজে। পাশাপাশি চলতি বছরে এসব পণ্য প্রযুক্তি বাজার মাতাবে বলে মনে করছেন প্রযুক্তি বিশেষজ্ঞরা।
—এপি অবলম্বনে নুরুন্নবী হাছিব
</doc>
<doc>
অনলাইনে রেডিও

| তারিখ: ১৬-০১-২০১০

ইন্টারনেটে চালু হয়েছে রেডিও আপন (www.radioapon.com) নামের একটি অনলাইন রেডিও। এতে বাংলা গানের পাশাপাশি বাংলার সংস্কৃতি ও বাংলার খবর পাওয়া যাবে। —বিজ্ঞপ্তি
</doc>
<doc>
প্রকাশনা
এসপিএসএস শেখার বই

| তারিখ: ১৬-০১-২০১০

এসপিএসএস\ লেখক: ম. ফারুক ইমাম\ দাম: ২৫০ টাকা\ পৃষ্ঠা: ৪৮০\ প্রকাশক: সিসটেক পাবলিকেশন্স লিমিটেড, ঢাকা\

পরিসংখ্যানের শিক্ষার্থী ও গবেষকদের প্রয়োজন হয় পরিসংখ্যানবিষয়ক নানা তথ্য। এর মধ্যে জনপ্রিয় একটি বিষয় হচ্ছে স্ট্যাটিসটিক্স প্যাকেজ ফর সোশ্যাল সায়েন্সেস (এসপিএসএস)। বর্তমানে এসপিএসএস হচ্ছে পরিসংখ্যানিক তথ্য ব্যবস্থাপনা ও বিশ্লেষণের জন্য ব্যবহূত গ্র্যাফিক্যাল ইউজার ইন্টারফেসভিত্তিক (জিইউআই) কম্পিউটার প্রোগ্রাম। পরিসংখ্যান শুধু সংখ্যাবাচক তথ্যাবলি সংগ্রহের মধ্যে সীমাবদ্ধ না থাকায় বর্তমানে সমাজবিজ্ঞান, অর্থনীতি, কৃষিবিজ্ঞান, বাণিজ্য, ব্যবস্থাপনা, চিকিত্সাবিজ্ঞানসহ বিভিন্ন ক্ষেত্রে ব্যবহূত হচ্ছে। পরিসংখ্যানের এসব তত্ত্ব ও সূত্র ব্যবহার করতে কম্পিউটারে বেশ কিছু প্রোগ্রাম ব্যবহার করা হয়। এ কাজটি যাঁরা শিখতে চান, তাঁদের সহায়তা করবে এসপিএসএস বইটি।
সম্প্রতি চতুর্থবারের মতো এ বইটি প্রকাশ করেছে সিসটেক পাবলিকেশন্স। বইটি লিখেছেন ম. ফারুক ইমাম। বাংলা ও ইংরেজি ভাষায় লেখা এ বইয়ে বিভিন্ন অধ্যায়ের পাশাপাশি যুক্ত হয়েছে অনুশীলনের জন্য একটি অধ্যায়। এসপিএসএস ১৬.০ সংস্করণ ভিত্তি করে লেখা এ বইয়ে অন্য সংস্করণগুলোর বিভিন্ন বিষয়ও পাওয়া যাবে। প্রতিটি অধ্যায়ে ছবির সাহায্যে বিভিন্ন বিষয় তুলে ধরা হয়েছে, যার মাধ্যমে সব ধরনের পাঠক প্রতিটি অধ্যায়ে বিষয়গুলো সহজে বুঝতে পারবেন। বইয়ের শেষে এসপিএসএসের বিভিন্ন সংস্করণ নিয়ে অ্যাডভান্সড স্ট্যাটিসটিক্যাল অ্যানালাইসিস নামে একটি অধ্যায় যুক্ত করা হয়েছে, যেখানে প্রতিটি উচ্চতর পরিসংখ্যান পদ্ধতির উদাহরণসহ এসপিএসএস ব্যবহারের মাধ্যমে বিশ্লেষণের বিভিন্ন বিষয় বর্ণনা করা হয়েছে। বইটির সঙ্গে এসপিএসএসের প্রয়োজনীয় সফটওয়্যার ও প্রকল্পসংবলিত সিডিও রয়েছে। —নুরুন্নবী হাছিব
</doc>
<doc>

হাইতিতে পুনর্বাসন ও উদ্ধারকাজে তথ্যপ্রযুক্তির ব্যবহার

| তারিখ: ১৭-০১-২০১০

হাইতিতে ভূমিকম্প-দুর্গতদের বিভিন্নমুখী সহায়তা দেওয়ার জন্য ব্যবহার হচ্ছে ইন্টারনেট ও তথ্যপ্রযুক্তির। যোগাযোগের সামাজিক সাইট ফেসবুক, টুইটার ইত্যাদির মাধ্যমে সেখানকার সার্বক্ষণিক হালনাগাদ তথ্য আদান-প্রদানের পাশাপাশি বিশ্ববাসীর কাছে ক্ষণে ক্ষণে সাহায্যের আবেদনও পৌঁছে দেওয়া হচ্ছে। গুগল ও ফেসবুক এখন তৈরি করছে নিখোঁজ ব্যক্তিদের তালিকা। ফেসবুকের একটি অনলাইন গ্রুপ ‘আর্থকোয়েক হাইতি’তে এ পর্যন্ত প্রায় এক লাখ ৬০ হাজার নিখোঁজ ব্যক্তির তালিকা লিপিবদ্ধ হয়েছে। দেশটির স্বাভাবিক টেলিযোগাযোগব্যবস্থা বিধ্বস্ত হওয়ার পর থেকে কৃত্রিম উপগ্রহের মাধ্যমে বিকল্প পথে আপত্কালীন টেলিসংযোগ স্থাপনে সহায়তা করে যাচ্ছে কয়েকটি প্রযুক্তি প্রতিষ্ঠান ও আন্তর্জাতিক সংস্থা। জাতিসংঘের অঙ্গসংগঠন টেলিকম সান ফ্রন্টিয়ার্স টেলিযোগাযোগব্যবস্থাকে স্বাভাবিক করে তোলার লক্ষ্যে হাইতিতে দুটি বিশেষজ্ঞ দল পাঠিয়েছে। তারা হাইতির দুর্গত জনসাধারণকে টেলিফোন ও ইন্টারনেটের মাধ্যমে বহির্বিশ্বে থাকা আত্মীয়স্বজনের সঙ্গে যোগাযোগ করানো থেকে শুরু করে আরও বিভিন্নধর্মী সেবা দিয়ে যাচ্ছে। বিশ্ব খাদ্য সংস্থাও খাদ্যসামগ্রীর পাশাপাশি হাইতিতে তথ্যপ্রযুক্তিগত সহায়তা দিয়ে যাচ্ছে। ‘উশাহিদি’ নামের আরেকটি ওয়েবসাইট ভূমিকম্পে ক্ষতিগ্রস্ত এলাকার বিভিন্ন ধরনের মানচিত্র, তালিকা ও বিশ্লেষণধর্মী তথ্য দিয়ে উদ্ধারকাজে সহায়তা করছে। হাইতির স্থানীয় সাংবাদিকেরাও ওয়েবের মাধ্যমে তাঁদের জ্ঞাত তথ্য আদান-প্রদান করছেন। ভূমিকম্পে ক্ষয়ক্ষতির প্রাথমিক ছবি এবং ভিডিও ক্লিপিংসও স্থানীয় অধিবাসীরা মোবাইল ফোনসেটের মাধ্যমে ধারণ করে ইন্টারনেটে ছড়িয়ে দেয়। তবে গুরুত্বপূর্ণ বিভিন্ন তথ্যের পাশাপাশি ইন্টারনেটে কিছু অসত্য ও বিভ্রান্তিমূলক তথ্যও ছড়িয়ে পড়ছে। বিভিন্ন আন্তর্জাতিক সংস্থার পক্ষ থেকে এই ধরনের বিভ্রান্তিমূলক তথ্য না ছড়ানোর জন্য আহ্বান জানানো হয়েছে। —বিবিসি অবলম্বনে সুজয় দাস
</doc>
<doc>

ডিজিটাল বাংলাদেশ গড়তে সরকারের পাশাপাশি সবাইকে এগিয়ে আসার আহ্বান

| তারিখ: ১৭-০১-২০১০

ডিজিটাল বাংলাদেশ গড়তে প্রযুক্তিকে সর্বক্ষেত্রে কাজে লাগাতে হবে। শুধু সরকারের ওপর নির্ভরশীল না হয়ে সবাইকে একযোগে কাজ করতে হবে। বিশেষ করে সরকারের প্রযুক্তিবিষয়ক প্রতিষ্ঠান ও প্রযুক্তিসংশ্লিষ্ট মাধ্যমগুলো পরিচালনার জন্য দক্ষ লোকের প্রয়োজন। গতকাল শনিবার ঢাকায় জাতীয় প্রেসক্লাবে আয়োজিত ‘ডিজিটাল বাংলাদেশের এক বছরের কার্যক্রম’ শীর্ষক গোলটেবিলে বক্তারা এসব কথা বলেন। তথ্যপ্রযুক্তি সাংবাদিকদের সংগঠন বাংলাদেশ আইসিটি জার্নালিস্ট ফোরাম (বিআইজেএফ) আয়োজিত গোলটেবিলে প্রধান অতিথি হিসেবে উপস্থিত ছিলেন ডাক ও টেলিযোগাযোগ মন্ত্রণালয়-সম্পর্কিত সংসদীয় স্থায়ী কমিটির সভাপতি হাসানুল হক ইনু। তিনি বলেন, সর্বক্ষেত্রে তথ্যপ্রযুক্তিকে কাজে লাগানোর কাজ এগিয়ে চলছে। শিগগিরই বিভিন্ন স্থানে মোবাইল ফোন ব্যাংকিং, ই-কৃষিবিষয়ক কাজ শুরু হচ্ছে। পাশাপাশি ইউনিয়ন পরিষদ ভবনগুলোকে তথ্যকেন্দ্র হিসেবে গড়ে তোলা হবে।
গোলটেবিলে বক্তব্য দেন সাংসদ আকরাম চৌধুরী, ঢাকা বিশ্ববিদ্যালয়ের কম্পিউটার বিজ্ঞান বিভাগের অধ্যাপক লুত্ফুর রহমান, বাংলাদেশ প্রকৌশল বিশ্ববিদ্যালয়ের তড়িত্ প্রকৌশল বিভাগের অধ্যাপক আমিনুল হক, বাংলাদেশ কম্পিউটার সমিতির সভাপতি মোস্তাফা জব্বার, বাংলাদেশ সফটওয়্যার অ্যাসোসিয়েশনের সভাপতি হাবিবুল্লাহ এন করিম, আইএসপি অ্যাসোসিয়েশনের সভাপতি আক্তারুজ্জামান, তথ্যপ্রযুক্তি-সংশ্লিষ্ট বিভিন্ন সংগঠনের সদস্যসহ অনেকে।
গোলটেবিলে বক্তারা ই-কমার্সের ক্ষেত্রকে আরও এগিয়ে নেওয়া, কেন্দ্রীয় ডিজিটাল লাইব্রেরি তৈরি, প্রাইভেট-পাবলিক পার্টনারশিপ (পিপিপি) আরও বাড়ানো, ভিওআইপি উন্মুক্ত করা, ব্যান্ডউইথের মূল্য কমানো, কমিউনিটি রেডিওর উন্নয়নসহ বিভিন্ন বিষয়ের ক্ষেত্রে কার্যক্রম এগিয়ে নেওয়ার আহ্বান জানান। পুরো অনুষ্ঠানটি সরাসরি ওয়েবসাইটে প্রকাশ করে কমজগত ডট কম।
—নুরুন্নবী হাছিব
</doc>
<doc>
এইচপির সেরা সহযোগীদের সম্মাননা প্রদান

| তারিখ: ১৭-০১-২০১০

হিউলেট প্যাকার্ডের (এইচপি) পার্সোনাল সিস্টেমস গ্রুপ সেরা সহযোগীদের সম্মাননা প্রদান করেছে। গত বৃহস্পতিবার ঢাকায় ‘অ্যাওয়ার্ড উইনার্স নাইট’ শীর্ষক অনুষ্ঠানে এ সম্মাননা প্রদান করা হয়। অনুষ্ঠানে কম্পিউটার সোর্স লিমিটেডকে সেরা পরিবেশক, প্রতিষ্ঠানের কুতুব উদ্দিনকে স্ট্র্যাটেজিক ডিল অব দ্য ইয়ার, ফ্লোরা লিমিটেডকে সেরা করপোরেট পরিবেশক, প্রতিষ্ঠানের হেদায়েত এইচ শাহীনকে সেরা পণ্য ব্যবস্থাপক, রায়ানস কম্পিউটারসকে সেরা পরিবেশক (রিটেইল), মাল্টিলিংক ইন্টারন্যাশনালকে সেরা পরিবেশক ব্যবস্থাপনা, স্মার্ট টেকনোলজিসকে সেরা এমার্জিং সহযোগী এবং আরএম সিস্টেমসকে সেরা পরিবেশক (করপোরেট) সম্মাননা প্রদান করা হয়। এ ছাড়া ফ্লোরা লিমিটেডের চেয়ারম্যান এম এন ইসলামকে আজীবন সম্মাননা প্রদান করা হয়। অনুষ্ঠানে উপস্থিত ছিলেন এইচপির পার্সোনাল সিস্টেমসের দক্ষিণ-পূর্ব এশিয়ার ভাইস প্রেসিডেন্ট তিয়াং চং অং এবং কান্ট্রি জেনারেল ম্যানেজার ফিলিপ লাউ, বাংলাদেশের কান্ট্রি বিজনেস ম্যানেজার ইমরুল হোসেন ভূঁইয়াসহ অনেকে। —বাদল খান
</doc>
<doc>

দেশীয় সামাজিক যোগাযোগের ওয়েব সাইট

| তারিখ: ১৭-০১-২০১০

সামাজিক যোগাযোগের সুবিধা নিয়ে চালু হয়েছে দেশীয় ওয়েবসাইট মাইলিমিক্স। www.mylemex.com ঠিকানার এ ওয়েবসাইটে বন্ধু খোঁজা, তাত্ক্ষণিক বার্তা আদান-প্রদান (চ্যাট) করা, গ্রুপ তৈরির মাধ্যমে অডিও, ভিডিও এবং যেকোনো ফাইল শেয়ার করা যাবে। এতে বিনামূল্যে সদস্য হয়ে ই-বুক এবং মুঠোফোনের জন্য বিভিন্ন সফটওয়্যার নামানো যাবে। —বিজ্ঞপ্তি
</doc>
<doc>

আপডেট
র্যামের দাম বাড়ছেই

| তারিখ: ১৭-০১-২০১০
ঢাকার কম্পিউটারের বাজারে র্যামের দাম বেড়েই চলছে। গত কিছুদিন ধরে র্যামের দাম বাজারকে অস্থিতিশীল করে রেখেছে।পাশাপাশি কয়েকটি মডেলের প্রসসরের দামও কিছুটা বেড়েছে। গতকাল শনিবারপাওয়া যন্ত্রাংশের দাম নিচে দেওয়া হলো—
প্রসেসর: ইন্টেল কোর আই ৭ (২.৮ গি.হা.) ২৭০০০ টাকা, ইন্টেল কোর আই ৫ (২.৬ গি.হা.) ১৭০০০ টাকা, ইন্টেল কিউ ৯৫০৫ (২.৮৩ গি.হা.) ১৭৫০০ টাকা, ইন্টেল সেলেরন ১.৮ গি.হা. ২৮০০ টাকা। ইন্টেল পেন্টিয়াম ডুয়েল কোর ২.৬ গি.হা. ৫৭০০ টাকা। পেন্টিয়াম ডুয়েল কোর ই ৫২০০ ২.৫ গি.হা. ৫২০০ টাকা। কোর টু কোয়াড কিউ ৯৪০০ ২.৬৬ গি.হা. ১৫৫০০ টাকা; ৮৪০০ ২.৬৬ গি.হা. ১৩৪০০ টাকা।ইন্টেল কোর টু ডুয়ো ২.৮ গি.হা. ই৮২০০ ১৩২০০ টাকা। ইন্টেল কোর টু ডুয়ো ই৭৫০০ ২.৯৩ গি.হা. ৮৮০০ টাকা। মাদারবোর্ড: ইন্টেল ডিপি ৫৫ ডব্লিউবি এলজিএ ১১৫৬ (ডিডিআরএ) ১০০০০ টাকা। গিগাবাইট ৫৫ ডব্লিউবি ৯,০০০ টাকা। ইন্টেল ডিজি ৪৫আইডি ৮২০০ টাকা। ডিজি ৪১আরকিউ ৪৯০০ টাকা। ৪১টিওয়াই ৫৬০০ টাকা। ইন্টেল ৪৩এনবি ৬৭০০ টাকা। আসুস জি৩১ ৩৯০০ টাকা। ফক্সকন জি৩১ ৩৩০০ টাকা। র্যাম: ২ গি.বা. ডিডিআর ২ (৮০০-) ৩০০০ টাকা। ১ গি.বা. ডিডিআর টু ১৫০০ টাকা; টুইনমস ২ গি.বা. ডিডিআর-৩ ৪০০০ টাকা। হার্ডডিস্ক ড্রাইভ: ১৬০ গি.বা. (৭২০০ আরপিএম) ২৮০০ টাকা। ৩২০ গি.বা. ৩২০০ টাকা। ৫০০ গি.বা. ৪০০০ টাকা। ১ টেরাবাইট ৭০০০ টাকা। পেনড্রাইভ: ২ গি.বা. ৫০০ টাকা; ৪ গি.বা. ৯০০ টাকা; ৮ গি.বা. ১৩০০ টাকা। এলসিডি মনিটর: ফিলিপস ১৮.র্৫র্ ৮৫০০ টাকা; ডেল ১র্৭র্ ৭৯০০ টাকা। স্যামসাং ১৮.র্৫র্ ৮৩০০ টাকা। এলজি ২১.র্৫র্ ১১৫০০ টাকা। এইচপি ১৮.র্৫র্ ৮৩০০ টাকা। স্যামসাং ২র্২র্ ১৩৫০০ টাকা, বেনকিউ ২১.র্৫র্ ১১৫০০ টাকা। গ্রাফিকস কার্ড: গিগাবাইট জিভি ১ গি.বা. ৯৫০০ জিটি ৪৬৫০ টাকা। গিগাবাইট পিসিআই এক্সপ্রেস ১ গি.বা. ৯৫০০ জিটি ৪৪০০ টাকা। স্যাফায়ার (এইচডি ৪৮৩০) ৫১২ মে.বা. ৮৫০০, এ২০ ৪৩৫০ ১ গি.বা. ৪৩৫০ টাকা। পিসিআই এক্সপ্রেস ৪৫৫০ এইচডি ৫১২ মে.বা. ৪৭০০ টাকা, এক্সএফএস এক্সপ্রেস ১ গি.বা জিএফ ৯৪০০ জিটি ৪৩০০ টাকা। ফক্সকন জিফোর্স পিসিআই ১০,৫০০ টাকা। ডিভিডি রাইটার/রি-রাইটার: সামসাং ৫২x২৪x৫২এক্স ২২০০ টাকা এবং আসুস ৫২x৩২x৫২এক্স ২২০০ টাকা, সনি ডিভিডি-আরডব্লিউ ২১০০ টাকা।ডিভিডি-রম ড্রাইভ: আসুস ১৮এক্স ১,৪০০ টাকা, ১,৩৫০ টাকা এবং বেনকিউ ১৬এক্স ১৩০০ টাকা। কমবো ড্রাইভ: সনি ১৫৫০, বেনকিউ ১৭৫০ টাকা। কেসিং: ১৫০০ থেকে ২২০০ টাকা। মাউস: ১০০ থেকে ৯০০ টাকা। কিবোর্ড: সাধারণ ২৫০ থেকে ৩৫০ টাকা। মাল্টিমিডিয়া ৬০০ টাকা। স্পিকার: ক্রিয়েটিভ ইনস্পায়ার (৫: ১) ৫৩০০ টাকা, (৭: ১) ৯৮০০ টাকা, (৪: ১) ৪০০০ টাকা, (২: ১) ২৭০০ টাকা। মাইক্রোল্যাব (২: ১) ১৭০০ থেকে ১৮০০ টাকা, (৫: ১) ৪৫০০ টাকা, ক্রিয়েটিভ এসবিএস (এ৩০০) ২৫০০ টাকা। জিপিআরএস মডেম: আসুস ইউএসবিটি ৭১০০ টাকা, মবিডাটা ৩৫০০ টাকা (ইউএসবি)। হ্যান (ইউএসবি) ৩২০০ টাকা। টিভিকার্ড: এভারমিডিয়া এক্সটারনাল (ইউএসবি) ৪০০০ টাকা ও ইন্টারনাল ২৮০০ টাকা, গেডমি (ইউএসবি) টিভিকার্ড ২৫০০, রিয়ালভিউ এক্সটারনাল (এলসিডি) ২০০০ টাকা ও গেড মি (এলসিডি) ২০০০ টাকা। প্রিন্টার: ক্যানন পিক্সমা আইপি ১৯৮০ ২৯০০ টাকা, এইচপি১৩৬০ ডেস্কজেট ২৭০০ টাকা, লেক্সমার্ক জেট ১৩২০ ৩০০০ টাকা, এপসন সি৫৯ ৩৩০০ টাকা, এইচপিসি ১০০৫, ৮৫০০ টাকা; লেক্সমার্ক ই১২০এন ৭০০০ টাকা, ব্রাদার এইচএল ২১৪০-৭৫০০ টাকা, এমএফসি ৭৩৪০ থেকে ২৩৫০০ টাকা। —সংগ্রহ: মহিম আজিম
এখানে শুধু যন্ত্রাংশের দাম দেওয়া হয়েছে। পুরো কম্পিউটার কেনার ক্ষেত্রে যন্ত্রাংশ সংযোজন খরচ ও সার্ভিস চার্জ যুক্ত হবে।
</doc>
<doc>

ইন্টারনেট এক্সপ্লোরারের ত্রুটির কারণে গুগল আক্রান্ত!

| তারিখ: ১৮-০১-২০১০

মাইক্রোসফট করপোরেশনের তৈরি ওয়েবসাইট দেখার জনপ্রিয় সফটওয়্যার (ব্রাউজার) ইন্টারনেট এক্সপ্লোরারের নিরাপত্তা ত্রুটির সুযোগ নিয়ে সাম্প্রতিক সময়ে চীনে গুগলের ওপর সাইবার হামলা হয়েছে। মাইক্রোসফটের পক্ষ থেকে এ কথা স্বীকার করে নেওয়া হয়েছে।
মাইক্রোসফটের নিরাপত্তাবিষয়ক পরিচালক মাইক রিভে বলেন, ‘আমরা পরীক্ষা করে দেখেছি যে সামপ্রতিক সময়ে গুগল ও অন্যান্য করপোরেট নেটওয়ার্কের ওপর সাইবার আক্রমণের অন্যতম কারণ হচ্ছে ইন্টারনেট এক্সপ্লোরারের নিরাপত্তা ত্রুটি।’ জার্মান সরকার এই প্রেক্ষাপটে সেদেশের নাগরিকদের ইন্টারনেট এক্সপ্লোরার ব্যবহারের বিষয়ে সতর্ক করে দিয়েছে। তবে মাইক্রোসফট করপোরেশনের পক্ষ থেকে জার্মান সরকারের এ ধরনের সতর্কতার সমালোচনা করা হয়েছে।
মাইক্রোসফট, জার্মানির মুখপাত্র থমাস বমগার্টনার তাঁর প্রতিক্রিয়ায় বলেন, ‘চীনে গুগলের ওপর হামলা কোনো সাধারণ হামলা নয়। এটি ছিল বিশেষ উদ্দেশ্য সাধনের জন্য করা খুব সংবেদনশীল এক সাইবার হামলা। সাধারণ ব্যবহারকারীদের ইন্টারনেট এক্সপ্লোরার নিয়ে ভীত হওয়ার কারণ নেই।’ ইন্টারনেট এক্সপ্লোরারের নিরাপত্তা ত্রুটিগুলো সারিয়ে তোলার চেষ্টা চলছে বলেও মাইক্রোসফটের পক্ষ থেকে জানানো হয়। উল্লেখ্য, চীনে গুগলের ওপর সামপ্রতিক সাইবার হামলার জের ধরে গুগল চীন ছাড়ার হুমকি দেয়। —বিবিসি অবলম্বনে সুজয় দাস
</doc>
<doc>
পরশু থেকে ঢাকায় ল্যাপটপ মেলা

| তারিখ: ১৮-০১-২০১০

পরশু থেকে ঢাকায় শুরু হচ্ছে ল্যাপটপ মেলা। ‘লিট আপ দি টেকনোলজিক্যাল লাইট’ স্লোগানে আগারগাঁওয়ের বঙ্গবন্ধু আন্তর্জাতিক সম্মেলন কেন্দ্রে অনুষ্ঠিত তিন দিনব্যাপী এ মেলায় থাকছে নানা ধরনের ল্যাপটপের সম্ভার। জুম ল্যাপটপ মেলা ২০১০ নামের এ মেলার আয়োজন উপলক্ষে গতকাল রোববার ঢাকায় সংবাদ সম্মেলনের আয়োজন করা হয়।এতে মেলা সম্পর্কে বিস্তারিত জানানো হয়।
সংবাদ সম্মেলনে উপস্থিত ছিলেন সিটিসেলের পণ্য ব্যবস্থাপক শরীফ আবদুল্লাহ ফয়সাল, গ্লোবাল ব্র্যান্ড (প্রা.) লিমিটেডের চেয়ারম্যান আবদুল ফাত্তাহ, এক্সিকিউটিভ টেকনোলজিস লিমিটেডের পণ্য ব্যবস্থাপক আবু তায়েব সানাউল্লাহ, খান জাহান আলী কম্পিউটারের পণ্য ব্যবস্থাপক কে এম হোসেনসহ অনেকে।
সম্মেলনে মেলার আয়োজক মেকার কমিউনিকেশনের আয়োজন সমন্বয়ক সুলতান মাহমুদ জানান, এবারের মেলায় বিশ্বখ্যাত ১২টি ব্র্যান্ডের ল্যাপটপ প্রদর্শিত হবে। এতে ১৫টি প্যাভিলিয়ন ও পাঁচটি স্টলের মাধ্যমে পণ্য প্রদর্শন করবে প্রতিষ্ঠানগুলো। মেলা উপলক্ষে বিভিন্ন ল্যাপটপের ওপর মূল্যছাড় দেওয়া হবে। মেলায় প্রতিদিন থাকছে বিনোদনমূলক পাপেট শো, টেক ফ্যাশন শো ও কুইজ প্রতিযোগিতার আয়োজন।
উদ্বোধনী দিনে দুপুর ১২টা থেকে মেলা সবার জন্য উন্মুক্ত করে দেওয়া হবে। মেলার মূল পৃষ্ঠপোষক সিটিসেলের প্যাভিলিয়নে বিনা মূল্যে ইন্টারনেট ব্যবহারের সুযোগ থাকছে। মেলার সহ-পৃষ্ঠপোষক এসার, আসুস, এইচপি ও লেনোভো; রেডিও সহযোগী রেডিও এবিসি, অনলাইন সহযোগী বিডি জবস ডট কম। প্রতিদিন সকাল ১০টা থেকে রাত আটটা পর্যন্ত মেলা চলবে। মেলার প্রবেশমূল্য ২০ টাকা। এবারের মেলার টিকিট বিক্রি থেকে প্রাপ্ত টাকার ১০ শতাংশ শীতার্তদের এবং ১৫ শতাংশদুস্থদের শিক্ষাক্ষেত্রে ব্যয় করা হবে বলে আয়োজকদের পক্ষ থেকে জানানো হয়েছে। —নুরুন্নবী হাছিব
</doc>
<doc>

ওয়েবসাইটে কম্পিউটার টিপস

| তারিখ: ১৮-০১-২০১০

কম্পিউটার-বিষয়ক বিভিন্ন টিপস নিয়ে চালু হয়েছে টেকটিউনসবিডি (www.techtunesbd.co.cc) ঠিকানার একটি ওয়েবসাইট। এতে কম্পিউটারের জন্য প্রয়োজনীয় বিভিন্ন টিপস, বিভিন্ন সমস্যার সমাধান, নতুন সফটওয়্যারের তথ্য, নানা রকম ওয়েবসাইটের খবর আর তথ্যপ্রযুক্তির বিভিন্ন খবর পাওয়া যাবে। —বিজ্ঞপ্তি
</doc>
<doc>
ইন্টারনেটে আয়ের কৌশল

| তারিখ: ১৮-০১-২০১০

হোস্টিং হেল্প২৪ ইন্টারনেটে আয়ের কৌশল নিয়ে কর্মশালার আয়োজন করেছে। ২২ জানুয়ারি অনুষ্ঠিত কর্মশালায় ইন্টারনেট থেকে আয়ের উপায়, হাইপ সাইটে বিনিয়োগ পদ্ধতি, পিটিসি, পিপিসি, ওডেস্ক, ডিজিটাল পয়েন্ট, রেন্ট আ কোডার, গেট আ ফ্রিল্যান্সার, রিভিউ সাইট ইত্যাদি বিষয় শেখানো হবে। ফোন: ০১১৯১৩১৩১১৬। —বিজ্ঞপ্তি
</doc>
<doc>
এইচপির নতুন ল্যাপটপ বাজারে

| তারিখ: ১৮-০১-২০১০

স্মার্ট টেকনোলজিস লিমিটেড বাজারে এনেছে এইচপির ১১০-১১৭৭টিইউ মডেলের ল্যাপটপ। এতে রয়েছে ইন্টেলের অ্যাটম প্রসেসর, এক গিগাবাইট র্যাম, ২৫০ গিগাবাইট হার্ডডিস্ক ড্রাইভ, মাইক্রোফোনসহ ওয়েবক্যাম, পাঁচের ভেতর এক ডিজিটাল মিডিয়া রিডার ইত্যাদি। দাম ৩৫ হাজার টাকা। —বিজ্ঞপ্তি
</doc>
<doc>
সফটওয়্যার প্রকৌশল প্রশিক্ষণ

| তারিখ: ১৮-০১-২০১০

বাংলাদেশ সফটওয়্যার টেস্টিং বোর্ড ও ডেফোডিল আন্তর্জাতিক বিশ্ববিদ্যালয় সার্টিফায়েড সফটওয়্যার টেস্টিং প্রশিক্ষণ চালু করছে। এতে সফটওয়্যার পরীক্ষণের নানা বিষয় শেখানো হবে। চার দিনব্যাপী এ প্রশিক্ষণ শুরু হবে ৫ ফেব্রুয়ারি। নিবন্ধনের শেষ তারিখ ৩১ জানুয়ারি। ফোন: ০১৭১৩-৪৯৩১৬৬। —বিজ্ঞপ্তি
</doc>
<doc>
কেনাকাটার ওয়েবসাইট

| তারিখ: ১৮-০১-২০১০

ইন্টারনেটে কেনাকাটার বিভিন্ন বিষয় নিয়ে চালু হয়েছে ক্লিক২৪অনলাইন (www.click24online.com) ঠিকানার একটি ওয়েবসাইট। এতে কেনাকাটা ছাড়াও ভর্তি, বিজ্ঞপ্তি, স্বাস্থ্য, শিক্ষা, চাকরিসম্পর্কিত তথ্যাদি পাওয়া যাবে। —বিজ্ঞপ্তি
</doc>
<doc>

অ্যাপাসারের র্যাম বাজারে

| তারিখ: ১৮-০১-২০১০

অ্যাপাসারের ডিডিআর থ্রি র্যাম বাজারে এনেছে কম্পিউটার সোর্স লিমিটেড। অ্যাপাসারের র্যামে আজীবন বিক্রয়োত্তর সেবা রয়েছে। এ র্যামগুলো গেম খেলা ও গ্রাফিক্সের কাজের জন্য বিশেষ উপযোগী। তাই বিশ্ব সাইবার গেমসের আনুষ্ঠানিক র্যাম হিসেবে ব্যবহূত হচ্ছে অ্যাপাসারের র্যাম। অ্যাপাসার র্যামের দাম ১ গিগাবাইট এক হাজার ৯০০ এবং ২ গিগাবাইট চার হাজার টাকা। —বিজ্ঞপ্তি
</doc>
<doc>
আর্কাইভ ব্যবস্থাপনার সফটওয়্যার

| তারিখ: ১৮-০১-২০১০

জেনারেশন নেক্সট আইটি সলিউশন আর্কাইভ ব্যবস্থাপনার সফটওয়্যার তৈরি করেছে। এটি স্কুল, কলেজ, বিশ্ববিদ্যালয়, টেলিভিশন চ্যানেলসহ বিভিন্ন প্রতিষ্ঠানের আর্কাইভ তৈরি ও ব্যবস্থাপনার কাজের জন্য বিশেষভাবে উপযোগী। ফোন: ৯৩৪৯৯৯৫। —বিজ্ঞপ্তি
</doc>
<doc>
হেল্পলাইন
সহজেই এসডব্লিউএফ ফাইল সংরক্ষণ

| তারিখ: ১৮-০১-২০১০

ওয়েবসাইট থেকে শকওয়েভ ফ্ল্যাশ (এসডব্লিউএফ) ফাইল নামানোর (ডাউনলোড) ব্যাপারটি একটু কঠিন। তবে একটি বাড়তি প্রোগ্রাম (প্লাগ-ইন) দিয়ে সহজেই ফায়ারফক্স বা ইন্টারনেট এক্সপ্লোরার ব্যবহার করে এসডব্লিউএফ ফাইল নামানো যায়। ফায়ারফক্সের জন্য এ প্রোগ্রামটি (অ্যাড-অন) পাবেন www.sothink.com/product/swfcatcher/firefox ঠিকানার ওয়েবসাইটে। প্রোগ্রামটি নামিয়ে কম্পিউটারে ইনস্টলকরে নিতে হবে।এরপর কম্পিউটার পুনরায় চালু (রিস্টার্ট) করুন।
এবার যে সাইটের এসডব্লিউএফ ফাইল নামাতে চান সেই সাইটে ঢুকে টুলস মেনু থেকে Sothink SWF Catcher-এ ক্লিক করুন (Alt+C)।তাহলে বাঁদিকে Sothink SWF Catcher প্যানেল আসবে এবং সাইটে থাকা শকওয়েভ ফ্লাশ (swf) ফাইলগুলো দেখা যাবে। এবার দরকারি swf ফাইলের ওপরে ডান ক্লিক করে সংরক্ষণ (সেভ) করুন।
ইন্টারনেট এক্সপ্লোরারের জন্য প্রোগ্রামটি পাবেন www.sothink.com/product/swfcatcher/ie ঠিকানার ওয়েবসাইটে। প্রোগ্রামটি নামিয়ে কম্পিউটারে ইনস্টল করে ইন্টারনেট এক্সপ্লোরার চালু করুন। এবার টুলস মেনু থেকে Sothink SWF Catcher-এ বা টুলবারের আইকনে ক্লিক করুন। এখানে দরকারি এসডব্লিউএফ ফাইলগুলো নির্বাচন করে সংরক্ষণ করতে হবে।
—মেহেদী আকরাম
</doc>
<doc>
টিপস
গুগল জানাবে শব্দের সংজ্ঞা

| তারিখ: ১৮-০১-২০১০

ইন্টারনেটে তথ্য খোঁজার জনপ্রিয় ওয়েবসাইট গুগলের মাধ্যমে ইচ্ছে করলে যেকোনো শব্দের সংজ্ঞা জানা যাবে।
এ জন্য যে শব্দটির সংজ্ঞা জানতে চান তার আগে Define: লিখে সার্চ করলেই গুগল আপনাকে শব্দের সংজ্ঞা জানাবে।
খালেদ মাহমুদ খান

</doc>
<doc>
২৮ জানুয়ারি থেকে সিটিআইটি মেলা

| তারিখ: ১৯-০১-২০১০

রাজধানীর আগারগাঁওয়ে দেশের সবচেয়ে বড় কম্পিউটার বাজার বিসিএস কম্পিউটার বার্ষিক মেলা শুরু হচ্ছে ২৮ জানুয়ারি। সিটিআইটি ২০১০ নামে দশমবারের মতো আয়োজিত এ মেলায় এবারও থাকছে প্রযুক্তির সর্বশেষ পণ্যের প্রদর্শন এবং পণ্যে বিশেষ ছাড়ের সুবিধা। কম্পিউটার সিটিজুড়ে আয়োজিত এ মেলা চলবে ৬ ফেব্রুয়ারি পর্যন্ত।
মেলার আয়োজন সম্পর্কে বিসিএস কম্পিউটার সিটির সভাপতি মজিবুর রহমান গতকাল সোমবার প্রথম আলোকে জানান, এবারের মেলায় বিশেষ মূল্যে সেরা পণ্য গ্রাহকদের হাতে পৌঁছানোর চেষ্টা থাকবে। তিনি জানান, এবারই প্রথম পুরো মেলা প্রাঙ্গণ তারহীন উচ্চ গতির ইন্টারনেট ওয়াইম্যাক্সের আওতায় থাকছে। মেলার দর্শকেরা বিনা মূল্যে ইন্টারনেট ব্যবহারের সুযোগ পাবে।
মেলার আহ্বায়ক এ এস এম আবদুল মুক্তাদির জানান, বিসিএস কম্পিউটার সিটির ১০ বছর পূর্তির একটি উপলক্ষ্য থাকছে মেলায়। পাশাপাশি মেলায় সর্বশেষ প্রযুক্তিপণ্য প্রদর্শন ও বিক্রি—উভয় ক্ষেত্রেই বিশেষ সুবিধা থাকছে। মেলা উপলক্ষে পুরো সিটিআইটি প্রাঙ্গণ বিশেষভাবে সাজানো হবে। থাকছে গেম প্রতিযোগিতা, ডিজিটাল ছবি তোলার প্রতিযোগিতা, সাংস্কৃতিক অনুষ্ঠানসহ নানা আয়োজন। পাশাপাশি মেলার মূল মঞ্চে প্রতিদিন থাকছে গুণীজন সংবর্ধনা ও বিশেষঅনুষ্ঠান। কম্পিউটার সিটির তৃতীয় তলার খোলা জায়গায় (টেরেসে) থাকছে সফটওয়্যার ও বিভিন্ন প্রতিষ্ঠানের পণ্যের প্রদর্শনী। মেলার টিকিটের মূল্য ১০ টাকা। তবে বিদ্যালয়ের শিক্ষার্থীরা বিনা মূল্যে প্রবেশ করতে পারবে। প্রতিদিনের টিকিটের ওপর থাকছে র্যাফেল ড্র এবং পুরস্কার হিসেবে থাকবে একটি করে ল্যাপটপ কম্পিউটার। প্রতিদিন সকাল ১০টা থেকে সন্ধ্যা সাতটা পর্যন্ত মেলা চলবে। —নুরুন্নবী হাছিব
</doc>
<doc>
অনলাইন প্রচারণায় শ্রীলঙ্কার প্রেসিডেন্ট

| তারিখ: ১৯-০১-২০১০

শ্রীলঙ্কার প্রেসিডেন্ট মাহিন্দা রাজাপক্ষে আসন্ন প্রেসিডেন্ট নির্বাচনকে সামনে রেখে এবার ইন্টারনেটে নির্বাচনী প্রচারাভিযান শুরু করেছেন। ভোটারদের টানতে রাজাপক্ষের অন্যতম প্রতিদ্বন্দ্বী সাবেক সেনাপ্রধান শরত ফনসেকাও ইন্টারনেটে প্রচারণা শুরু করেছেন। এই দুই প্রেসিডেন্ট পদপ্রার্থী নিজস্ব ব্লগ ছাড়াও সামাজিক নেটওয়ার্কিং সাইট ফেসবুকের মাধ্যমে ভোটারদের সঙ্গে যোগাযোগ করছেন এবং তাঁদের ভোট দেওয়ার আহ্বান জানাচ্ছেন। এ ছাড়া সমর্থকদের কাছে ই-মেইলের মাধ্যমে শুভেচ্ছাবার্তা পাঠাচ্ছেন।
শ্রীলঙ্কার মোরাতুয়া বিশ্ববিদ্যালয়ের কম্পিউটার বিজ্ঞানের অধ্যাপক চন্দনা গোমেজ গত রোববার সানডে টাইমস পত্রিকাকে জানান, শ্রীলঙ্কার আগের নির্বাচনগুলোতেও প্রার্থীরা ইন্টারনেটে প্রচারাভিযান চালিয়েছেন। তবে তা সীমাবদ্ধ ছিল ই-মেইলের মধ্যে। তবে এবারের প্রচারণা অনেক বেশি সুসংগঠিত। চন্দনা গোমেজ বলেন, ইন্টারনেট বা সাইবার জগত্ অনেক সময়ই মানুষকে শিক্ষিত করার পরিবর্তে তাদের ভুল তথ্য সরবরাহ করে। তিনি দেশের জনগণ, এনজিও এবং সুশীল সমাজের সদস্যদের সুস্থ সাইবার সংস্কৃতি গড়ে তোলার ক্ষেত্রে অবদান রাখার আহ্বান জানান, যেখানে জনগণকে ভুল পথে পরিচালিত করার কাজে প্রযুক্তিকে ব্যবহার করা হবে না। —এএফপি অবলম্বনে রোকেয়া রহমান
</doc>
<doc>
গাজীপুরে তথ্যপ্রযুক্তির নতুন শিক্ষাপ্রতিষ্ঠান চালু

| তারিখ: ১৯-০১-২০১০

কর্মমুখী কম্পিউটার শিক্ষা দিতে গাজীপুরে মডেল ইনস্টিটিউটের যাত্রা শুরু হয়েছে। গতকাল বিকেলে শহরের হাবিব উল্যাহ সরণিতে প্রতিষ্ঠানটির আনুষ্ঠানিক উদ্বোধন করেন শান্ত-মারিয়াম ইউনিভার্সিটি অব ক্রিয়েটিভ টেকনোলজির চারুকলা বিভাগের প্রধান মোস্তাক রসুল সিরাজী। তিনি বলেন, প্রযুক্তির উত্কর্ষের সঙ্গে চলতে হলে কম্পিউটার শিক্ষায় শিক্ষিত হতে হবে। অনুষ্ঠানে প্রধান অতিথি ছিলেন গাজীপুরের জেলা প্রশাসক মো. কামাল উদ্দিন তালুকদার। অনুষ্ঠানে মডেল ইনস্টিটিউটের উপদেষ্টা আসাদুল্লাহ, নির্বাহী পরিচালক জুলীয়াস চৌধুরী, পরিচালক আশজাদ রসুল সিরাজীসহ অনেকে বক্তব্য দেন। তিনি মুক্ত অপারেটিং সিস্টেম উবুন্টুর বাংলা সংস্করণ ব্যবহার করার আহ্বান জানান।
অনুষ্ঠানে জানানো হয়, তথ্যপ্রযুক্তির সর্বশেষ বিষয় সহজবোধ্য করে পড়ানো হবে মডেল ইনস্টিটিউটে। চাকরির উপযোগী বিষয়ের সমন্বয়ে পাঠ্যক্রম সাজানো হয়েছে বলেও জানানো হয়। এতে নারীদের জন্য ২০ শতাংশ এবং অসচ্ছল শিক্ষার্থীদের জন্য ৫০ শতাংশ ছাড়ের ব্যবস্থা রাখা হয়েছে। —গাজীপুর প্রতিনিধি
</doc>
<doc>
জাম্বুরিতে বিসিসি

| তারিখ: ১৯-০১

গাজীপুরের মৌচাকে বাংলাদেশ স্কাউটস আয়োজিত অষ্টম জাতীয় স্কাউট জাম্বুরি, ২০১০-এর গ্লোবাল ডেভেলপমেন্ট ভিলেজের প্রদর্শনীতে বাংলাদেশ কম্পিউটার কাউন্সিল (বিসিসি) অংশ নিয়েছে।বিসিসির স্টলে তথ্য ও যোগাযোগ প্রযুক্তির (আইসিটি) নানা বিষয় দেখানো হচ্ছে। ‘রূপকল্প ২০২১: ডিজিটাল বাংলাদেশ’ ধারণাকে সামনে রেখে বিসিসি কম্পিউটার যন্ত্রাংশ, ই-মেইল, ইন্টারনেট ইত্যাদি সম্পর্কে স্কাউটদের ধারণা দিচ্ছে। ২২ জানুয়ারি জাম্বুরির সমাপনী দিন পর্যন্ত বিসিসির এ প্রদর্শনী চলবে। —বিজ্ঞপ্তি
</doc>
<doc>
ফরাসি প্রতিষ্ঠানের সঙ্গে ই-সফটের চুক্তি

| তারিখ: ১৯-০১-২০১০

ফরাসি প্রতিষ্ঠান ম্যাসিফ কালেকশন তাদের তৈরি পোশাক প্রতিষ্ঠানের অটোমেশনের জন্য সম্প্রতি বাংলাদেশি তথ্যপ্রযুক্তি প্রতিষ্ঠান ই-সফটের সঙ্গে চুক্তি করেছে।
চুক্তি অনুযায়ী ম্যাসিফ কালেকশনের অনলাইন উত্পাদন ব্যবস্থাপনা, অনলাইন হিসাবরক্ষণ, বেতনভাতা ব্যবস্থাপনাসহ নানা কাজের জন্য সফটওয়্যার-সেবা দেবে ই-সফট। চুক্তি সই অনুষ্ঠানে উপস্থিত ছিলেন ম্যাসিফ কালেকশনের চেয়ারম্যান ম্যানুয়াল, ব্যবস্থাপনা পরিচালক মুরাদ হোসেন এবং ই-সফটের প্রধান নির্বাহী আরিফুল হাসান। —বিজ্ঞপ্তি
</doc>
<doc>
এলজির নতুন এলসিডি মনিটর

| তারিখ: ১৯-০১-২০১০

গ্লোবাল ব্র্যান্ড প্রাইভেট লিমিটেডের বাজারে নিয়ে এসেছে এলজি ব্র্যান্ডের এল১৭৭ ডব্লিউএসবি মডেলের নতুন এলসিডি মনিটর। এতে রয়েছে ১৭ ইঞ্চির প্রশস্ত পর্দা, ১৪৪০ x ৯০০ রেজ্যুলেশন, রেসপন্স টাইম আট মিলি সেকেন্ড। দাম আট হাজার টাকা। —বিজ্ঞপ্তি
</doc>
<doc>
দশ বছর পর আবার হুন্দাই মনিটর

| তারিখ: ১৯-০১-২০১০

দশ বছর বিরতির পর আবার হুন্দাই মনিটর বাজারজাত করছে টেকভ্যালি কম্পিউটার্স। প্রতিষ্ঠানটি এবার এনেছে সাড়ে ১৮ ইঞ্চি ও এর চেয়ে বড় পর্দার বেশ কয়েকটি এলসিডি মনিটর। সাড়ে ১৮ ইঞ্চির মনিটরের রেজ্যুলেশন ১৪৪০x৯০০, বৈপরীত্যের অনুপাত ৪০০০ঃ১। বর্তমানে ২২, ২৩, ২৪ ও ২৬ ইঞ্চি পর্দার হুন্দাই এলসিডি মনিটর পাওয়া যাচ্ছে। এ ছাড়া পুরোনো সচল ১৫ বা ১৭ ইঞ্চির সিআরটি (ক্যাথড রে টিউব) মনিটরের সঙ্গে যথাক্রমে সাড়ে ছয় বা সাত হাজার টাকা দিলে হুন্দাইয়ের সাড়ে ১৮ ইঞ্চি এলসিডি মনিটর পাওয়া যাবে। —বিজ্ঞপ্তি
</doc>
<doc>
টিপস
ফায়ারফক্সে দেখুন ক্রিকেটের ফলাফল

| তারিখ: ১৯-০১-২০১০

ওয়েবসাইট দেখার জনপ্রিয় মুক্ত সফটওয়্যার (ব্রাউজার) মজিলা ফায়ারফক্সে স্বয়ংক্রিয়ভাবে চলতি ক্রিকেট ম্যাচের ফলাফল জানা যাবে। এ জন্য হিট উইকেট নামের একটি প্রোগ্রাম ব্যবহার করতে হবে।https://addons.mozilla.org/en-US/firefox/addon/10830 ঠিকানার ওয়েবসাইট থেকে প্রোগ্রামটি নামিয়ে নিতে হবে।
এরপর ফায়ারফক্স বন্ধ করে আবার চালু করতে হবে। এর পর ইন্টারনেট ব্যবহারের সময় সবার নিচে স্ট্যাটাস বারে চলতি ক্রিকেট ম্যাচের ফলাফল দেখতে পাবেন।
</doc>
<doc>
ওয়েব গাইড
মেইল এলেই জানাবে ফায়ারফক্স

| তারিখ: ১৯-০১-২০১০

ওয়েবসাইট দেখার জনপ্রিয় মুক্ত সফটওয়্যার (ব্রাউজার) মজিলা ফায়ারফক্সের সাহায্যে স্বয়ংক্রিয়ভাবে নতুন আসা ই-মেইল সম্পর্কে জানা যায়। ওয়েব মেইল নোটিফায়ার নামের একটি প্রোগ্রাম দিয়ে এ কাজটি করা যায়। প্রোগ্রামটি https://addons.mozilla.org/en-US/firefox/ addon/4490 ঠিকানার ওয়েবসাইট থেকে নামিয়ে নিন (ডাউনলোড)। এবার ব্রাউজারটি পুনরায় চালু (রিস্টার্ট) করুন। এবার ডান পাশে যুক্ত হওয়া ই-মেইলের আইকনটিতে ক্লিক করে Preference অপশনে যান। এবার ড্রপডাউন মেনুতে google,yahoo,hotmail এর নাম রয়েছে। এখন Username ও Password বসিয়ে আপনার সবগুলো এ্যাকাউন্ট একে একে add করে নিন। এরপর থেকে নতুন মেইল এলে নিচের আইকনে সংকেত দেখাবে। —খালেদ মাহমুদ খান, টাঙ্গাইল
</doc>
<doc>
আজ থেকে শুরু হচ্ছে ল্যাপটপ মেলা

| তারিখ: ২০-০১-২০১০

শুধু ল্যাপটপ কম্পিউটার নিয়ে আজ থেকে ঢাকায় শুরু হচ্ছে ল্যাপটপ মেলা। আগারগাঁওয়ের বঙ্গবন্ধু আন্তর্জাতিক সম্মেলন কেন্দ্রে তিন দিনব্যাপী এ মেলা অনুষ্ঠিত হবে। দুপুর ১২টায় উদ্বোধনের পরেই মেলা সবার জন্য উন্মুক্ত করে দেওয়া হবে। ‘লিট আপ দি টেকনোলজিক্যাল লাইট’ স্লোগানে পঞ্চমবারের মতো শুরু হচ্ছে এবারের মেলা। মেলায় থাকছে সর্বশেষ প্রযুক্তির নানা ধরনের ল্যাপটপের সম্ভার।
মেলার আয়োজক মেকার কমিউনিকেশনের ব্যবসায় উন্নয়ন ব্যবস্থাপক আসিফ সারোয়ার খান প্রথম আলোকে জানান, আমরা আশা করছি এবারের মেলায় আগেরবারের বিক্রি ছড়িয়ে যাবে। পাশাপাশি মূল্যের ক্ষেত্রেও রয়েছে বিশেষ ছাড়সহ নানা অফার-সুবিধা। মেলায় সব শ্রেণীর দর্শক তাঁদের পছন্দ অনুযায়ী ল্যাপটপ পাবেন। এবারের মেলায় থাকছে ১৫টি প্যাভিলিয়ন ও পাঁচটি স্টল। এ ছাড়া মেলা প্রাঙ্গণে প্রতিদিন থাকছে বিনোদনমূলক অনুষ্ঠান, প্রযুক্তি ফ্যাশন শো ও কুইজ প্রতিযোগিতা। মেলার মূল পৃষ্ঠপোষক সিটিসেলের প্যাভিলিয়নে বিনা মূল্যে ইন্টারনেট ব্যবহারের সুযোগ থাকছে। প্রতিদিন সকাল ১০টা থেকে রাত আটটা পর্যন্ত মেলা চলবে। মেলার প্রবেশমূল্য ২০ টাকা। মেলার সহ-পৃষ্ঠপোষক এসার, আসুস, এইচপি ও লেনোভো; অনলাইন সহযোগী বিডি জবস ডট কম এবং রেডিও সহযোগী রেডিও এবিসি।
—নুরুন্নবী হাছিব
</doc>
<doc>
টেলিভিশনের শব্দ নিয়ন্ত্রণে আইটিইউয়ের উদ্যোগ

| তারিখ: ২০-০১-২০১০

কেব্ল-সংস্কৃতির এই যুগে টেলিভিশন দেখতে বসে এক চ্যানেলে বসে থাকেন এমন মানুষ খুব কমই রয়েছে। টিভিতে কোনো অনুষ্ঠান, নাটক বা চলচ্চিত্র দেখার সময় বিজ্ঞাপন বিরতি হয়। আর এ বিরতির ফাঁকে অন্য কোনো চ্যানেলে চলে যান দর্শকেরা। কিন্তু এ ক্ষেত্রে দেখা যায় চ্যানেলে চ্যানেলে শব্দ বা ভলিউমের তারতম্য হয়। এক চ্যানেলে ভলিউম বেশি আবার অন্য চ্যানেলে কম।
এ সমস্যা দূর করার জন্য এগিয়ে এসেছে জাতিসংঘের অঙ্গসংগঠন আন্তর্জাতিক টেলিযোগাযোগ ইউনিয়ন (আইটিইউ)। তারা টেলিভিশনের বিভিন্ন চ্যানেলের জন্য একটি নতুন মানসম্মত শব্দমাত্রা (অডিও লেভেল) নির্ধারণ করতে যাচ্ছে।
আইটিইউর নতুন উদ্যোগ দর্শকদের টেলিভিশন দেখার ব্যাপারটাকে আরামদায়ক করবে বলে আইটিইউ মনে করে। আইটিইউ জানায়, টেলিভিশনের শব্দ বাড়া ও কমার পেছনে বেশ কয়েকটি কারিগরি কারণ রয়েছে। এ সমস্যা দূর করতে সম্প্রচার প্রতিষ্ঠানগুলোর একটি মনিটর অথবা মিটার প্রয়োজন। এই মনিটরে শব্দের মাত্রা দেখাবে। এ ছাড়া শব্দের মানসম্মত মাত্রা নির্ধারণে সব সম্প্রচার প্রতিষ্ঠানকে একটি চুক্তিতে পৌঁছাতে হবে, যাতে শব্দ প্রকৌশলীরা সব সম্প্রচার প্রতিষ্ঠানে একটি মান (স্ট্যান্ডার্ড) মেনে শব্দমাত্রা ঠিক করতে পারেন।আইটিইউ এ ব্যাপারে একটি খসড়া প্রস্তাব তৈরে করেছে। ‘অপারেশন প্র্যাকটিসেস ফর লাউডনেস ইন দ্য ইন্টারন্যাশনাল এক্সচেঞ্জ অব ডিজিটাল টেলিভিশন প্রোগ্রামস’ শীর্ষক এই খসড়া প্রস্তাবটি সুইজারল্যান্ডের জাতীয় টেলিযোগাযোগ প্রশাসনের অনুমোদনের জন্য পেশ করা হবে। —রোকেয়া রহমান
</doc>
<doc>
কলকাতায় আজ থেকে প্রযুক্তি মেলা ইনফোকম

| তারিখ: ২০-০১-২০১০

ভারতে তথ্যপ্রযুক্তির অন্যতম বড় মেলা ‘ইনফোকম’ শুরু হচ্ছে আজ। এ উপলক্ষে কলকাতার সল্টলেক স্টেডিয়াম চত্বরে আয়োজন করা হয়েছে চার দিনব্যাপী কম্পিউটার মেলার। অষ্টমবারের মতো আয়োজিত এ মেলায় এবার যোগ দিচ্ছে দেশ-বিদেশের প্রায় এক হাজার প্রতিনিধি। এ ছাড়া বিভিন্ন দেশের দুই শতাধিক তথ্যপ্রযুক্তি সংস্থা যোগ দিচ্ছে মেলায়। মেলা উপলক্ষে আয়োজন করা হয়েছে বিভিন্ন সেমিনারের। এসব সেমিনারে যোগ দিতে আসছেন বিদেশি প্রতিনিধিরাও। মেলার মূল আয়োজক আনন্দবাজার গোষ্ঠীর বিজনেস ম্যাগাজিন ‘বিজনেস ওয়ার্ল্ড’।
—অমর সাহা, কলকাতা
</doc>
<doc>
শীতার্ত মানুষের পাশে আড্ডাঘর

| তারিখ: ২০-০১-২০১০

ইন্টারনেটে চ্যাট করার দেশি ওয়েবসাইট আড্ডাঘর (www.addaghar.net) শীতার্ত মানুষের পাশে দাঁড়িয়েছে। গত শুক্রবার আড্ডাঘরের ব্যবহারকারীরা শীতার্ত মানুষের মধ্যে কম্বল এবং সোয়েটার বিতরণ করেন। এ কার্যক্রম চলে সিরাজগঞ্জের প্রত্যন্ত এলাকায়। —বিজ্ঞপ্তি
</doc>
<doc>
প্রশিক্ষণার্থীদের মধ্যে সনদ বিতরণ

| তারিখ: ২০-০১-২০১০

সংস্কৃতি মন্ত্রণালয়ের সচিব হেদায়েতুল্লাহ আল মামুন সম্প্রতি বিশ্ববিদ্যালয় ক্যাম্পাস পরিচালিত বিনামূল্যের কম্পিউটার প্রশিক্ষণ কর্মসূচির ৯৬তম ব্যাচের সনদপত্র বিতরণ করেন। এ সময় বিশ্ববিদ্যালয় ক্যাম্পাস পরিচালিত নানা কর্মসূচি নিয়েও আলোচনা হয়। বিনামূল্যের কম্পিউটার প্রশিক্ষণের পরবর্তী ব্যাচে ভর্তির প্রক্রিয়া শুরু হয়েছে। ফোন: ৯৫৬০২২৫। —বিজ্ঞপ্তি
</doc>
<doc>
জুমলা শেখার বাংলা বই

| তারিখ: ২০-০১-২০১০

ওয়েবসাইট তৈরির জনপ্রিয় মুক্ত সফটওয়্যার জুমলা শেখার বাংলা বই প্রকাশিত হয়েছে। বাংলায় তৈরি এ বইয়ে জুমলা ব্যবহার করে ওয়েবসাইট তৈরির বিভিন্ন বিষয় রয়েছে। বইটি বাংলায় জুমলা ওয়েবসাইট (www.banglayjoomla.blogspot.com) থেকে বিনা মূল্যে নামানো যাবে। —বিজ্ঞপ্তি
</doc>
<doc>
সফটওয়্যার নির্মাতাদের অনলাইনে ফোরাম

| তারিখ: ২০-০১-২০১০

সফটওয়্যার ডেভেলপমেন্ট ফোরামে বিনামূল্যে নতুন সদস্য অন্তর্ভুক্তি চলছে। এ ফোরামে যেকোনো সফটওয়্যার প্রতিষ্ঠান নিজেদের মধ্যে বিভিন্ন বিষয়ে তথ্য আদান-প্রদান ও মতবিনিময় করতে পারবে। ফোরামের ঠিকানা: www.softitnews.ning.com —বিজ্ঞপ্তি
</doc>
<doc>
প্রতিবেদন
বাণিজ্য মেলায় প্রযুক্তিপণ্য

| তারিখ: ২০-০১-২০১০

ঢাকা আন্তর্জাতিক বাণিজ্য মেলায় বিভিন্ন পণ্যের পাশাপাশি তথ্যপ্রযুক্তির কিছু পণ্যও রয়েছে।তথ্যপ্রযুক্তির মূল পণ্য কম্পিউটার না থাকলেও এ মেলায় মোবাইল ফোনের বেশ কয়েকটি স্টল রয়েছে। তবে মেলায় উচ্চগতির তারহীন ইন্টারনেট ওয়াইম্যাক্সের দুই সেবাদাতা প্রতিষ্ঠানের উপস্থিতি রয়েছে।
ঢাকার আগারগাঁয় গতকাল মঙ্গলবার সরেজমিনে মেলা প্রাঙ্গণ ঘুরে দেখা গেছে, অনেকের মধ্যে তারহীন ইন্টারনেটের প্রতি ক্রেতাদের রয়েছে বিশেষ আগ্রহ। মেলা উপলক্ষে ওয়াইম্যাক্স সেবাদাতা বাংলা লায়ন ছাড়সহ বিভিন্ন সুবিধা দিচ্ছে। বাংলা লায়নের প্যাভিলিয়নে ওয়াইম্যাক্সের সংযোগ নিতে আসা ঢাকা বিশ্ববিদ্যালয়ের আইন বিভাগের শিক্ষার্থী শামীম শাহরিয়ার বলেন, ‘বর্তমান সময়ে প্রযুক্তি ছাড়া এগিয়ে যাওয়া কঠিন। মেলায় ওয়াইম্যাক্স মডেম কিনতে এসেছি।’ বাংলা লায়নের প্যাভিলিয়নে বিনা মূল্যে ইন্টারনেট ব্যবহারের সুবিধা আছে।বাংলা লায়ন কর্তৃপক্ষ জানায়, বিশেষ সুবিধার মধ্যে ৬০০ টাকায় অসীম ইন্টারনেট ব্যবহারের সুযোগ রয়েছে। মেলায় সাতটি প্যাকেজের মধ্যে রয়েছে আরও বেশকিছু সুবিধা। এ ছাড়া বিভিন্ন মডেলের ওয়াইম্যাক্স মডেম কেনা যাবে তিন থেকে চার হাজার টাকার মধ্যে।
ওয়াইম্যাক্স সেবাদাতা কিউবি মেলায় চার হাজার ১০০ টাকায় ওয়াইম্যাক্স মডেম বিক্রি করছে।এ মডেমের মাধ্যমে চারটি কম্পিউটারে একসঙ্গে ইন্টারনেট ব্যবহার করা যাবে। এ ছাড়া মেলা উপলক্ষে কিউবি বিভিন্ন প্যাকেজের ক্ষেত্রেও রয়েছে বিশেষ ছাড় সুবিধা। মেলায় ট্রান্সকমের প্যাভিলিয়নে কিউবির ইন্টারনেট সংযোগ পাওয়া যাবে।মেলা উপলক্ষে ট্রান্সকমের প্যাভিলিয়নে বিশেষ ছাড়ে ডিজিটাল ক্যামেরা পাওয়া যাচ্ছে। এ প্যাভিলিয়নে আরও কিছু প্রযুক্তিপণ্য আছে।—বাদল খান
</doc>
<doc>
ল্যাপটপ মেলায় ছাড় উপহারের ছড়াছড়ি

| তারিখ: ২১-০১-২০১০

ঢাকার বঙ্গবন্ধু আন্তর্জাতিক সম্মেলন কেন্দ্রে গতকাল বুধবার থেকে শুরু হয়েছে জুম ল্যাপটপ মেলা ২০১০। মেলা উপলক্ষে বিভিন্ন প্যাভিলিয়নে নতুন ল্যাপটপের পাশাপাশি ও বিভিন্ন রকম সুবিধা দেওয়া হচ্ছে।প্রথম দিন মেলা ঘুরে দেখা গেছে, ল্যাপটপ কিনলেই বিভিন্ন ধরনের ছাড়সহ নানা রকম সুবিধা দেওয়া হচ্ছে।
মেলায় এসারের নতুন টাচস্ক্রিন ল্যাপটপ কম্পিউটার নিয়ে দর্শকদের আগ্রহ দেখা যাচ্ছে। মেলা উপলক্ষে এসার আটটি নতুন ল্যাপটপ বাজারজাত করেছে।তারা মোট ২২টি মডেলের ল্যাপটপ নিয়ে এসেছে মেলায়। মেলা উপলক্ষে এসার দুই থেকে আট হাজার টাকা পর্যন্ত ছাড় দিয়েছে। এ ছাড়া এসারের ত্রিমাত্রিক ছবি দেখার নতুন ল্যাপটপের সঙ্গে একটি বিশেষচশমা দেওয়া হচ্ছে।
মেলায় কম্পিউটার সোর্স আকর্ষণীয় পুরস্কার ও উপহার দিচ্ছে।বিভিন্ন ব্র্যান্ডের প্রতিটি ল্যাপটপে ৭ থেকে ৮ শতাংশ ছাড় দেওয়া হচ্ছে। কম্পিউটার সোর্স মেলায় তাদের আলাদা আলাদা চারটি প্যাভিলিয়নে অ্যাপল, ডেল, ফুজিত্সু, এইচপি এবং প্রোলিংকের ল্যাপটপ পাওয়া যাবে। মেলা উপলক্ষে আকর্ষণীয় মূল্যের পাশাপাশি প্রতিটি ডেল ও ফুজিত্সু ল্যাপটপ কিনলে কম্পিউটার সোর্স দিচ্ছে একটি বিখ্যাত ব্র্যান্ডের সুগন্ধী ও অ্যান্টিভাইরাস সফটওয়্যার।
গ্লোবাল ব্র্যান্ড লিমিটেড মেলা উপলক্ষে ‘স্ক্র্যাচ অ্যান্ড উইন’ সুবিধা ঘোষণা করেছে। প্রতিটি ল্যাপটপে চার থেকে ১০ হাজার টাকা পর্যন্ত বিশেষ মূল্যছাড় দেওয়া হয়েছে। এ ছাড়া আসুসের ল্যাপটপ কিনলে কিউবির ওয়াইম্যাক্স মডেম দুই হাজার টাকায় পাওয়া যাবে। মেলায় লেনেভোর ল্যাপটপ কিনলে একটি মডেম অথবা প্রিন্টার বিনামূল্যে পাওয়া যাবে।
স্মার্ট টেকনোলজির প্যাভিলিয়নে চলছে ‘এইচপি-আইসকুল অফার’। একটি ল্যাপটপ কিনলে আরেকটি ল্যাপটপ জেতার সুযোগ রয়েছে এ প্যাভিলিয়নে। এ ছাড়া ল্যাপটপ কিনলে স্ক্র্যাচ কার্ডে মোবাইল ফোনসেট, শার্ট, পেনড্রাইভ, মাইক্রোসফট ওয়্যারলেস মাউস, জ্যাকেটসহ বিভিন্ন সুবিধা। মেলায় এক্সিকিউটিভ মেশিনস অ্যাপল ল্যাপটপে উপহার দিচ্ছে। হাসির ল্যাপটপ কিনলেই ওয়েব ক্যাম, ব্লু-টুথ পাওয়া যাবে বিনামূল্যে।
ল্যাপটপ মেলা চলবে আগামীকালশুক্রবার পর্যন্ত।খোলা থাকে সকাল ১০টা থেকে রাত ৮টা পর্যন্ত। —বাদল খান
</doc>
<doc>

কলকাতায় তথ্যপ্রযুক্তির মেলা

| তারিখ: ২১-০১-২০১০

ভারতের অন্যতম বড় তথ্যপ্রযুক্তি মেলা ‘ইনফোকম-২০১০’ কলকাতায় শুরু হয়েছে। গতকাল বুধবার মেলার আনুষ্ঠানিক উদ্বোধন করেন পশ্চিমবঙ্গের রাজ্যপাল দেবানন্দ কুঁয়ার। তিনি বলেন, ‘তথ্য ও প্রযুক্তি শিল্পের জন্য আমাদের দরজা খুলে দিতে হবে। তথ্যপ্রযুক্তি শিল্প এবার সাধারণ মানুষের কাছে নিয়ে যেতে হবে। তথ্যপ্রযুক্তি শিল্পের যত উন্নয়ন হবে, দেশ তত উন্নত হবে, সমৃদ্ধ হবে।’
অনুষ্ঠানে উপস্থিত ছিলেন রাজ্যের তথ্য ও প্রযুক্তিমন্ত্রী দেবেশ দাশ। সভাপতিত্ব করেন মেলার আয়োজক সংস্থা আনন্দবাজার গোষ্ঠীর ব্যবস্থাপনা পরিচালক ও প্রধান নির্বাহী কর্মকর্তা ডি ডি পুরকায়স্থ।
কলকাতার সল্টলেক স্টেডিয়াম চত্বরে চলছে চার দিনের এই কম্পিউটার মেলার। অষ্টমবারের মতো অনুষ্ঠিত এ মেলায় যোগ দিয়েছে দেশ-বিদেশের নামীদামি তথ্যপ্রযুক্তি সংস্থা। মেলায় প্রতিদিন থাকছে প্রযুক্তির নানা সেমিনারের। মেলার মূল আয়োজক সংস্থা আনন্দবাজার গোষ্ঠীর অর্থনৈতিক ম্যাগাজিন ’বিজনেস ওয়ার্ল্ড’। —অমর সাহা, কলকাতা
</doc>
<doc>
অনলাইন গ্রুপে রাজশাহী প্রযুক্তি নগর

| তারিখ: ২১-০১-২০১০

ডিজিটাল বাংলাদেশ গড়ার বিষয়টিকে আরও বেশি ছড়িয়ে দিতে রাজশাহীকে তথ্যপ্রযুক্তি নগর হিসেবে গড়ার পরিকল্পনা নেওয়া হয়েছে। এ লক্ষ্যে সম্প্রতি এক মতবিনিময় সভা অনুষ্ঠিত হয়েছে। রাজশাহীর একটি স্থানীয় প্রযুক্তি প্রতিষ্ঠানে অনুষ্ঠিত এ আলোচনা সভায় উপস্থিত ছিলেন বিজ্ঞান এবং তথ্য ও যোগাযোগ প্রযুক্তি মন্ত্রণালয়ের পরামর্শক মুনির হাসান, রাজশাহী প্রকৌশল বিশ্ববিদ্যালয়ের কম্পিউটার বিজ্ঞান বিভাগের শিক্ষক মো. মেহেদী আল হাসান, তথ্যপ্রযুক্তি উদ্যোক্তা মেরাজুল ফেরদৌস, ডিজিটেকের প্রধান নির্বাহী এ এস এম হাসান, বিডিক্যান ইনফোসিসের প্রধান নির্বাহী মো. আহসান কবীরসহ অনেকে। মতবিনিময় সভায় রাজশাহীকে একটি তথ্যপ্রযুক্তির নগর হিসেবে গড়ে তোলার বিভিন্ন দিক নিয়ে আলোচনা করা হয়। সভার সিদ্ধান্ত অনুযায়ী এ বিষয়ে সবাইকে এগিয়ে আসার আহ্বান জানানো হয়। এ বিষয়ে পরামর্শ, যুক্তি ও মন্তব্য সমন্বিত করার জন্য ইন্টারনেটে একটি গ্রুপ খোলা হয়েছে। http://groups.yahoo.com/group/rajshahi_it/ ঠিকানার এ গ্রুপে যোগ দিয়ে মতামত দেওয়া যাবে।
—নিজস্ব প্রতিবেদক
</doc>
<doc>
পিসিআইয়ের প্রিন্ট সার্ভার

| তারিখ: ২১-০১-২০১০

সেফ আইটি সার্ভিসেস লি. বাজারে এনেছে পিসিআই ব্র্যান্ডের দুটি নতুন প্রিন্ট সার্ভার। এটি দিয়ে একসঙ্গে তিনটি প্রিন্টারকে একই সময়ে ব্যবহার করা যাবে। মিনি-৩০০পিইউ মডেলের প্রিন্ট সার্ভারটির তথ্য আদানপ্রদানের গতি ১০/১০০ এমবিপিএস। এটি উইন্ডোজ, ম্যাক এবং ইউনিক্স/লিনাক্স অপারেটিং সিস্টেম সমর্থন করে। দাম ছয় হাজার টাকা। —বিজ্ঞপ্তি
</doc>
<doc>
হেল্পলাইন
ভিডিও ফাইলের রূপান্তর

| তারিখ: ২১-০১-২০১০

ইন্টারনেট থেকে নামানো অধিকাংশ ভিডিও ফাইল ফ্ল্যাশ ভিডিও ফরম্যাটের হয়ে থাকে। সাধারণভাবে এগুলো FLV ফরম্যাট নামে পরিচিত। এই ফাইলগুলো চালাতে বিশেষ মিডিয়া প্লেয়ার বা কোডেকের প্রয়োজন হয়। আরও একটি অসুবিধা হলো, এই ভিডিওগুলো কোনো ডকুমেন্ট বা প্রেজেন্টেশন ফাইলে সরাসরি ব্যবহার করা যায় না। এমনকি কোনো সিডি বা ডিভিডিতে কপি করা হলেও তা কোনো প্লেয়ারে চালানো যায় না। ইন্টারনেট থেকে নামানো ভিডিওগুলো ব্যবহার করার আগে অন্য ফরম্যাটে রূপান্তর করতে হয়।
FLV থেকে অন্য ফরম্যাটে রূপান্তরের জন্য ফ্রি এফএলভি কনভার্টার নামের সফটওয়্যারটি ব্যবহার করা যেতে পারে। বিনামূল্যেই এটি পাওয়া যায়। ফাইল রূপান্তর ছাড়াও বাড়তি বেশকিছু সুবিধা পাওয়া যায় এটিতে।
এফএলভি কনভার্টার নাম হলেও FLV ছাড়াও এটি AVI, iPOD, MPEG ফরম্যাটের ফাইল অন্য ফরম্যাটে রূপান্তর করতে পারে। সেই সঙ্গে এই সফটওয়্যার ব্যবহার করে MPEG, DiVx, Xvid, DVD এবং AVI ফাইল থেকে FLV ফাইল তৈরি করা যায়। আবার বিভিন্ন ধরনের ফাইল থেকে অডিও অংশটুকু কপি করে mp3 ফাইল তৈরি করারও অপশন রয়েছে এখানে। এক ফরম্যাট থেকে অন্য ফরম্যাটে রূপান্তর করা ছাড়াও এই সফটওয়্যার দিয়ে জনপ্রিয় বিভিন্ন ভিডিও শেয়ারিং সাইটে অনুসন্ধান করা এবং সেখান থেকে ডাউনলোড করা যায়।
http://download.cnet.com/Free-FLV-Converter/ 3000-2194_4-10832044.html ঠিকানার ওয়েবসাইট থেকে সফটওয়্যারটি নামানো যাবে। সফটওয়্যারটি ব্যবহারের পদ্ধতি বেশ সহজ। সফটওয়্যারটি দিয়ে বিভিন্ন ধরনের কাজ করার জন্য আলাদা বাটন রয়েছে। ভিডিও খোঁজার সময় ইউটিউব, ডেইলি মোশন, গুগল ভিডিও, মেটাক্যাফে, মেগাভিডিও বা ইয়াহুর মতো সাইটের নাম উল্লেখ করে দিতে হবে প্রথমে। ফলাফলে পাওয়া ঠিকানাগুলো লেখার ফাইলে সংরক্ষণ করার ব্যবস্থা রয়েছে। —নাসির খান
</doc>
<doc>

জুমলার প্রশিক্ষণ

| তারিখ: ২১-০১-২০১০

অ্যাপটেক উত্তরা শাখা ওয়েবসাইট তৈরীর জনপ্রিয় মুক্ত সফটওয়্যার জুমলা বিষয়ক প্রশিক্ষন দিচ্ছে। এতে জুমলা দিয়ে ওয়েবসাইট তৈরী শেখানো হবে। ফোন: ০১৬৭৪০১৪৯৭৫। —বিজ্ঞপ্তি
</doc>
<doc>
ল্যাপটপ মেলার শেষ দিনে উপচেপড়া ভিড়

| তারিখ: ২৩-০১-২০১০

বঙ্গবন্ধু আন্তর্জাতিক সম্মেলন কেন্দ্রে গতকাল শুক্রবার সারাদিন ধরেই মানুষের দীর্ঘ সারি দেখা গেছে। বিকেল আর সন্ধ্যায় তো ছিল একাধিক দীর্ঘ সারি। সারিবদ্ধ মানুষের এই ভিড় ছিল ল্যাপটপ মেলাকে কেন্দ্র করে। শুধু ল্যাপটপ কম্পিউটার নিয়ে প্রযুক্তির এ মেলা শেষ হয়েছে গতকাল।
তিন দিনের মেলায় নগরবাসীর বেশ আগ্রহ দেখা গেছে। মেলার আয়োজক মেকার কমিউনিকেশন সূত্রেজানা যায় এবারের মেলায় প্রায় তিন হাজার ল্যাপটপ বিক্রি হয়েছে। প্রতিষ্ঠানটির ব্যবসায় উন্নয়ন ব্যবস্থাপক আসিফ সারওয়ার খান বলেন, ‘মেলায় যা আশা করেছিলাম, তার চেয়ে বেশি সাড়া পেয়েছি।’
মেলায় ল্যাপটপ কিনতে আসা চাকরিজীবী নাদিম রেজা বলেন, ‘অফিসের কাজের বাইরে নিজের কিছু কাজ করার জন্য মেলায় ল্যাপটপ কিনতে আসা। মেলা ঘুরে নিজের পছন্দমতো ল্যাপটপটি কিনে নিচ্ছি।’
বৃহস্পতিবার ল্যাপটপ কিনতে এসেছিলেন ঢাকা বিশ্ববিদ্যালয়ের রাষ্ট্রবিজ্ঞানের চতুর্থ বর্ষের শিক্ষার্থী ইফতেখার আনাম ও ফারহানা ইয়াসমিন লোপা। তাঁরা বলেন, পড়াশোনার জন্য ল্যাপটপ অনেক বেশি প্রয়োজনীয়। তথ্যপ্রযুক্তির এই যুগের সাথে তাল মিলিয়ে আমরা এগিয়ে যেতে চাই। তাই মেলায় ল্যাপটপ কিনতে এসেছি। মেলায় ল্যাপটপ কেনার সবচেয়ে বড় সুবিধা হলো, একসঙ্গে অনেক ল্যাপটপ দেখে পছন্দমতো কেনা যায়। আমেরিকান আন্তর্জাতিক বিশ্ববিদ্যালয়—বাংলাদেশের বুশরা ও সাবা বলেন, ‘এ সময়ে তথ্যপ্রযুক্তির সঙ্গে যুক্ত না হয়ে চলা অনেক কঠিন। যেখানেই থাকি, প্রযুক্তির সঙ্গে থাকতে চাই। ল্যাপটপ বহন অনেক সহজ। ক্লাসে, সেমিনারে সব স্থানে কাজ করা যায় ল্যাপটপে। তাই মেলায় ল্যাপটপ কিনতে আসা।’
মেলায় লেনোভো স্টলের ব্যবস্থাপক কে এম হোসেন রুবেল বলেন, ‘ল্যাপটপ মেলায় যা আশা করেছিলাম, তার চেয়ে বেশি বিক্রি হয়েছে।’ ব্যবসায়ী মাসুদ আলম বলেন, ‘ল্যাপটপ কেনার ক্ষেত্রে মেলায় বিশেষ সুবিধা দেওয়া হয় প্রতিটি প্যাভিলিয়নে। তাই অপেক্ষায় ছিলাম মেলার জন্য। পছন্দমতো পণ্য কিনতে মেলার বিকল্প নেই।’
জুম ল্যাপটপ মেলা ২০১০ নামের এ মেলায় প্রধান পৃষ্ঠপোষক ছিল সিটিসেল।সহপৃষ্ঠপোষক ছিল এসার, আসুস, এইচপি ও লেনোভো; রেডিও সহযোগী রেডিও এবিসি এবং অনলাইন সহযোগী বিডি জবস ডট কম। —বাদল খান
</doc>
<doc>
নড়াইলে সুন্দরবনের পক্ষে ভোট গ্রহণ

| তারিখ: ২৩-০১-২০১০

প্রাকৃতিক সপ্তাশ্চর্য নির্বাচনী প্রক্রিয়ার চূড়ান্ত পর্বে সুন্দরবনের বিজয় নিশ্চিত করতে বাংলাদেশ পর্যটন করপোরেশন ও ট্যুরিজম অ্যাসোসিয়েশন এবং সাইবার ক্যাফে ওনার্স অ্যাসোসিয়েশন অব বাংলাদেশ (কোয়াব) গত বুধবার নড়াইলের কালিয়া উপজেলায় ইন্টারনেটের মাধ্যমে ভোট সংগ্রহ করে। অরুণিমা কান্ট্রিসাইড ও গলফ রিসোর্ট ইন্টারনেটে ভোট সংগ্রহ করা হয়। একই সঙ্গে ছিল আলোচনা সভা। খবর বিজ্ঞপ্তির।
সভায় প্রধান অতিথি ছিলেন বাংলাদেশ পর্যটন করপোরেশনের চেয়ারম্যান হেমায়েত উদ্দিন তালুকদার। বিশেষ অতিথি ছিলেন নড়াইল জেলার পুলিশ সুপার ফজলুর রহমান। আলোচনায় কোয়াবের সপ্তাশ্চর্য কমিটির আহ্বায়ক নাজমুল করিম ভূঁঞা, যুগ্ম আহ্বায়ক নেয়ামুল হক খান, অরুণিমা কান্ট্রিসাইড ও ট্যুরিজম রিসোর্ট ইন্ডাস্ট্রিজ অব বাংলাদেশের চেয়ারম্যান খবির উদ্দিন আহমেদসহ অনেকে বক্তৃতা করেন।
আলোচনা সভায় বক্তারা বলেন, পর্যটনশিল্প দেশের সামাজিক ও অর্থনৈতিক উন্নয়নে যেমন অবদান রাখছে, তেমনি দেশের বেকারত্ব নিরসনে কর্মসংস্থান সৃষ্টিতে জোরালো ভূমিকা পালন করছে।
</doc>
<doc>
পটুয়াখালী প্রযুক্তি বিশ্ববিদ্যালয়ে ওপেন সোর্স নেটওয়ার্ক

| তারিখ: ২৩-০১-২০১০

প্রযুক্তির দুনিয়ায় কম্পিউটার প্রোগ্রামিং কাজের চাহিদা আগের চেয়ে বেড়েছে অনেক। যার মধ্যে মুক্ত সফটওয়্যারের কাজের পরিমাণ বেশি। মুক্ত সফটওয়্যার সম্পর্কে জানা এবং এর কার্যক্রমের মাধ্যমে এসব কাজ করা সহজ হবে। সম্প্রতি পটুয়াখালী বিজ্ঞান ও প্রযুক্তি বিশ্ববিদ্যালয়ে (পিএসটিইউ) কম্পিউটার বিজ্ঞান ও প্রযুক্তি বিভাগে আয়োজিত মুক্ত সফটওয়্যারবিষয়ক আলোচনা সভায় এসব কথা বলা হয়। আলোচনা সভায় মুক্ত সফটওয়্যারের বিভিন্ন দিক নিয়ে আলোচনা করেন বাংলাদেশ ওপেন সোর্স নেটওয়ার্কের (বিডিওএসএন) সহসভাপতি হুমায়ূন কবীর। আলোচনা অনুষ্ঠান শেষে বিশ্ববিদ্যালয়ের কম্পিউটার বিজ্ঞান বিভাগের ডিন আলী আজগর ভূঁইয়াকে উপদেষ্টা, কম্পিউটার ও যোগাযোগ প্রকৌশল বিভাগের প্রভাষক মো. কামরুল হাসানকে আহ্বায়ক এবং ফয়সালকে শিক্ষার্থী সমন্বয়ক করে কমিটি ঘোষণা করা হয়।
—নুরুন্নবী হাছিব
</doc>
<doc>
সফটওয়্যারে বিশেষ ছাড়!

| তারিখ: ২৩-০১-২০১০

অ্যাকাউন্টস গুরু ইনস্টিটিউট পাঁচ বছর পূর্তি উপলক্ষে হিসাবরক্ষণ, বেতনভাতা, মানবসম্পদ উন্নয়ন, হাসপাতাল, তৈরি পোশাকশিল্প, স্কুল-কলেজ-বিশ্ববিদ্যালয় ব্যবস্থাপনা ও এনজিওর হিসাবরক্ষণ সফটওয়্যারে ছাড় দিচ্ছে। চাহিদামতো সফটওয়্যার তৈরি করেও দেয় প্রতিষ্ঠানটি। ফোন: ০১৭১২৩৪৩১৪৩। —বিজ্ঞপ্তি
</doc>
<doc>
পিসি ল্যাবের বিশেষ কর্মশালা

| তারিখ: ২৩-০১-২০১০

পিসিল্যাব স্কুল অব টেকনোলজি কম্পিউটার সংযোজন ও মেরামত, ইন্টারনেটের ব্যবহার, গ্রাফিক ডিজাইন, ইলেকট্রনিকস, মাদারবোর্ড মেরামত ইত্যাদি বিষয়ে প্রশিক্ষণ দিচ্ছে। আগ্রহীদের দ্রুত যোগাযোগ করতে হবে। ফোন: ৮৬৩১২৮১।
—বিজ্ঞপ্তি
</doc>
<doc>
বিভিন্ন ধরনের ব্যবস্থাপনা সফটওয়্যার

| তারিখ: ২৩-০১-২০১০

বিজনেস ডট কোডের তৈরি তিনটি বিশেষ সফটওয়্যারে বিশেষ সুবিধা দিচ্ছে। স্মার্ট এমপ্লয়ি নামের সফটওয়্যারে এমপ্লয়িদের হাজিরা, বেতন, ছুটি এবং মানবসম্পদ ব্যবস্থাপনার বিভিন্ন সুবিধা পাওয়া যাবে। জার্নাল নামের পূর্ণাঙ্গ হিসাবরক্ষণের জন্য তৈরি এ সফটওয়্যারটি মজুদ-ব্যবস্থাপনা সমৃদ্ধ এবং অপেশাদার হিসাব কর্মীদের জন্য বিশেষ উপযোগী। শপ এটেনডেন্ট নামের সফটওয়্যার দিয়ে দোকান ব্যবস্থাপনার বিভিন্ন ধরনের কাজ করা যাবে। ফোন: ০১৮১৮৮২৯৫৯৫। —বিজ্ঞপ্তি
</doc>
<doc>
ডুয়েল কোর কম্পিউটারের সঙ্গে বিনামূল্যে প্রিন্টার

| তারিখ: ২৩-০১-২০১০

ঢাকার মাল্টিপ্লান সেন্টারের কম্পিউটার ম্যানর ২.৬ গিগাহার্টজ গতির ডুয়েল কোর মানের কম্পিউটারের সঙ্গে বিনামূল্যে একটি করে প্রিন্টার দিচ্ছে। এ কম্পিউটারের দাম ২৪ হাজার টাকা। প্রতিটি কম্পিউটারের সঙ্গে ক্যানন ১৯৮০ মডেলের প্রিন্টার বিনামূল্যে দেওয়া হচ্ছে। —বিজ্ঞপ্তি
</doc>
<doc>
প্রতিবেদন
সাইবার অপরাধ তদন্তের জন্য গবেষণাগার

| তারিখ: ২৩-০১-২০১০

সাইবার অপরাধ ঘটার হার বেড়ে যাওয়ায় উদ্বিগ্ন ভারতের অঙ্গরাজ্য পশ্চিমবঙ্গের সিআইডি পুলিশ। প্রতিদিনই তাদের কাছে আসছে অসংখ্য নালিশ। অথচ এ অপরাধ তদন্তের জন্য তেমন শক্তিশালী কোনো অবকাঠামো নেই সিআইডি পুলিশের। এসব অপরাধসংক্রান্ত অভিযোগের তদন্ত করার জন্য তাদের ভরসা করতে হয় ‘সেন্ট্রাল ফরেনসিক সায়েন্স ল্যাবরেটরির (সিএফএসএল) ওপর। এতে করে তদন্ত বিলম্বিত হয়। অথচ মহারাষ্ট্র, কর্নাটক ও গুজরাট পুলিশ এই সাইবার অপরাধ তদন্ত করার জন্য ন্যাসকমের (ন্যাশনাল অ্যাসোসিয়েশন অব সফটওয়্যার অ্যান্ড সার্ভিসেস কোম্পানিজ) সঙ্গে যৌথ উদ্যোগে তৈরি করেছে সাইবার গবেষণাগার।
কলকাতার সিআইডি পুলিশও এবার ওই পথে কলকাতায় একটি সাইবার অপরাধ দমনের জন্য তৈরি করছে সাইবার গবেষণাগার। এর দায়িত্বে থাকবেন ডিএসপি পদমর্যাদার একজন পুলিশ কর্মকর্তা। ইতিমধ্যে এ গবেষণাগার তৈরি করার জন্য প্রয়োজনীয় উদ্যোগ নেওয়া হয়েছে।
এক পুলিশ কর্মকর্তা বলেছেন, প্রতিদিনই সিআইডি পুলিশের কাছে অভিযোগ আসে নানা সাইবার অপরাধের। লটারির নামে প্রতারণা, অরকুটে পুরুষ-মহিলাদের বিভিন্ন অশ্লীল প্রোফাইল খোলা, হ্যাক করে বন্ধুবান্ধব ও ব্যাংক থেকে টাকা-পয়সা হাতিয়ে নেওয়া থেকে শুরু করে নানা অভিযোগ।
সিআইডির এডিজি রাজ কানোজিয়া বলেছেন, সাইবার অপরাধের জটিল তদন্তগুলোর জন্য এখানে খোলা হচ্ছে সাইবার গবেষণাগার। এ জন্য সরকারি অনুমোদন পাওয়া গেছে। —অমর সাহা, কলকাতা
</doc>
<doc>
গুগলে সাইবার আক্রমণ নিয়ে দুশ্চিন্তায় ওবামা

| তারিখ: ২৪-০১-২০১০

সম্প্রতি চীনে গুগলের ওপর বহুল আলোচিত সাইবার আক্রমণ নিয়ে এখনো দুশ্চিন্তায় আছেন যুক্তরাষ্ট্রের প্রেসিডেন্ট বারাক ওবামা। হোয়াইট হাউসের একজন মুখপাত্র ওবামার উদ্ধৃতি দিয়ে জানান, তিনি এর একটা সদুত্তর এবং এর জন্য দায়ীদের উপযুক্ত শাস্তি চাচ্ছেন। চীনে ইন্টারনেটে বিধিনিষেধ আরোপ নিয়ে যুক্তরাষ্ট্রের পররাষ্ট্রমন্ত্রী হিলারি ক্লিনটনের সমালোচনায় চীনের নিন্দা প্রস্তাবের পর ওবামা তাঁর এই দুশ্চিন্তার কথা জানান।
সম্প্রতি হিলারি এক বিবৃতিতে জানান, চীনের অভাবনীয় অগ্রগতিতে ইন্টারনেটের ব্যাপক ভূমিকা রয়েছে। কোনো দেশ ইন্টারনেট ব্যবহারের ওপর বাধানিষেধ আরোপ করার মানে হচ্ছে, আগামী শতকের অগ্রগতির ধারা থেকে নিজেদের বিচ্যুত রাখা। বেসরকারি খাতেরও মত প্রকাশের স্বাধীনতা রক্ষায় সমান দায়িত্ব রয়েছে এবং তাদের উচিত, এই সেন্সরশিপের বিরুদ্ধে শক্ত অবস্থান নেওয়া। হিলারি গুগুলের ওপর সাইবার আক্রমণের দ্রুত তদন্তও দাবি করেন। হোয়াইট হাউস মুখপাত্র জানান, হিলারির এই কথায় সম্পূর্ণ একমত ওবামাও।
গুগল জানায়, চীনে নিজেদের কার্যক্রম বন্ধের ব্যাপারে দ্রুত সিদ্ধান্ত নেবে তারা। এর জাবাবে চীন জানায়, দেশের প্রচলিত আইন ও সংস্কার মেনে চললে গুগলসহ অন্যান্য বিদেশি ইন্টারনেট প্রতিষ্ঠানকে চীন সবসময়ই স্বাগত জানাবে। ২০০৬ সালে চীনে ব্যবসা শুরুর সময় সে দেশের রাষ্ট্রীয় কিছু গোপনীয় বিষয় প্রচারে নিয়ন্ত্রণের ব্যপারে রাজি হয়েছিল গুগল। কিন্তু গুগল এখন এই বিধিনিষেধ মানছে না। গত বছর দেশটিতে সার্চ ইঞ্জিনের বাজার ছিল ১০০ কোটি ডলারের। এই বাজারের ৬০ শতাংশ দখল নিয়ে শীর্ষে আছে স্থানীয় সার্চ ইঞ্জিন বাইডু। গুগলের বাজার সেখানে ৩০ শতাংশ। —বিবিসি অবলম্বনে জাবেদ সুলতান

ঘটনাপঞ্জি: গুগলে সাইবার আক্রমণ
১২ জানুয়ারি ২০১০: গুগল জানায়, সার্চ ইঞ্জিন নিয়ন্ত্রণের কারণে চীন থেকে তাদের ব্যবসা গুটিয়ে নেবে।
১৩ জানুয়ারি: যুক্তরাষ্ট্র জানায়, গুগলে সাইবার আক্রমণ নিয়ে তারা দুশ্চিন্তায় আছে।
১৪ জানুয়ারি: যুক্তরাষ্ট্রের সমালোচনায় চীন তাদের প্রথম প্রতিক্রিয়া জানায়। সে দেশের আইন মেনে চললে যেকোনো ইন্টারনেটভিত্তিক বিদেশি প্রতিষ্ঠানকে তারা স্বাগত জানাবে।
১৬ জানুয়ারি: যুক্তরাষ্ট্র জানায়, তারা এর আনুষ্ঠানিক প্রতিবাদ জানাবে।
২১ জানুয়ারি: চীন জানায় গুগলের ঘটনাটিকে চীন-মার্কিন সম্পর্কের সঙ্গে যোগসূত্র করা ঠিক হবে না
২১ জানুয়ারি: হিলারি ক্লিনটন চীনের ইন্টারনেট নীতির সমালোচনা করে ও বেইজিংয়ের কাছে গুগলের ঘটনার তদন্ত দাবি করে।
২২ জানুয়ারি: চীন হিলারির সমালোচনাকে ‘ভিত্তিহীন’ বলে উড়িয়ে দেয়।
</doc>
<doc>
শেষ হলো কলকাতার ইনফোকম মেলা

| তারিখ: ২৪-০১-২০১০

ভারতে তথ্যপ্রযুক্তির অন্যতম বড় মেলা ইনফোকম শেষ হয়েছে গতকাল শনিবার। চার দিনের এ মেলা অনুষ্ঠিত হয় কলকাতার সল্টলেক স্টেডিয়াম চত্বরে। এবারে এই মেলা আট বছরে পা দিয়েছে। মেলায় যোগ দিয়েছে দেশ-বিদেশের এক হাজার প্রতিনিধি। আরও যোগ দিয়েছে দেশ-বিদেশের নামীদামি ১৫০টি তথ্যপ্রযুক্তি প্রতিষ্ঠান। হিউলেট-প্যাকার্ড (এইচপি), সিমেন্স, ওয়েবেল, মাইক্রোসফট, টাটা, সান, টাওয়ার ইনফোটেক, ক্যানন, ডেল, ফোর্ড, প্যানাসনিক, উইম্যাক্স, কগনিজেন্ট, জিনিয়াস, হুন্ডাই, সনিসহ বিশ্বখ্যাত অনেক প্রতিষ্ঠানেরই উপস্থিতি ছিল ইনফোকমে।
বরাবরের মতো তথ্যপ্রযুক্তিপ্রেমী কলকাতার মানুষজন এবারও ভিড় জমিয়েছিল এই মেলায়। বর্তমান প্রজন্মের তরুণ-তরুণীরা স্টল ঘুরে দেখেছে তথ্যপ্রযুক্তির সর্বশেষ প্রযুক্তি। প্রচুর বিক্রিও হয়েছে মেলায়। শুধু তা-ই নয়, এবারের মেলায় বেশ কয়েকটি তথ্যপ্রযুক্তি প্রতিষ্ঠান তাত্ক্ষণিক সাক্ষাত্কারের মাধ্যমে নিয়োগও দিয়েছে।
মেলায় পশ্চিমবঙ্গের তথ্যপ্রযুক্তিমন্ত্রী দেবেশ দাস বলেছেন, ২০০৯ সালে পশ্চিমবঙ্গ থেকে প্রায় ছয় হাজার কোটি রুপির সফটওয়্যার বিদেশে রপ্তানি হয়েছে। পশ্চিমবঙ্গে এখন এই শিল্পের সঙ্গে যুক্ত রয়েছেন অন্তত ৯০ হাজার কর্মী। অন্যান্য রাজ্যের তুলনায় এখন পশ্চিমবঙ্গ তথ্যপ্রযুক্তিশিল্পে এগিয়ে যাচ্ছে বলে তিনি উল্লেখ করেন।
এবার মেলা উপলক্ষে চার দিনই ছিল তথ্যপ্রযুক্তির নানা দিক নিয়ে বিভিন্ন সেমিনার। এতে যোগ দিয়েছে দেশ-বিদেশের তথ্যপ্রযুক্তির বিশেষজ্ঞরা।
—অমর সাহা, কলকাতা
</doc>
<doc>

সিজেসি ডিলারদের মতবিনিময় সভা

| তারিখ: ২৪-০১-২০১০

সিজেসি স্পিকারের ডিলারদের নিয়ে গত বুধবার এক মতবিনিময় সভার আয়োজন করে কম্পিউটার সোর্স। সভায় সিজেসির চেয়ারপারসন জুনি টং বলেন, বাংলাদেশে সিজেসি স্পিকারের চাহিদা দিন দিন বেড়েই চলেছে, ভবিষ্যতে ক্রেতাদের চাহিদা পূরণের জন্য আরও উন্নত প্রযুক্তি ও নতুন মডেলের স্পিকার বাজারজাত করবে। কম্পিউটার সোর্সের বিক্রয় পরিচালক এ ইউ খান সিজেসির সংক্ষিপ্ত ইতিহাস, বিশ্ববাজারে সিজেসির অবস্থান, বিপণন পরিকল্পনা কৌশল ইত্যাদি নিয়ে আলোচনা করেন। অনুষ্ঠানটি পরিচালনা করেন কম্পিউটার সোর্সের মাল্টিমিডিয়া পণ্যের প্রধান পরিচালন কর্মকর্তা মো. সাফকাতুল বদর। —বিজ্ঞপ্তি
</doc>
<doc>
সিসিএনপি প্রশিক্ষণ

| তারিখ: ২৪-০১-২০১০

আইটি বাংলায় সিসিএনপি কোর্সে ভর্তি চলছে। এ ছাড়া শুক্রবারের ব্যাচে কম্পিউটার হার্ডওয়্যার ইঞ্জিনিয়ারিং (এ+) কোর্সে ক্লাস শুরু হচ্ছে ২৯ জানুয়ারি।
ফোন: ০১৭৩৩৯৯০৫৪১। —বিজ্ঞপ্তি
</doc>
<doc>
আপডেট
র‌্যামের দাম কমছে না

| তারিখ: ২৪-০১-২০১০

ঢাকার কম্পিউটারের বাজারে র‌্যামের দাম কমছে না, বেড়েই চলছে। তবে এতে সার্বিক বেচাকেনায় প্রভাব পড়েনি বলে জানিয়েছেন বিক্রেতারা।গতকাল শনিবারপাওয়া যন্ত্রাংশের দাম নিচে দেওয়া হলো—
প্রসেসর: ইন্টেল কোর আই ৭ (২.৮ গি.হা.) ২৭০০০ টাকা, ইন্টেল কোর আই ৫ (২.৬ গি.হা.) ১৭০০০ টাকা, ইন্টেল কিউ ৯৫০৫ (২.৮৩ গি.হা.) ১৭৫০০ টাকা, ইন্টেল সেলেরন ১.৮ গি.হা. ২৮০০ টাকা। ইন্টেল পেন্টিয়াম ডুয়েল কোর ২.৬ গি.হা. ৫৭০০ টাকা। পেন্টিয়াম ডুয়েল কোর ই ৫২০০ ২.৫ গি.হা. ৫২০০ টাকা। কোর টু কোয়াড কিউ ৯৪০০ ২.৬৬ গি.হা. ১৫৫০০ টাকা; ৮৪০০ ২.৬৬ গি.হা. ১৩৪০০ টাকা।ইন্টেল কোর টু ডুয়ো ২.৮ গি.হা. ই ৮২০০ ১৩২০০ টাকা। ইন্টেল কোর টু ডুয়ো ই ৭৫০০ ২.৯৩ গি.হা. ৮৮০০ টাকা। মাদারবোর্ড: ইন্টেল ডিপি ৫৫ ডব্লিউবি এলজিএ ১১৫৬ (ডিডিআরএ) ১০০০০ টাকা। গিগাবাইট ৫৫ ডব্লিউবি ৯,০০০ টাকা। ইন্টেল ডিজি ৪৫আইডি ৮২০০ টাকা। ডিজি ৪১আরকিউ ৪৯০০ টাকা। ৪১টিওয়াই ৫৬০০ টাকা। ইন্টেল ৪৩এনবি ৬৭০০ টাকা। আসুস জি ৩১ ৩৯০০ টাকা। ফক্সকন জি৩১ ৩৩০০ টাকা। র‌্যাম: ২ গি.বা. ডিডিআর ২ (৮০০-) ৩০০০ টাকা। ১ গি.বা. ডিডিআর টু ১৫০০ টাকা; টুইনমস ২ গি.বা. ডিডিআর-৩ ৪৪০০ টাকা। হার্ডডিস্ক ড্রাইভ: ১৬০ গি.বা. (৭২০০ আরপিএম) ২৮০০ টাকা। ৩২০ গি.বা. ৩২০০ টাকা। ৫০০ গি.বা. ৪১০০ টাকা। ১ টেরাবাইট ৭০০০ টাকা। পেনড্রাইভ: ২ গি.বা. ৫০০ টাকা; ৪ গি.বা. ৯০০ টাকা; ৮ গি.বা. ১৩০০ টাকা। এলসিডি মনিটর: ফিলিপস ১৮.র্৫র্ ৮৫০০ টাকা; ডেল ১র্৭র্ ৭৯০০ টাকা। স্যামসাং ১৮.র্৫র্ ৮৩০০ টাকা। এলজি ২১.র্৫র্ ১১৫০০ টাকা। এইচপি ১৮.র্৫র্ ৮৩০০ টাকা। স্যামসাং ২র্২র্ ১৩৫০০ টাকা, বেনকিউ ২১.র্৫র্ ১১৫০০ টাকা। গ্রাফিকস কার্ড: গিগাবাইট জিভি ১ গি.বা. ৯৫০০ জিটি ৪৬৫০ টাকা। গিগাবাইট পিসিআই এক্সপ্রেস ১ গি.বা. ৯৫০০ জিটি ৪৪০০ টাকা। স্যাফায়ার (এইচডি ৪৮৩০) ৫১২ মে.বা. ৮৫০০, এ২০ ৪৩৫০ ১ গি.বা. ৪৩৫০ টাকা। পিসিআই এক্সপ্রেস ৪৫৫০ এইচডি ৫১২ মে.বা. ৪৭০০ টাকা, এক্সএফএস এক্সপ্রেস ১ গি.বা জিএফ ৯৪০০ জিটি ৪৩০০ টাকা। ফক্সকন জিফোর্স পিসিআই ১০,৫০০ টাকা। ডিভিডি রাইটার/রি-রাইটার: সামসাং ৫২x২৪x৫২এক্স ২২০০ টাকা এবং আসুস ৫২x৩২x৫২এক্স ২২০০ টাকা, সনি ডিভিডি-আরডব্লিউ ২১০০ টাকা।ডিভিডি-রম ড্রাইভ: আসুস ১৮এক্স ১,৪০০ টাকা, ১,৩৫০ টাকা এবং বেনকিউ ১৬এক্স ১৩০০ টাকা। কমবো ড্রাইভ: সনি ১৫৫০, বেনকিউ ১৭৫০ টাকা। কেসিং: ১৫০০ থেকে ২২০০ টাকা। মাউস: ১০০ থেকে ৯০০ টাকা। কিবোর্ড: সাধারণ ২৫০ থেকে ৩৫০ টাকা। মাল্টিমিডিয়া ৬০০ টাকা। স্পিকার: ক্রিয়েটিভ ইনস্পায়ার (৫: ১) ৫৩০০ টাকা, (৭: ১) ৯৮০০ টাকা, (৪: ১) ৪০০০ টাকা, (২: ১) ২৭০০ টাকা। মাইক্রোল্যাব (২: ১) ১৭০০ থেকে ১৮০০ টাকা, (৫: ১) ৪৫০০ টাকা, ক্রিয়েটিভ এসবিএস (এ৩০০) ২৫০০ টাকা। জিপিআরএস মডেম: আসুস ইউএসবিটি ৭১০০ টাকা, মবিডাটা ৩৫০০ টাকা (ইউএসবি)। হ্যান (ইউএসবি) ৩২০০ টাকা। টিভিকার্ড: এভারমিডিয়া এক্সটারনাল (ইউএসবি) ৪০০০ টাকা ও ইন্টারনাল ২৮০০ টাকা, গেডমি (ইউএসবি) টিভিকার্ড ২৫০০, রিয়ালভিউ এক্সটারনাল (এলসিডি) ২০০০ টাকা ও গেড মি (এলসিডি) ২০০০ টাকা। প্রিন্টার: ক্যানন পিক্সমা আইপি ১৯৮০ ২৯০০ টাকা, এইচপি ১৩৬০ ডেস্কজেট ২৭০০ টাকা, লেক্সমার্ক জেট ১৩২০ ৩০০০ টাকা, এপসন সি ৫৯ ৩৩০০ টাকা, এইচপিসি ১০০৫, ৮৫০০ টাকা; লেক্সমার্ক ই ১২০এন ৭০০০ টাকা, ব্রাদার এইচএল ২১৪০-৭৫০০ টাকা, এমএফসি ৭৩৪০ থেকে ২৩৫০০ টাকা। —সংগ্রহ: মহিম আজিম
এখানে শুধু যন্ত্রাংশের দাম দেওয়া হয়েছে। পুরো কম্পিউটার কেনার ক্ষেত্রে যন্ত্রাংশ সংযোজন খরচ ও সার্ভিস চার্জ যুক্ত হবে।
</doc>
<doc>
টিপস
বন্ধ হয়ে যাওয়া ব্রাউজার ট্যাব ফিরিয়ে আনা

| তারিখ: ২৪-০১-২০১০

সফটওয়্যার (ব্রাউজার) দিয়ে ওয়েবসাইট দেখার সময় প্রয়োজনে অনেক ট্যাব খুলতে হয়, বন্ধ করতে হয়। কিন্তু অনেক সময় বন্ধ করা ব্রাউজার ট্যাব আবার কাজে লাগে। তখন অনেক সমস্যায় পড়তে হয়। বন্ধ করা ব্রাউজার ট্যাব আবার ফিরিয়ে আনতে কিবোর্ড থেকে CTRL + Shift + T চাপুন। যতবার চাপবেন ততবারই বন্ধ করা ব্রাউজার ট্যাব ফিরে আসবে। এ পদ্ধতিটি সব ধরনের ব্রাউজারের ক্ষেত্রেই কাজ করে।
</doc>
<doc>
অভিযোগের জবাব দিলেন অ্যাপলের প্রধান নির্বাহী

অনলাইন ডেস্ক | তারিখ: ৩০-০১-২০১২

অ্যাপলের পণ্য তৈরির কারখানায় অমানবিক পরিশ্রম করতে হয় কর্মীদের। এমন সমালোচনা এবং অভিযোগ উঠেছে বিভিন্ন সংবাদমাধ্যমে। কিছুদিন মুখ বুঁজে থাকলেও সম্প্রতি এ সমালোচনার জবাবে মুখ খুলেছেন অ্যাপলের চিফ এক্সিকিউটিভ অফিসার (সিইও) টিম কুক। কুক সম্প্রতি তাঁর এক মেইলে বলেছেন, ‘অ্যাপল তার সব কর্মীদের খেয়াল রাখে।’
চীনে অ্যাপলের ডিভাইস তৈরির কারখানার পরিবেশ এবং কর্মঘণ্টা বিষয়ে নিউইয়র্ক টাইমস একটি প্রতিবেদন ছেপেছিল। প্রতিবেদনে আইপ্যাড কারখানায় বিস্ফোরণ এবং হতাহতের কথা বলা হয়েছিল। সমালোচনার জবাবে নাইনটুফাইভম্যাকডটকম ওয়েবসাইটকে একটি মেইল করেছেন কুক।
মেইলে টিম কুক লিখেছেন, ‘প্রতিষ্ঠান ও ব্যক্তি হিসেবে, আমরা আমাদের মূল্যবোধ মেনে চলি। দুর্ভাগ্যজনকভাবে কিছু লোক অ্যাপলের মূল্যবোধ নিয়ে প্রশ্ন তুলেছে আর তাই আমি সরাসরি এ যোগাযোগ করছি।’
‘সারা বিশ্বে আমাদের সাপ্লাই চেইনগুলোর প্রতিটি কর্মীর প্রতিই খেয়াল রাখি আমরা। যেকোনো দুর্ঘটনা আমাদের সমস্যায় ফেলে এবং যেকোনো কাজের পরিবেশ বিষয়ে সবকিছুই আমরা জানি। আমাদের কর্মীদের আমরা খেয়াল রাখি না, এমন অভিযোগ পুরোটাই বানোয়াট এবং আমাদের জন্য বিব্রতকর।’
উল্লেখ্য, অ্যাপল সম্প্রতি সাপ্লাই চেইনের তথ্য প্রকাশ করেছে এবং তৃতীয় পক্ষ থেকেও কারখানার পরিবেশ বিষয়ে জানার অনুমতি দিয়েছে।
</doc>
<doc>
উত্তরায় স্মার্ট টেকনোলজিস

| তারিখ: ২৫-০১-২০১০

তথ্যপ্রযুক্তি পণ্য আমদানিকারক প্রতিষ্ঠান স্মার্ট টেকনোলজিস (বিডি) লিমিটেড সম্প্রতি ঢাকার উত্তরায় এইচএম প্লাজায় তাদের নতুন শাখার কার্যক্রম শুরু করেছে। নতুন এ শাখা থেকেও স্মার্ট টেকনোলজিসের আমদানি করা সব পণ্য ও প্রযুক্তিসেবা পাওয়া যাবে। নতুন এ শাখার আনুষ্ঠানিক উদ্বোধন করেন স্যামসাং বাংলাদেশের ব্যবস্থাপনা পরিচালক কে এইচ লি। এ সময় স্মার্ট টেকনোলজিসের ব্যবস্থাপনা পরিচালক মোহাম্মদ জহিরুল ইসলাম, মহাব্যবস্থাপক জাফর আহমেদসহ অনেকে উপস্থিত ছিলেন। —বিজ্ঞপ্তি
</doc>
<doc>

সার্চ ইঞ্জিনের বাজার বাড়ছে দ্রুত

| তারিখ: ২৫-০১-২০১০

২০০৯ সালের ডিসেম্বর মাসে ইন্টারনেটে তথ্য খোঁজার ওয়েবসাইটগুলোতে (সার্চ ইঞ্জিন) ১৩ হাজার কোটির বেশিবার তথ্য খোঁজা হয়েছে। সার্চ ইঞ্জিন ব্যবহারের এই হার ২০০৮-এর তুলনায় অন্তত ৪৬ শতাংশ বেশি। সম্প্রতি ওয়েব বিশ্লেষক প্রতিষ্ঠান কমস্কোর এক প্রতিবেদনে সার্চ ইঞ্জিনের বাজার নিয়ে এ তথ্য প্রকাশ করা হয়েছে। তাদের হিসাব মতে, প্রতিদিন গড়ে সার্চ ইঞ্জিনে তথ্য খোঁজা হয় অন্তত ৪০০ কোটিবার। এ সম্পর্কে কমস্কোরের নির্বাহী ভাইস প্রেসিডেন্ট জ্যাক ফ্ল্যানাগন বলেন, সার্চ ইঞ্জিনের বিশ্ববাজার বাড়ছে অভাবনীয় গতিতে। আর এ বাজার বাড়ায় উন্নত দেশের মতো উন্নয়নশীল দেশের বাজারেরও গুরুত্বপূর্ণ ভূমিকা রয়েছে।
সার্চ ইঞ্জিনের সবচেয়ে বড় বাজার যুক্তরাষ্ট্র। এ দেশ থেকে মাসে দুই হাজার ২৭০ কোটিবার তথ্য খোঁজা হয়, যা বিশ্ববাজারের ১৭ শতাংশ। এর পরই আছে চীন ও জাপান। চীন থেকে মাসে এক হাজার ৩৩০ কোটি এবং জাপান থেকে ৯২০ কোটিবার তথ্য খোঁজা হয় সার্চ ইঞ্জিনে। অন্যদিকে রাশিয়ায় মাসে ৩৩০ কোটিবার তথ্য খোঁজা হলেও গত বছর সেখানকার বাজারে প্রবৃদ্ধির হার ছিল সর্বোচ্চ, প্রায় ৯২ শতাংশ।
ব্যবহারের দিক থেকে সার্চ ইঞ্জিনগুলোর মধ্যে শীর্ষে আছে গুগল। গত বছরের ডিসেম্বরে শুধু গুগলেই নয় হাজার ৭৮০ কোটিবার তথ্য খোঁজা হয়েছে, যা মোট সার্চ ইঞ্জিন ব্যবহারের দুই-তৃতীয়াংশ। গুগলের পর আছে ইয়াহু (৯৪০ কোটিবার)। মাইক্রোসফটের সার্চ ইঞ্জিন চতুর্থ স্থানে থাকলেও গত বছর এর প্রবৃদ্ধি হয়েছে ৭০ শতাংশ। এ তথ্য বিশ্লেষণে অবশ্য ২০০৮ এবং গত বছরের ডিসেম্বর মাসকে বিবেচনায় আনা হয়েছে। গত বছর গুগলের প্রবৃদ্ধি হয়েছে ৫৮ শতাংশ। মাইক্রোসফটের সব সার্চ ইঞ্জিনকে এক কোটায় ফেলে এ প্রবৃদ্ধির হিসাব করা হলেও সেখানে বিংয়ের অবস্থান খুব সন্তোষজনক নয়। প্রতিবেদনে বলা হয়েছে, গুগলের বাজারের অংশীদারিত্ব যখন বাড়ছে বিংয়ের অংশীদারিত্ব সেখানে কমছে। সার্চ ইঞ্জিনের বাজারে বিংয়ের আত্মপ্রকাশের মাধ্যমে গুগলের সঙ্গে টেক্কা দেওয়ায় মাইক্রোসফটের সর্বশেষ প্রচেষ্টাও বোধহয় ভেস্তে গেল।
—পিসি ওয়ার্ল্ড অবলম্বনে জাবেদ সুলতান
</doc>
<doc>
নকিয়ার স্মার্টফোনে ১৮০টি দেশের মানচিত্র

| তারিখ: ২৫-০১-২০১০

নকিয়া স্মার্টফোনের জন্য বিনা মূল্যে অভি ম্যাপস প্রকাশের পরিকল্পনার কথা ঘোষণা করেছে। এতে থাকবে ভৌগোলিক অবস্থান বের করার (নেভিগেশন) সুবিধা। এ জন্য বাড়তি কোনো খরচ হবে না। www.nokia.com/maps ঠিকানার ওয়েবসাইট থেকে নতুন এই অভি ম্যাপ নামানো যাবে। অভি ম্যাপস বিশ্বের ১৮০টিরও বেশি দেশের জন্য দিকনির্দেশনামূলক মানচিত্র দেবে। ৭৪টি দেশের জন্য ৪৬টি ভাষায় গাড়িচালক ও পথচারীদের দিকনির্দেশনাসুবিধা দেবে অভি ম্যাপস। এ ছাড়া বিশ্বের ২০০ শহরে ছয় হাজার বিশেষ দ্রষ্টব্য স্থানের ত্রিমাত্রিক ছবির দিকনির্দেশনা থাকছে অভি ম্যাপসে। এতে আরও পাওয়া যাবে লোনলি প্লানেট এবং মিশেলিন গাইডের তৈরি বিশ্বের এক হাজারটি বিশেষ গন্তব্য সম্পর্কিত তথ্য এবং ভ্রমণ গাইড। খবর বিজ্ঞপ্তির।
এ প্রসঙ্গে নকিয়ার নির্বাহী ভাইস প্রেসিডেন্ট আনসি ভ্যানজোকি বলেন, বিশ্বব্যাপী নকিয়া গাড়ির চালক ও পথচারীদের জন্য মোবাইল নেভিগেশন-সুবিধা প্রদান করছে। কয়েক দিনের জন্য সফরে গিয়ে বিভিন্ন দেশ বা অঞ্চলের জন্য আলাদা মানচিত্র কিনতে হবে না। নকিয়া নেভিগেশন ও মানচিত্র দুটোই বিনা মূল্যে দিচ্ছে, যা এ সময়ের গ্রাহকেরা প্রত্যাশা করে।
নকিয়ার ১০টি মোবাইলফোনে তাত্ক্ষণিকভাবে অভি ম্যাপস নামানোর ব্যবস্থা থাকছে। এসব সেট হলো—নকিয়া এন৯৭ মিনি, ৫৮০০ এক্সপ্রেস মিউজিক, ৫৮০০ নেভিগেশন, ই৫২, ই৫৫, ই৭২, ৫২৩০, ৬৭১০ নেভিগেটর, ৬৭৩০ ক্লাসিক এবং এক্স৬। আগামী মার্চে থেকে নকিয়া জিপিএস স্মার্টফোনে স্থানীয় মানচিত্র তথ্য ও ড্রাইভ নেভিগেশন-সুবিধাসহ অভি মানচিত্রের নতুন সংস্করণ প্রকাশ করা হবে।
</doc>
<doc>
ওয়েব ডিজাইন কোর্স

| তারিখ: ২৫-০১-২০১০

আই-মেশ মাল্টিমিডিয়ায় ওয়েব ডিজাইন প্রশিক্ষণ কোর্সে ভর্তি চলছে। এতে ইন্টারনেট সম্পর্কে ধারণা, ফটোশপ, ফ্ল্যাশ, এইচটিএমএল, ড্রিমউইভার, জাভা স্ক্রিপ্ট, সিএসএস, পিএইচপি, মাই এসকিউএল শেখানো হবে। ভর্তির শেষ তারিখ ৩১ জানুয়ারি। ক্লাস শুরু ২ ফেব্রুয়ারি ২০১০। ফোন: ০১৬৭৮০২৯২৭২। —বিজ্ঞপ্তি
</doc>
<doc>
কম্পিউটার হার্ডওয়্যার প্রশিক্ষণ

| তারিখ: ২৫-০১-২০

জে বি এল আইটি ষষ্ঠ ব্যাচের হার্ডওয়্যার প্রশিক্ষণ কোর্স শুরু করছে। এতে কম্পিউটারের গঠন, যন্ত্রাংশ সংযোজন, মেরামত, নেটওয়ার্কিং ইত্যাদি শেখানো হবে। ইন্টারনেট ও অফিস কোর্সেও ভর্তি চলছে। ফোন: ০১৭৩৩৬৩৬০০৯।
—বিজ্ঞপ্তি
</doc>
<doc>
ডটনেট প্রশিক্ষণ কোর্স

| তারিখ: ২৫-০১-২০

গেটওয়ে কমিউনিকেশনে ডটনেট প্রশিক্ষণ কোর্স চালু হয়েছে। এ কোর্সে সি # (শার্প) এসকিউএল, ক্রিস্টাল রিপোর্ট ইত্যাদি শেখানো হবে। ফোন: ০১৭১৬-৫৮৫২২৭।
—বিজ্ঞপ্তি
</doc>
<doc>
বাংলা সাহিত্য নিয়ে ব্লগ

| তারিখ: ২৫-০১-২০১০

বাংলা গল্প, কবিতা, প্রবন্ধ ও ছড়া প্রকাশের সুযোগ দিতে ইন্টারনেটে চালু হয়েছে সাহিত্য ডট কম। এখানে যে কেউ বিনামূল্যে নিবন্ধন করে প্রকাশ করতে পারেন তার লেখা গল্প, কবিতা, ছড়া, প্রবন্ধ, কৌতুক ইত্যাদি। তা ছাড়া প্রতি মাসে সেরা লেখক বাছাই করে পুরস্কৃত করা হয়ে থাকে। সাইটটির ঠিকানা: www.sahityo.com। —বিজ্ঞপ্তি
</doc>
<doc>
হেল্পলাইন
কম্পিউটারের তারিখের ধরন বদলে নিন

| তারিখ: ২৫-০১-২০১০

আমরা সাধারণত দিন-তারিখ লিখি‘দিন-মাস-বছর’ হিসেবে। কিন্তু কম্পিউটারে তারিখ থাকে ‘মাস-দিন-বছর’ হিসেবে। তাই প্রায়ই আমাদের দিন ও মাস নিয়ে সমস্যায় পড়তে হয়। কম্পিউটারের দিন-তারিখ দেখানোর ধরন পরিবর্তন করা যায় খুব সহজেই।
কম্পিউটারের তারিখের ধরন বা ফরম্যাট পরিবর্তন করার জন্য প্রথমে Control panel-এ গিয়ে Regional and Language options-এ দুই ক্লিক করুন। এখন Customize-এ ক্লিক করে নতুন উইন্ডো এলে সেটির Date-এ ক্লিক করুন। এখন Short date format-এ দেখুন mm-dd-yyyy নির্বাচন করা আছে। সেটি পরিবর্তন করে dd-mm-yyyy নির্বাচন করে OK করুন। পরের উইন্ডোতে আবার ok করুন। এখন দেখবেন আপনার কম্পিউটারের তারিখ পরিবর্তিত হয়ে দিন-মাস-বছরে রূপান্তরিত হয়েছে।
—মো. আমিনুর রহমান
শাবিপ্রবি, সিলেট
</doc>
<doc>
টিপস
পর্দা জুড়ে ব্রাউজার

| তারিখ: ২৫-০১-২০১০

ওয়েবসাইট দেখার সফটওয়্যার (ব্রাউজার) সাধারণমনিটরের পুরো পর্দা জুড়ে দেখা যায় না।কিন্তু অনেক সময় ওয়েবপেইজের স্ক্রিন শট নেওয়ার জন্য বা অন্য কোনো কাজে ওয়েবপেইজ ফুল স্ক্রিন করতে হয়। মজিলা ফায়ারফক্স বা ইন্টারনেট এক্সপ্লোরার দিয়ে ওয়েবপেইজ খুলে কিবোর্ড থেকে F11 কি চেপে খুব সহজেই ওয়েবপেইজ ফুল স্ক্রিন করা যায়। একইভাবে F11 কি চেপে আবার আগের অবস্থায়ও ফিরে আসা যায়।
মো. আমিনুর রহমা
</doc>
<doc>
ধর্মযাজকদের ওয়েবসাইটে নিজস্ব ব্লগ খোলার নির্দেশ

| তারিখ: ২৬-০১-২০১০

ক্যাথলিক খ্রিষ্টানদের ধর্মগুরু পোপ ষোড়শ বেনেডিক্ট যেসব ধর্মযাজক তাঁদের বাণী বিশ্বব্যাপী ছড়িয়ে দেওয়ার জন্য নানাভাবে চেষ্টা চালিয়ে যাচ্ছেন, তাঁদের জন্য নতুন নির্দেশনা দিয়েছেন। তিনি ধর্মযাজকদের ওয়েবসাইটে নিজস্ব ব্লগ খোলার নির্দেশ দিয়েছেন। পোপ গত শনিবার ধর্মীয় বাণী প্রচারের জন্য এবং অন্য ধর্ম ও সংস্কৃতির লোকজনের সঙ্গে কথা বলার জন্য সম্ভব হলে সব মাল্টিমিডিয়া টুল ব্যবহারের পরামর্শ দিয়েছেন। পোপ বেনেডিক্ট এক বার্তায় বলেন, শুধু ই-মেইল ব্যবহার বা ওয়েব সার্ফ করাই যথেষ্ট নয়, নিজেদের প্রকাশ করা এবং নিজ নিজ সম্প্রদায়কে নেতৃত্ব দেওয়ার জন্য ধর্মযাজকদের সব ধরনের প্রযুক্তি ব্যবহার করা উচিত। ভ্যাটিকান থেকে প্রকাশিত বার্তায় ৮২ বছর বয়সী পোপ আরও বলেন, তরুণ ধর্মযাজকদের নতুন প্রযুক্তির সঙ্গে বেশি করে পরিচিত হওয়া উচিত। তিনি বিনোদন গণমাধ্যমগুলোর যৌনতা ও সহিংসতাকে উসকে দেওয়ার প্রবণতায় উদ্বেগ প্রকাশ করেন। তবে যোগাযোগের ক্ষেত্রে আধুনিক প্রযুক্তির ভূয়সী প্রশংসা করেন পোপ। তিনি বলেন, প্রযুক্তি মানুষের জন্য সবচেয়ে বড় উপহার। উল্লেখ্য, সাম্প্রতিক বছরগুলোতে ওয়েবে পোপের উপস্থিতি ব্যাপকভাবে লক্ষ করা গেছে। ভিডিও ও ছবি আদান-প্রদান করার ওয়েবসাইট ইউটিউবে পোপের একটি নিজস্ব চ্যানেল রয়েছে। এই চ্যানেলের মাধ্যমে পোপ তাঁর ধর্মীয় বাণী প্রচার করেন। —এপি অবলম্বনে রোকেয়া রহমান
</doc>
<doc>

এইচপির ইউনিভার্সাল মিউজিক প্রোমোশন

| তারিখ: ২৬-০১-২০১০

বাংলাদেশে শুরু হচ্ছে এইচপি মিউজিক প্রোমোশন। গতকাল সোমবার ঢাকায় একটি রেস্টুরেন্টে এ প্রোমোশনের ঘোষণা করেন এইচপি বাংলাদেশের পারসোনাল সিস্টেমস গ্রুপের কান্ট্রি বিজনেস ম্যানেজার ইমরুল হোসেন ভূঁইয়া। তিনি বলেন, বিশ্বের অনেক দেশের মতো বাংলাদেশেও তিন মাস চলবে এ উত্সব। এই প্রমোশনের আওতায় এইচপি নির্দিষ্ট মডেলের প্রতিটি নোটবুক বিক্রির আসল ইনভয়েসের কপি বিসিএস কম্পিউটার সিটিতে অবস্থিত রিডেম্পশন-মাধ্যমে জমা দিলে একটি স্ক্র্যাচ কার্ড দেওয়া হবে। পরবর্তী সময়ে স্ক্যাচ কার্ডের গোপন নম্বর লগ অন মাধ্যমে এক হাজার আসল লাইসেন্সকৃত গান নামিয়ে নেয়ার (ডাউনলোড) সুযোগ থাকবে। ইন্টেল পাওয়ার্ড এইচপি এনভি, ইন্টেল পাওয়ার্ড এইচপি প্যাভিলিয়ন, ইন্টেল পাওয়ার্ড এইচপি টাচ স্মার্ট এবং ইন্টেল পাওয়ার্ড এইচপি মিনি এই প্রমোশনের মধ্যে রয়েছে। অনুষ্ঠানে জানানো হয়, এ প্রমোশন উপলক্ষে শিক্ষাপ্রতিষ্ঠান, শপিং সেন্টার, কম্পিউটার মার্কেটে রোড শোর আয়োজন করা হবে। লগ করে গান নামানোর ঠিকানা-www.music4myHP.com। —বাদল খান
</doc>
<doc>
হাবিপ্রবিতে ওপেন সোর্স নেটওয়ার্ক

| তারিখ: ২৬-০১-২০১০

সম্প্রতি দিনাজপুরের হাজি দানেশ বিজ্ঞান ও প্রযুক্তি বিশ্ববিদ্যালয়ের (হাবিপ্রবি) কম্পিউটার বিজ্ঞান ও প্রকৌশল বিভাগের (সিএসই) আয়োজনে অনুষ্ঠিত হলো মুক্ত সফটওয়্যার উবুন্টু ও ফ্রি ল্যান্স আউটসোর্সিং কর্মশালা। কর্মশালায় মুক্ত অপারেটিং সিস্টেম উবুন্টুর সেটআপ পদ্ধতি ও প্রাথমিক ব্যবহার, ডুয়াল বুট পদ্ধতি, টারমিনাল ব্যবহার ইত্যাদি শেখানো হয়। পাশাপাশি ফ্রিল্যান্স আউটসোর্সিংয়ের বিভিন্ন বিষয় আলোচনা করা হয়। কর্মশালা শেষে আনুষ্ঠানিকভাবে হাজি দানেশ বিজ্ঞান ও প্রযুক্তি বিশ্ববিদ্যালয় ওপেন সোর্স নেটওয়ার্কের (হাবিপ্রবি ওএসএন) ঘোষণা করেন বিশ্ববিদ্যালয়ের উপাচার্য অধ্যাপক এম আফজাল হোসেন। হাবিপ্রবি ওএসএসএনের পৃষ্ঠপোষক হিসেবে আছেন বিশ্ববিদ্যালয়ের সিএসই অনুষদের ডিন অধ্যাপক মো. রুহুল আমিন, সমন্বয়ক প্রভাষক আশীষ কুমার মণ্ডল, সভাপতি বিভাগের শিক্ষার্থী শাহ মো. তানভীর সিদ্দিকী এবং সদস্য বিশ্ববিদ্যালয়ের একদল শিক্ষার্থী। —নুরুন্নবী হাছিব
</doc>
<doc>
বিনোদনের নতুন ওয়েবসাইট

| তারিখ: ২৬-০১-২০১০

সম্প্রতি ইন্টারনেটে চালু হয়েছে বিনোদনের নতুন একটি বাংলাদেশি ওয়েবসাইট। এ সাইটে দেশ-বিদেশের বিভিন্ন পত্রিকা, সরাসরি বিভিন্ন খেলার খবর জানা যাবে। এ ছাড়া এ ওয়েবসাইট থেকে পছন্দের গান, গেমস নামানো যাবে। সাইটের ঠিকানা: www.dream-earth.com। —বিজ্ঞপ্তি
</doc>
<doc>
আসুসের নতুন মাদারবোর্ড

| তারিখ: ২৬-০১-২০১০

গ্লোবাল ব্র্যান্ড প্রাইভেট লিমিটেড বাজারে এনেছে আসুস ব্র্যান্ডের পি৫কিউএল-সিএম মডেলের নতুন মাদারবোর্ড। এতে রয়েছে ইন্টেল জি৪৩ চিপসেট, এলজিএ৭৭৫ সকেটের ইন্টেল ৪৫ ন্যাানোমিটার মাল্টি-কোর সিপিইউ, ডুয়াল চ্যানেল ডিডিআর২ মেমোরি, ডিসপ্লে পোর্ট, ইন্টেল জিএমএ৪৫০০ গ্রাফিক্স ইঞ্জিন, পিসিআই এক্সপ্রেস স্লট, ১২টি ইউএসবি পোর্ট ইত্যাদি। দাম ছয় হাজার ৩০০ টাকা। —বিজ্ঞপ্তি
</doc>
<doc>
অনলাইন রেডিওতে চ্যাটিং

| তারিখ: ২৬-০১-২০১০

ইন্টারনেটে চালু হওয়া অনলাইন রেডিও লেমন২৪ (www.lemon24.com) ঠিকানার ওয়েবসাইটে গান শোনার পাশাপাশি তাত্ক্ষণিক বার্তা আদান-প্রদান (চ্যাট) করা যাবে। এ ছাড়া এতে রয়েছে প্রতিদিনের শীর্ষ সংবাদ শিরোনাম, ক্যারিয়ার নিউজ, খেলার খবর এবং এক ঘণ্টার নতুন সংযোজন ফ্রেশ টপ টেন ইত্যাদি। —বিজ্ঞপ্তি
</doc>
<doc>
উত্তরায় ইলেক্ট্রনিকস প্রশিক্ষণ

| তারিখ: ২৬-০১-২০১০

বাংলাদেশ টেকনোলজি ট্রেনিং ইনস্টিটিউট (বিটিটিআই) উত্তরায় তৃতীয় শাখা চালু করেছে। ইলেক্ট্রনিকসের প্রাথমিক কাজ নিয়ে এখানে ‘বেসিক ইলেক্ট্রনিকস’ এবং ইলেক্ট্রনিকসের পেশাদার কাজের জন্য ইলেক্ট্রনিকস পণ্য উত্পাদন কোর্স করা যাবে।ফোন: ০১৯২৮-৬৩৮০১১। —বিজ্ঞপ্তি
</doc>
<doc>
ইন্টারনেটে আয়ের প্রশিক্ষণ

| তারিখ: ২৬-০১-২০১০

এফ ওয়ান আইটি ইন্টারনেটে আয় করার বিভিন্ন বিষয়ে প্রশিক্ষণ কোর্স চালু করেছে। দুই দিনব্যাপী এ প্রশিক্ষণে ইন্টারনেটভিত্তিক আউটসোর্সিং কাজের খুঁটিনাটি বিষয় আলোচনা করা হবে। ফোন: ০১৭৪১১৬৩৭৭৭। —বিজ্ঞপ্তি
</doc>
<doc>
পিওএস সফটওয়্যারে ছাড়

| তারিখ: ২৬-০১-২০১০

জেনারেশন ডট নেক্সট আইটি সলিউশন নতুন বছর উপলক্ষে পয়েন্ট অব সেলস (পিওএস) পরিচালনার সফটওয়্যারে বিশেষ ছাড় দিচ্ছে। এ সফটওয়্যারে জাতীয় রাজস্ব বোর্ড ঘোষিত নিয়মে ভ্যাট আদান-প্রদান ও তথ্য সংরক্ষণ সুবিধা আছে এতে। ফোন: ০১৬৭২-০৮৭৯৪৫। —বিজ্ঞপ্তি
</doc>
<doc>
গ্রাফিক্স ও হার্ডওয়্যার প্রশিক্ষণ

| তারিখ: ২৬-০১-২০১০

নিড কম্পিউটারে গ্রাফিক্স ও হার্ডওয়্যার প্রশিক্ষণ কোর্সের আয়োজন করা হয়েছে। এ কোর্সে ফটোশপ, ইলাস্ট্রেটর এবং ডস, উইন্ডোজ, কম্পিউটার সংযোজন, মেরামত নেটওয়ার্কিং ইত্যাদি শেখানো হবে। ফোন: ০১৫৫৩৩৭২৬৭৬। —বিজ্ঞপ্তি
</doc>
<doc>
ওয়েব গাইড
ফ্ল্যাশ প্লেয়ার ছাড়াই ইউটিউব ভিডিও দেখুন

| তারিখ: ২৬-০১-২০১০

সম্প্রতি গুগল ইউটিউবে এইচটিএমএল৫ ভিডিও ট্যাগের পরীক্ষামূলক সংস্করণ চালু করেছে। এই ধরনের ভিডিও ট্যাগ ব্যবহার করা হলে অ্যাডবি ফ্ল্যাশ পাগইন ছাড়াই ওয়েবসাইটের ভিডিও দেখা যাবে। স্ট্রিমিং ভিডিও চালানোর জন্য কম্পিউটারে ইনস্টল করা কোনো একটি মিডিয়া প্লেয়ারকে ব্যবহার করা হবে। এই পদ্ধতির বিশেষ সুবিধা হলো অ্যাডবি ফ্ল্যাশ প্লেয়ারের মতো এটি কম্পিউটারের অন্যান্য কাজকে বাধাগ্রস্ত করবে না বা ভিডিও চালানোর জন্য ওয়েব ব্রাউজারটি ক্র্যাশ করবে না। সেই সঙ্গে এইচটিএমএল৫ ট্যাগ ব্যবহারের কারণে এই ভিডিওগুলো ওয়েবসাইটে সাধারণ ছবির মতো বিভিন্নভাবে সম্পাদনা করে ব্যবহার করা যাবে। সিএসএসের মাধ্যমে ভিডিওগুলো বিশেশভাবে উপস্থাপন করা যাবে আগের তুলনায় অনেক সহজ পদ্ধতিতে।
ইউটিউবে এইচ.২৬৪ ভিডিও কোডেক ব্যবহার করা হচ্ছে। বর্তমানে সাফারি এবং গুগল ক্রোম ইউটিউবের এইচটিএমএল৫ প্লেয়ার সমর্থন করে। এইচটিএমএল৫-এর উপযোগী মুক্ত মিডিয়া ফাইল ফরম্যাট ওজিজি থিওরা ফায়ারফক্স ওয়েব ব্রাউজারের মাধ্যমে চালানো যায়।
ইউটিউবের এইচটিএমএল৫ ভিডিও ট্যাগ একটি পরীক্ষামূলক সংস্করণ। তাই এটির কিছু সীমাবদ্ধতা রয়েছে। যেমন—এখন এই পদ্ধতিতে যে ভিডিওগুলো দেখা যাবে সেগুলোতে কোনো বিজ্ঞাপন, ক্যাপশন বা সাবটাইটেল থাকবে না। সেই সঙ্গে এই ভিডিওগুলো এমন সব ওয়েব ব্রাউজার থেকে চালানো যাবে যেটি এইচটিএমএল৫ সমর্থন করে এবং এইচ.২৬৪ ভিডিও কোডেক রয়েছে।
ইউটিউবের এইচটিএমএল৫-এর পরীক্ষামূলক সংস্করণ ব্যবহার করা যাবে http://youtube.com/html5 ওয়েবসাইট থেকে। মজিলা ফায়ারফক্স, গুগল ক্রোম এবং সাফারি এর এইচটিএমএল৫ সমর্থন করলেও ইন্টারনেট এক্সপ্লোরার ডিফল্টভাবে এটি সমর্থন করে না। ইন্টারনেট এক্সপ্লোরার থেকে এই ভিডিও দেখতে ‘ক্রোম ফ্রেম’ নামের প্লাগইনটি ইনস্টল করা থাকতে হবে। ক্রোম ফ্রেম নামিয়ে নেয়ার ঠিকানা-http://code.google.com/chrome/chromeframe ।
—নাসির খান
</doc>
<doc>
আগামীকাল থেকে সিটিআইটি মেলা

| তারিখ: ২৭-০১-২০১০

রাজধানীর আগারগাঁওয়ে দেশের সবচেয়ে বড় কম্পিউটার বাজার বিসিএস কম্পিউটার বার্ষিক মেলা আগামীকাল শুরু হচ্ছে। সিটিআইটি ২০১০ শিরোনামে আয়োজিত এ মেলায় এবারও থাকছে বিভিন্ন প্রযুক্তির পণ্য প্রদর্শন ও পণ্যে বিশেষ ছাড়ের সুবিধা। কম্পিউটার সিটিজুড়ে আয়োজিত এ মেলা চলবে ৬ ফেব্রুয়ারি পর্যন্ত।
মেলা উপলক্ষে গতকাল মঙ্গলবার জাতীয় প্রেসক্লাবে সংবাদ সম্মেলনের আয়োজন করা হয়। সম্মেলনে উপস্থিত ছিলেন বিসিএস কম্পিউটার সিটির সভাপতি মজিবুর রহমান, সহসভাপতি নাজমুল আলম, মিডিয়া কমিটির আহ্বায়ক এ কে এম মাহমুদুল হাসান, পৃষ্ঠপোষক প্রতিনিধিসহ সিটি কমিটির অনেকে। মেলার বিস্তারিত তুলে ধরেন মেলার আহ্বায়ক এ এস এম আবদুল মুক্তাদির। সম্মেলনে জানানো হয়, এবারের মেলায় স্থায়ী ১৫৭টি প্রতিষ্ঠান ছাড়াও ৩০টি প্রতিষ্ঠান পণ্য প্রদর্শন করবে। বিশেষ মূল্যে সেরা পণ্য গ্রাহকদের হাতে পৌঁছানোর পাশাপাশি এবারই প্রথম পুরো মেলা প্রাঙ্গণ থাকছে তারহীন উচ্চগতির ইন্টারনেট ওয়াইম্যাক্সের আওতায়। মেলার দর্শকেরা বিনা মূল্যে ইন্টারনেট ব্যবহারের সুযোগ পাবে। মেলা উপলক্ষে পুরো সিটিআইটি প্রাঙ্গণ সাজানোর পাশাপাশি থাকছে গেম প্রতিযোগিতা, ডিজিটাল ছবি তোলার প্রতিযোগিতা, সাংস্কৃতিক অনুষ্ঠানসহ নানা আয়োজন। পাশাপাশি মেলার মূল মঞ্চে প্রতিদিন থাকছে গুণীজন সংবর্ধনা ও বিশেষ অনুষ্ঠান। কম্পিউটার সিটির তৃতীয়তলার খোলা জায়গায় (টেরেসে) থাকছে সফটওয়্যার ও বিভিন্ন প্রতিষ্ঠানের পণ্যের প্রদর্শনী। মেলার টিকিটের মূল্য ১০ টাকা। তবে বিদ্যালয়ের শিক্ষার্থী ও প্রতিবন্ধীরা বিনা মূল্যে প্রবেশ করতে পারবে। প্রতিদিনের টিকিট নিয়ে মেলার শেষ দিন রয়েছে র্যাফল ড্র এবং পুরস্কার হিসেবে থাকছে গাড়ি, ল্যাপটপ ও ডেস্কটপ কম্পিউটার। এ মেলা প্রতিদিন সকাল ১০টা থেকে সন্ধ্যা ৭টা পর্যন্ত মেলা চলবে। মেলার পৃষ্ঠপোষক আসুস, বেলকিন, ব্রাদার্স, টুইনমস ও ভিউসনিক। —নুরুন্নবী হাছিব
</doc>
<doc>
রামপালে আজ থেকে জ্ঞানমেলা

| তারিখ: ২৭-০১-২০১০

বাগেরহাটের রামপাল উপজেলার শ্রীফলতলা গ্রামে আজ শুরু হচ্ছে দুই দিনের জ্ঞানমেলা। আমাদের গ্রাম উন্নয়নের জন্য তথ্যপ্রযুক্তি প্রকল্প পঞ্চমবারের মতো এ মেলার আয়োজন করছে। প্রতিবারের মতো এবারও এ মেলা হবে শ্রীফলতলা উচ্চবিদ্যালয় মাঠে।
গতকাল মঙ্গলবার মেলা প্রাঙ্গণে গিয়ে দেখা যায়, মেলার শেষ মুহূর্তের প্রস্তুতি চলছে। মাঠের বড় একটা অংশে কাপড়ের ঘের দিয়ে স্টল তৈরি করা হচ্ছে। এসব স্টলে স্থানীয় স্কুল-কলেজ তথ্যপ্রযুক্তির বিভিন্ন কার্যক্রম দেখাবে। পাশাপাশি একাধিক তথ্যপ্রযুক্তি প্রতিষ্ঠান ও এনজিওর স্টল থাকছে মেলায়। মেলায় গণিত, ওয়েবসাইট তৈরির প্রতিযোগিতাসহ নানান ধরনের আয়োজন থাকছে। জলবায়ু পরিবর্তন রোধে তথ্য ও যোগাযোগ প্রযুক্তি (আইসিটি) নিয়ে সেমিনার, অনলাইন পরীক্ষা পদ্ধতি ও তথ্যসেবা নিয়ে কর্মশালাও থাকছে বলে জানান মেলা কমিটির গুগ্ম আহ্বায়ক শেখ আবদুল জলিল ও সদস্যসচিব মো. রেজাউল করিম। তাঁরা আরও বলেন, জারিগান, পটগান, পুঁথিপাঠ, লাঠিখেলা ইত্যাদি সাংস্কৃতিক আয়োজন থাকবে। মেলায় বাংলাদেশ টেলিসেন্টার নেটওয়ার্ক (বিটিএন) তৃণমূল পর্যায়ে তথ্যসেবার নানা নমুনা প্রদর্শন করবে।
আমাদের গ্রামের পরিচালক রেজা সেলিম জানান, এবার মেলার মূল বিষয় স্থানীয় জ্ঞান ও তথ্যপ্রযুক্তি। তাই মাদুর বোনা, মৃত্পাত্র তৈরি ইত্যাদি বিষয় প্রদর্শন করা হবে। জ্ঞানমেলায় স্থানীয় শিক্ষাপ্রতিষ্ঠানগুলোর শিক্ষার্থী ও শিক্ষকেরা এবং গ্রামবাসী কীভাবে তথ্যপ্রযুক্তি ব্যবহার করে উপকৃত হচ্ছে, তা বোঝা যায়। এবারও জ্ঞানমেলায় তাদের অংশগ্রহণ থাকছে।
আজ সকাল সাড়ে ১০টায় মেলার উদ্বোধন করা হবে। এ মেলা শেষ হবে আগামীকাল। —নিজস্ব প্রতিবেদক
</doc>
<doc>
প্রযুক্তিবিষয়ক ওয়েবসাইট

| তারিখ: ২৭-০১-২০১০

অনলাইনে প্রযুক্তির বিভিন্ন তথ্য নিয়ে ইন্টারনেটে চালু হয়েছে প্রযুক্তি (www.projukti.cz.cc) ঠিকানার একটি ওয়েবসাইট। এতে দেশ-বিদেশের সর্বশেষ প্রযুক্তির বিভিন্ন তথ্য ও কম্পিউটার টিপস পাওয়া যাবে। —বিজ্ঞপ্তি
</doc>
<doc>
ফিলিপসের নতুন মনিটর

| তারিখ: ২৭-০১-২০১০

কম্পিউটার সোর্স লি. বাজারে এনেছে ফ্লাট স্ক্রিনসমৃদ্ধ ফিলিপস মনিটর।১৬ দশমিক ৭ মিলিয়ন কালার সমর্থিত ১৭ ইঞ্চি এ মনিটরে রয়েছে ৬০ হার্টজ অপটিমাম রেজুলেশনসহ নানা সুবিধা। এ সাইজের ছাড়াও বাজারে এসেছে আরও বেশ কয়েকটি সাইজের মনিটর। রয়েছে তিন বছরের ওয়ারেন্টি সুবিধা। দাম নয় হাজার ৪০০ টাকা। —বিজ্ঞপ্তি
</doc>
<doc>
ওয়েবে মুঠোফোনের তথ্য

| তারিখ: ২৭-০১-২০১০

ইন্টারনেটে চালু হয়েছে মুঠোফোনে ব্যবহার উপযোগী ওয়াপসাইট বিডিওয়াপ ২৪ (www.bdwap24.co.tv) ঠিকানার একটি ওয়েবসাইট। এতে বিভিন্ন মোবাইলের বিভিন্ন কনটেন্ট, বন্ধুত্বের জন্য ফোরাম ও তাত্ক্ষণিক বার্তা আদান-প্রদান করা যাবে। —বিজ্ঞপ্তি
</doc>
<doc>
ইন্টারনেটে আয়ের কর্মশালা

| তারিখ: ২৭-০১-২০১০

খুলনার লেম হোষ্ট ইন্টারনেটে আয়ের বিভিন্ন বিষয় নিয়ে কর্মশালার আয়োজন করেছে।এতে গুগল অ্যাডসেন্স ও ফ্রিল্যান্স আউটসোসিং সহ বিভিন্ন বিষয় শেখানো হবে।নিবন্ধনের শেষ তারিখ ৪ ফেব্রুয়ারী। ফোন: ০১৭১৫৫৬৮২৪৮।
—বিজ্ঞপ্তি
</doc>
<doc>
ওয়েবসাইট তৈরি প্রশিক্ষণ

| তারিখ: ২৭-০১-২০১

ওয়েবসাইট তৈরির বিষয় নিয়ে প্রশিক্ষণের আয়োজন করেছে কম্পিউটার নক। এতে ওয়েবসাইট তৈরি, ডিজাইনের পাশাপাশি পিএইচপি, এইচটিএমএল, ড্রিম ওয়েভার, জাভা স্ক্রিপ্ট ইত্যাদি বিষয় শেখানো হবে। ফোন: ০১৭১৮০২৭১৯৫।
—বিজ্ঞপ্তি
</doc>
<doc>
পিসিআই ব্র্যান্ডের পোর্ট সুইচ

| তারিখ: ২৭-০১-২০১০

সেফ আইটি সার্ভিসেস লিমিটেড বাজারে এনেছে পিসিআই ব্র্যান্ডের এফএক্স-১৬১আইআরএম মডেলের ১৬ পোর্ট অ্যানম্যানেজড সুইচ। এতে রয়েছে ৮কে ম্যাক অ্যাড্রেস এন্ট্রি, আইইইই৮০২.৩এক্স ফ্লো কন্ট্রোল ও ব্যাকপ্রেসার, ফুল-ডুপ্লেক্স ফ্লো কন্ট্রোল ও হাফ ডুপ্লেক্স ব্যাকপ্রেসার, ১৬০কেবি বাফার মেমোরি, ১৯ ইঞ্চি র্যাকমাউন্ট ইত্যাদি। দাম চার হাজার ২০০ টাকা। —বিজ্ঞপ্তি
</doc>
<doc>
ওয়েবে চাকরির তথ্য

| তারিখ: ২৭-০১-২০১০

চাকরির বিভিন্ন তথ্য নিয়ে ইন্টারনেটে চালু হয়েছে বেস্ট সলিউশন (www.bestsolutionbd.com) ঠিকানার একটি ওয়েবসাইট। এতে প্রতিদিন বিভিন্ন পত্রিকায় প্রকাশিত চাকরির খবর, ব্যবসা, ভ্রমণ, ক্রয়-বিক্রয়, শিক্ষা, স্বাস্থ্যসেবা ইত্যাদি তথ্য পাওয়া যাবে। —বিজ্ঞপ্তি
</doc>
<doc>
হেল্পলাইন
জিমেইলে ব্যবহার করুন গুগলের বিভিন্ন সেবা

| তারিখ: ২৭-০১-২০১০

জিমেইলের মাধ্যমে গুগলের বিভিন্ন সেবা পাওয়া সম্ভব। এ জন্য মুক্ত ওয়েবসাইট দেখার সফটওয়্যার (ব্রাউজার) মজিলা ফায়ারফক্সের মাধ্যমে এসব সুবিধা পাওয়া যাবে। ফায়ারফক্সের মাধ্যমে জিমেইল ব্যবহার করে গুগল রিডার, ছবি দেখার জন্য পিকাসা, ক্যালেন্ডার, সংবাদ, নোটবুক, গ্রুপ, মানচিত্র, গেজেট ইত্যাদি সেবা একসঙ্গে ব্যবহার করা যাবে। এ জন্য https://addons.mozilla.org/en-US/firefox/addon/9457 ঠিকানার ওয়েবসাইট থেকে Integrated এ mail নামের একটি অ্যাডঅন প্রোগ্রাম নামিয়ে নিন। এবার ফায়ারফক্স পুনরায় চালু (রিস্টার্ট) করুন। এবার tools মেনু থেকে Integrated এ mail-এ ক্লিক করুন এবং element section অপশনের add বাটনে ক্লিক করে পছন্দের সেবাগুলো আনুন এবং ইচ্ছামতো সাজিয়ে Ok করে বন্ধ করুন। এখন জিমেইল চালু করলেই সেবাগুলো পাওয়া যাবে। —খালেদ মাহমুদ খান, টাঙ্গাইল
</doc>
<doc>
টিপস
মনিটরের পর্দা ওলট-পালট হয়ে যাওয়া

| তারিখ: ২৭-০১-২০১০

অনেক সময় দেখা যায় মনিটরের পর্দা ওলট-পালট হয়ে যায়। অর্থাত্ পর্দার ওপরের অংশ নিচে চলে যায় অথবা ডান পাশের অংশ বাঁ পাশে চলে যায়। যদি কখনো এমন হয় তাহলে কিবোর্ড থেকে Ctrl+Alt চেপে ধরে ওপরে-নিচে ডানে-বাঁয়ের অ্যারোগুলো চাপুন, দেখবেন মনিটরের পর্দাও পরিবর্তন হচ্ছে।
মো. আমিনুর রহমান
</doc>
<doc>
ওয়েবসাইটে পুঁজিবাজারের তথ্য

| তারিখ: ২৮-০১-২০১০

মোবাইল ফোনে ইন্টারনেট ও এসএমএসের মাধ্যমে পুঁজিবাজারের তথ্যসেবা নিয়ে যাত্রা শুরু করল বিডিশেয়ার (www.bdshare.biz) ঠিকানার একটি ওয়েবসাইট। এতে বিনিয়োগকারীরা তাত্ক্ষণিক শেয়ারের দাম ও ক্রয়কৃত শেয়ারের সর্বশেষ অবস্থাসহ বিভিন্ন তথ্যসেবা পাওয়া যাবে। পাশাপাশি বিনিয়োগকারীদের জন্য বিশেষায়িত কিছু সেবাও রয়েছে। —বিজ্ঞপ্তি
</doc>
<doc>
ওয়েবে বাজারের তথ্য

| তারিখ: ২৮-০১-২০১০

ওয়েবসাইটে বিভিন্ন বাজারের তথ্য নিয়ে চালু হয়েছে বিডিনেটবাজার (www.bdnetbazar.com) ঠিকানার একটি ওয়েবসাইট। এতে ঘরে বসেই বাজার করাসহ বিভিন্ন সুবিধা পাওয়া যাবে। —বিজ্ঞপ্তি
</doc>
<doc>
ইন্টারনেটে বিউটি টিপস প্রতিযোগিতা

| তারিখ: ২৮-০১-২০১০

বাংলাদেশ ইনফো ইন্টারনেটে শুরু হয়েছে ‘ফ্রিডম বিউটি টিপস কনটেস্ট’ নামের প্রতিযোগিতা। এতে প্রতিযোগীরা বিউটি টিপস লিখে পাঠালে পাওয়া যাবে পুরস্কার। এ প্রতিযোগিতা ২৫ জানুুয়ারি থেকে ২৫ ফেব্রুয়ারি পর্যন্ত চলবে। প্রতিযোগিতায়অংশ নিতে লগ অন করতে হবে www.bangladeshinfo.com ঠিকানার ওয়েবসাইটে। —বিজ্ঞপ্তি
</doc>
<doc>
প্রতিবেদন
ঢাকায় শুরু হয়েছে আন্তর্জাতিক নেটওয়ার্ক সম্মেলন

| তারিখ: ২৮-০১-২০১০

ঢাকায় দক্ষিণ এশীয় নেটওয়ার্ক পরিচালনাকারী অপারেটরস গ্রুপের (স্যানোগ) আন্তর্জাতিক সম্মেলন শুরু হয়েছে। বাণিজ্য মন্ত্রণালয়ের আইসিটি বিজনেস প্রমোশন কাউন্সিলের (বিপিসি) সহায়তায় আট দিনব্যাপী এ সম্মেলনের আয়োজক ইন্টারনেট সার্ভিস প্রোভাইডার অ্যাসোসিয়েশন অব বাংলাদেশ (আইএসপিএবি) ও ঢাকা বিশ্ববিদ্যালয়ের ইনস্টিটিউট অব ইনফরমেশন টেকনোলজি (আইআইটি)। স্যানোগের এ সম্মেলন তৃতীয়বারের মতো বাংলাদেশে অনুষ্ঠিত হচ্ছে।
গতকাল বুধবার ঢাকা বিশ্ববিদ্যালয়ের সিনেট ভবনে এ সম্মেলনের উদ্বোধন করেন ডাক ও টেলিযোগাযোগ মন্ত্রণালয়ের সংসদীয় কমিটির চেয়ারম্যান হাসানুল হক ইনু। অনুষ্ঠানে উপস্থিত ছিলেন ঢাকা বিশ্ববিদ্যালয়ের উপাচার্য অধ্যাপক আ আ ম স আরেফিন সিদ্দিক, আইএসপিএবির সভাপতি আক্তারুজ্জামান, সহসভাপতি জিয়া শামসী, সম্মেলনের আহ্বায়ক সুমন আহমেদসহ অনেকে। প্রতিবারের মতো এবারের সম্মেলনে সার্ক দেশসমূহসহ পৃথিবীর বিভিন্ন দেশের নেটওয়ার্ক ও তথ্যপ্রযুক্তি বিশেষজ্ঞরা অংশ নিয়েছেন। আগামীকাল ও পরশু নেটওয়ার্ক প্রযুক্তির ওপর প্রশিক্ষণ দেওয়া হবে। ৩০ জানুয়ারি থেকে ৩ ফেব্রুয়ারি পর্যন্ত অ্যাডভান্সড বিজিপি রাউটিং অ্যান্ড আইপিভি৬ ডেভেলপমেন্ট, আইপি টেলিফোনি অ্যান্ড ভিওআইপি ডেভেলপমেন্ট, এমপিএলএস ডিজাইন অ্যান্ড ডেভেলপমেন্ট শীর্ষক তিনটি কর্মশালা অনুষ্ঠিত হবে। কর্মশালা পরিচালনা করবেন বিভিন্ন দেশের প্রযুক্তি বিশেষজ্ঞরা। ৩ ফেব্রুয়ারি সমাপনী অনুষ্ঠানে কর্মশালায় অংশ নেওয়াদের মধ্যে সনদপত্র বিতরণ করা হবে। এবারের সম্মেলনে গোল্ড পৃষ্ঠপোষক হিসেবে রয়েছে ফাইবার অ্যাট হোম, ম্যাঙ্গো টেলিকম, অ্যাপনিক এবং সিলবার পৃষ্ঠপোষক হিসেবে রয়েছে গুগল, জুনিপার ও নেটেনডেড। —নুরুন্নবী হাছিব
</doc>
<doc>
টিপস
ব্রাউজারে ওয়েবপেইজের ফন্ট ছোট-বড় করা

| তারিখ: ২৮-০১-২০১০

ইন্টারনেটে ব্রাউজার দেখার ওয়েবপেইজ দেখার সময় মাঝেমাঝে লেখার ফন্ট অনেক ছোট দেখায়। আবার কিছু কিছু ওয়েবপেইজের ফন্ট থাকে অনেক বড়; যা পড়তে খুব সমস্যা হয়। ওয়েবপেইজের লেখার ফন্ট ছোট-বড় করার জন্য কিবোর্ড থেকে CTRL কি চেপে ধরে চাকাওয়ালা মাউসের স্ক্রলিং (চাকা) ওপরে-নিচ করলে ওয়েবপেইজের লেখার ফন্টও ছোট-বড় করা যাবে।
আমিনুর রহমান
</doc>
<doc>
আজ থেকে শুরু হচ্ছে সিটিআইটি মেলা

| তারিখ: ২৮-০১-২০১০

আজ থেকে ঢাকায় শুরু হচ্ছে বিসিএস কম্পিউটার সিটি বার্ষিক মেলা। সিটিআইটি ২০১০ শিরোনামে আয়োজিত এ মেলায় নানা ধরনের প্রযুক্তির পণ্য প্রদর্শনের পাশাপাশি থাকছে পণ্যের ক্ষেত্রে বিশেষ ছাড়ের সুবিধা। মেলা চলবে ৬ ফেব্রুয়ারি পর্যন্ত। আজ বিকেল তিনটায় উদ্বোধনের পর বিকেল পাঁচটা থেকে মেলা সবার জন্য উন্মুক্ত থাকবে।
এবারই প্রথম পুরো মেলা প্রাঙ্গণ থাকছে তারহীন উচ্চগতির ইন্টারনেট ওয়াইম্যাক্সের আওতায়। মেলা উপলক্ষে পুরো সিটিআইটি প্রাঙ্গণ বিশেষভাবে সাজানো হয়েছে। মেলার আহ্বায়ক এ এস এম আবদুল মুক্তাদির প্রথম আলোকে জানান, এবারের মেলায় দর্শকদের জন্য সর্বশেষ প্রযুক্তি পণ্য বিশেষ মূল্যে দেওয়ার পাশাপাশি থাকছে নানা ধরনের উপহার। এবারের মেলায় থাকছে শিশু চিত্রাঙ্কন প্রতিযোগিতা, গেম ও ডিজিটাল ফটোগ্রাফির প্রতিযোগিতা, সাংস্কৃতিক অনুষ্ঠান, বিতর্ক প্রতিযোগিতা, কুইজ প্রতিযোগিতাসহ নানা আয়োজন। এ ছাড়া মেলার মূল মঞ্চে প্রতিদিন থাকছে বিনোদনমূলক অনুষ্ঠান, তথ্যপ্রযুক্তি ও বিসিএস কম্পিউটার সিটির উন্নয়নে অবদানের জন্য আজীবন সম্মাননা, গুণীজন সংবর্ধনা। কম্পিউটার সিটির তৃতীয়তলার খোলা জায়গায় (টেরেসে) সফটওয়্যার ও বিভিন্ন প্রতিষ্ঠানের পণ্যের প্রদর্শনী থাকবে। মেলার টিকিটের মূল্য ১০ টাকা। তবে বিদ্যালয়ের শিক্ষার্থী ও প্রতিবন্ধীরা বিনা মূল্যে প্রবেশ করতে পারবে। প্রতিদিনের টিকিট নিয়ে মেলার শেষ দিন রয়েছে র্যাফল ড্র এবং পুরস্কার হিসেবে থাকছে গাড়ি, ল্যাপটপ ও ডেস্কটপ কম্পিউটার। মেলা প্রতিদিন সকাল ১০টা থেকে সন্ধ্যা সাতটা পর্যন্ত চলবে। —নিজস্ব প্রতিবেদক
</doc>
<doc>
শ্রীফলতলা সেজেছে উৎসবের সাজে

| তারিখ: ২৮-০১-২০১০

শ্রীফলতলা পাইলট উচ্চবিদ্যালয়ের বিরাট মাঠ। মাঠের মাঝখানে ঘের দিয়ে অনেকগুলো স্টল। একপাশে মাদুর বোনা, মেহগনি থেকে বালাইনাশক, মৃত্পাত্রসহ কুটিরশিল্পের নানা উপাদান দেখানো হচ্ছে। আরেক পাশে তৃণমূল পর্যায়ে তথ্যপ্রযুক্তি নিয়ে কাজ করে এমন প্রতিষ্ঠানগুলোর স্টল। অপর সারিতে স্থানীয় স্কুলগুলো দেখাচ্ছে নিজেদের কাজে কম্পিউটারের নানা ব্যবহার। এসব স্টলের পেছনে নাগরদোলা, খাবারদাবারের স্টল। একেবারে জমজমাট এক আয়োজন। পুরো শ্রীফলতলা গ্রামে উত্সবের আমেজ এ আয়োজন ঘিরে। আয়োজনের নাম জ্ঞানমেলা।
বাগেরহাটের রামপাল উপজেলার এ গ্রামে এই নিয়ে পাঁচবার জ্ঞানমেলার আয়োজন করল আমাদের গ্রাম উন্নয়নের জন্য তথ্যপ্রযুক্তি প্রকল্প। গতকাল বুধবার থেকে শুরু হয়েছে দুই দিনের এই মেলা। খুলনা সিটি করপোরেশনের মেয়র তালুকদার আবদুল খালেক মেলার আনুষ্ঠানিক উদ্বোধন করেন। এ সময় তিনি বলেন, ডিজিটাল বাংলাদেশ গড়তে হলে সবাইকে ঐক্যবদ্ধভাবে কাজ করতে হবে। শ্রীফলতলা গ্রামের সন্তান ঢাকা বিশ্ববিদ্যালয়ের চারুকলা অনুষদের অধ্যাপক মাহমুদুল হক স্বাগত বক্তৃতা করেন। আনুষ্ঠানিক উদ্বোধনের পর শ্রীফলতলা জ্ঞানগ্রাম বিষয়ে স্থানীয় মানুষদের সঙ্গে ঢাকা থেকে আসা তথ্যপ্রযুক্তি-সংশ্লিষ্ট ব্যক্তিদের মতবিনিময় শুরু হয়। এ পর্বের সঞ্চালনা করে বাংলাদেশ কম্পিউটার সমিতির সভাপতি মোস্তাফা জব্বার। বক্তারা তথ্যপ্রযুক্তির মাধ্যমে গ্রামে গ্রামে জ্ঞানচর্চা বাড়ানোর কথা বলেন। নিজেদের প্রয়োজনে ও কাজে তথ্যপ্রযুক্তির ব্যবহারে শ্রীফলতলার সাফল্য বাংলাদেশের গ্রামগুলোতে ছড়িয়ে দেওয়ার কথাও বলেন বক্তারা। মতবিনিময় সভায় বাগেরহাটের অতিরিক্ত জেলা ম্যাজিস্ট্রেট গোকূল কৃষ্ণ ঘোষ, রামপালের উপজেলা নির্বাহী কর্মকর্তা হেমায়েত হোসেন, উপজেলা চেয়ারম্যান মোল্লা আবদুর রউফ, মাইক্রোসফট বাংলাদেশের কান্ট্রি ম্যানেজার ফিরোজ মাহমুদ, ডিনেটের নির্বাহী পরিচালক অনন্য রায়হান, বাংলাদেশ টেলিসেন্টার নেটওয়ার্কের (বিটিএন) মহাসচিব শহীদ উদ্দিন আকবর, রূপান্তরের নির্বাহী পরিচালক স্বপন গুহ, ডিজিটাল নলেজ ফাউন্ডেশনের চেয়ারম্যান টি আই এম নূরুল কবীর, মেলা কমিটির যুগ্ম আহ্বায়ক শেখ আবদুল জলিল, সদস্য সচিব মো. রেজাউল করিমসহ স্থানীয় শিক্ষক, শিক্ষার্থীরা অংশ নেন।
এবারের মেলার বিষয় হলো স্থানীয় জ্ঞান ও তথ্যপ্রযুক্তি। পাশাপাশি শ্রীফলতলাকে সত্যিকারের জ্ঞানগ্রাম হিসেবে গড়ে তোলার উদ্যোগ নেওয়া হচ্ছে। এ ব্যাপারে আমাদের গ্রামের পরিচালক রেজা সেলিম বলেন, জ্ঞানগ্রামে জ্ঞানের চর্চা হবে। সেই চর্চাকে এগিয়ে নিয়ে যাবে তথ্যপ্রযুক্তির। তবে জ্ঞানগ্রামে প্রযুক্তির বিকাশ হবে সহজাত স্বাভাবিকতায়। জ্ঞানমেলায় স্থানীয় পেড়িখালী পিইউ মাধ্যমিক বিদ্যালয়ের ওয়েবসাইট (www.pkss.org) ইন্টারনেটে চালু করা হয়। বিটিএনের ক্ষুদ্র ও মাঝারি ব্যবসা-সহায়ক ডিজিটাল প্রকাশনা (www.esme.com.bd) প্রকাশ করা হয়। সেরা জ্ঞানকর্মী হিসেব মহুয়া সুলতানাকে পুরস্কৃত করে আমাদের গ্রাম। মেলায় গতকাল রূপান্তর পটগান, রামপাল সাংস্কৃতিক মঞ্চ জারি গান ও পুঁথিপাঠ পরিবেশন করে। দুই দিনের উত্সবমুখর এ মেলা আজ শেষ হবে। তথ্যপ্রযুক্তির নানা কর্মকাণ্ডের প্রদর্শনীর পাশাপাশি সাংস্কৃতিক অনুষ্ঠান ও নানা রকম প্রতিযোগিতা আছে মেলায়। এর আগে গত মঙ্গলবার রাতে খুলনায় জ্ঞানমেলার পক্ষ থেকে দীপক কামাল স্মারক বক্তৃতার আয়োজন করা হয়। এতে আলোচনার বিষয় ছিল ‘জলবায়ু পরিবর্তন: প্রেক্ষিত দক্ষিণ-পশ্চিম বাংলাদেশ’।
—পল্লব মোহাইমেন, শ্রীফলতলা (বাগেরহাট) থেকে
</doc>
<doc>
শুরু থেকেই জমে উঠেছে কম্পিউটার সিটির মেলা

| তারিখ: ৩০-০১-২০১০

দেশের সবচেয়ে বড় কম্পিউটার বাজার ঢাকার বিসিএস কম্পিউটার সিটির বার্ষিক মেলা শুরু থেকেই জমে উঠেছে। সিটিআইটি ২০১০ নামের এ মেলা শুরু হয়েছে গত বৃহস্পতিবার। গতকাল শুক্রবার ছুটির দিন থাকায় সারা দিনই মেলায় দর্শকদের ভিড় দেখা যায়।
মেলায় বিভিন্ন প্রতিষ্ঠান তাদের বিভিন্ন পণ্যে নানা রকম ছাড় ও উপহার দিচ্ছে। পণ্য কিনলে স্ক্র্যাচ কার্ডে বিদেশযাত্রার টিকিটসহ নানা পুরস্কার রয়েছে। গ্লোবাল ব্র্যান্ড প্রাইভেট লিমিটেড বিভিন্ন মডেলের ব্রাদার প্রিন্টারে দিচ্ছে পুরস্কার। স্মার্ট টেকনোলজিস স্যামসাং প্রিন্টারে দিচ্ছে স্ক্র্যাচ কার্ড। এতে টিভি, মোবাইল ফোনসেট, ডিজিটাল ক্যামেরা ইত্যাদি পুরস্কার রয়েছে। তোশিবার ল্যাপটপ কিনলে মাইক্রোসফটের তারহীন মাউস দেওয়া হচ্ছে। কম্পিউটার সিটির সঙ্গে যৌথভাবে ডিজিটাল ছবি তোলার প্রতিযোগিতার আয়োজন করেছে স্যামসাং। ছবির বিষয় ‘আমার ভালোবাসা আমার বাংলাদেশ’। ১০ থেকে ২৫ বছর বয়সী শিক্ষার্থীরা এবং ২৬ বছরের বেশি বয়স্ক যে কেউ এতে সর্বোচ্চ পাঁচটি ছবি জমা দিতে পারবেন। মেলায় রিশিত কম্পিউটার্স লিমিটেড ২৩ হাজার টাকায় ল্যাপটপ এবং ১২ হাজার ৯৯৯ টাকায় ডেস্কটপ কম্পিউটার দিচ্ছে। সঙ্গে জ্যাকেটও দেওয়া হচ্ছে। স্পিড টেকনোলজিস অ্যান্ড ইঞ্জিনিয়ারিং লিমিটেড বেলকিনের বিভিন্ন পণ্যে প্রতিদিন ব্যাগ, ঘড়ি, রোদ চশমাসহ নানা উপহার দিচ্ছে।
এবার পুরো মেলা উচ্চগতির তারহীন ইন্টারনেট ওয়াইম্যাক্সের আওতায় থাকছে। বড় পর্দায় ওয়াইম্যাক্সের মাধ্যমে ইন্টারনেট ব্যবহারের সুযোগ পাচ্ছে দর্শকেরা। মেলায় ঘুরতে আসা বিশ্ববিদ্যালয়ের শিক্ষার্থী আজিম মাহমুদ প্রথম আলোকে বলেন, ‘মেলায় নতুন নতুন পণ্য দেখছি। মূল্য ছাড়ের সুবিধা আর ওয়াইম্যাক্সের মাধ্যমে ইন্টারনেট ব্যবহারের সুযোগ থাকায় ভালো হয়েছে।’
মেলার টিকিটের মূল্য ১০ টাকা। তবে বিদ্যালয়ের শিক্ষার্থী ও প্রতিবন্ধীরা বিনা মূল্যে প্রবেশ করতে পারবে। প্রতিদিনের টিকিট নিয়ে মেলার শেষ দিন রয়েছে র্যাফল ড্র এবং পুরস্কার হিসেবে থাকছে গাড়ি, ল্যাপটপ ও ডেস্কটপ কম্পিউটার। এ মেলা প্রতিদিন সকাল ১০টা থেকে সন্ধ্যা সাতটা পর্যন্ত চলবে। আজ মেলার কেন্দ্রীয় মঞ্চে গুণীজন সংবর্ধনাসহ থাকছে বিভিন্ন অনুষ্ঠান।
—নুরুন্নবী হাছিব ও বাদল খান
</doc>
<doc>
রামপালে শেষ হলো জ্ঞান মেলা

| তারিখ: ৩০-০১-২০১০

বাগেরহাটের রামপাল উপজেলার শ্রীফলতলা গ্রামে ব্যাপক উত্সাহ ও আনন্দঘন পরিবেশে দুই দিনের জ্ঞান মেলা শেষ হয়েছে। বিভিন্ন কর্মসূচির মধ্য দিয়ে গত বৃহস্পতিবার এ মেলা শেষ হয়। আমাদের গ্রাম উন্নয়নের জন্য তথ্যপ্রযুক্তি প্রকল্প পঞ্চমবারের শ্রীফলতলা স্কুল মাঠে এ মেলা আয়োজন করে আসছে।
বৃহস্পতিবার বিকেলে শ্রীফলতলা স্কুলের প্রধান শিক্ষক আবদুর রাজ্জাকের সভাপতিত্বে অনুষ্ঠিত মেলার সমাপনী অনুষ্ঠানে প্রধান অতিথি ছিলেন রামপালের উপজেলা নির্বাহী কর্মকর্তা মো. হেমায়েত হোসেন। পরে সন্ধ্যায় স্থানীয় শিল্পীদের পরিবেশনায় সাংস্কৃতিক অনুষ্ঠান অনুষ্ঠিত হয়। এর আগে স্কুলের শিক্ষার্থীদের নিয়ে অনুষ্ঠিত গণিত, সংগীত, আবৃত্তি ও রচনা প্রতিযোগিতায় প্রথম, দ্বিতীয় ও তৃতীয় স্থান অধিকারীরা নিজ নিজ উপস্থাপনা দর্শকদের সামনে উপস্থাপন করেন।
এ ছাড়া মেলায় রামপাল উপজেলা মাধ্যমিক শিক্ষক সমিতির সহযোগিতায় গণিত, বিজ্ঞান ও কম্পিউটার শিক্ষকদের নিয়ে কর্মশালা অনুষ্ঠিত হয়। জ্ঞান মেলায় বিভিন্ন বিদ্যালয় এবং এনজিওর স্টলগুলোতে তথ্যপ্রযুক্তির নানা ব্যবহার দেখানো হয়। পাশাপাশি লোকজ মেলার নানা আয়োজন ছিল জ্ঞান মেলায়। —বাগেরহাট প্রতিনিধি
</doc>
<doc>
আইপ্যাড: অ্যাপলের নতুন চমক

| তারিখ: ৩০-০১-২০১০

স্মার্টফোনের চেয়েও বেশি কিছু, আবার ল্যাপটপ কম্পিউটারও নয়; আইপ্যাড অ্যাপলের তৃতীয় প্রজন্মের নতুন যন্ত্রসঙ্গী। গত বুধবার যুক্তরাষ্ট্রের স্যানফ্রান্সিসকোতে অ্যাপল কম্পিউটার ইনকরপোরেটেডের প্রধান নির্বাহী স্টিভ জবস বিশ্ববাজারে পরিচয় করিয়ে দেন বহু প্রত্যাশিত, বহুল আলোচিত এই ট্যাবলেট কম্পিউটারটিকে। এমন একটি ট্যাবলেট পিসি আনতে যাচ্ছে অ্যাপল, যা আলোচিত হচ্ছিল অনেক দিন ধরেই। তবে জবস সবচেয়ে বড় চমকটি দেন এর দামের কথা বলে। সর্বশেষ প্রযুক্তির নানামাত্রিক সুবিধাসম্পন্ন এই ট্যাবলেট পিসির দাম শুরু হবে মাত্র ৪৯৯ ডলারে! আগামী দুই মাসের মধ্যে আইপ্যাড বাজারে ছাড়ার কথা ভাবছে অ্যাপল। আইপ্যাড সম্পর্কে স্টিভ জবস বলেন, ‘এটি যেমন ল্যাপটপের চেয়ে অনেক বেশি আন্তরিক, তেমনি স্মার্ট ফোনের চেয়ে অনেক বেশি সমর্থ।’
আধা ইঞ্চি পুরুত্বের আইপ্যাডের সঙ্গে আইফোনের সাদৃশ্য আছে। মাত্র দেড় পাউন্ড এর ওজন।এতে ৯.৭ ইঞ্চির স্পর্শকাতর (টাচস্ক্রিন) পর্দা আছে। আছে ১৬, ৩২ কিংবা ৬৪ গিগাবাইটের মেমোরি, তারহীন যোগাযোগের ওয়াই-ফাই ওব্লুটুথ সংযুক্তি। একবার পূর্ণ চার্জ করলে এতে টানা ১০ ঘণ্টা কাজ করা যায়, কাজ না করলে (স্ট্যান্ডবাই) চালু থাকে অন্তত এক মাস। —এপি অবলম্বনে জাবেদ সুলতান
</doc>
<doc>
কম্পিউটার সিটিতে এসারের প্রদর্শনী ও সেবাকেন্দ্র

| তারিখ: ৩০-০১-২০১০

ঢাকার বিসিএস কম্পিউটার সিটিতে এক্সিকিউটিভ টেকনোলজিস লিমিটেড এসারের প্রদর্শনী ও সেবাকেন্দ্র (সার্ভিস সেন্টার) চালু করেছে। গত বুধবার এ কেন্দ্র চালু করা হয়। ইটিএলের মহাব্যবস্থাপক মোকলেসুর রহমান এ কেন্দ্রের উদ্বোধন করেন। তিনি জানান, এই প্রদর্শনী কেন্দ্রের কারণে এখন ক্রেতারা এসার পণ্যের বিশ্বমানের সেবা বিসিএস কম্পিউটার সিটি থেকেও পাবেন। —বিজ্ঞপ্তি
</doc>
<doc>
এ+ প্রশিক্ষণ কোর্স

| তারিখ: ৩০-০১-২০১০

বিশেষ ছাড়ে কম্পিউটার হার্ডওয়্যার ইঞ্জিনিয়ারিং (এ+) কোর্সে আইটি বাংলায় প্রশিক্ষণ শুরু হতে যাচ্ছে। এতে কম্পিউটার নেটওয়ার্কিং, অপারেটিং সিস্টেম, ল্যাপটপ কম্পিউটার, প্রিন্টার, স্ক্যানার মেরামত শেখানো হবে। ফোন: ০১৭৩৩৯৯০৫৪১। —বিজ্ঞপ্তি
</doc>
<doc>
মংলায় সুন্দরবনের পক্ষে প্রচারণা

| তারিখ: ৩০-০১-২০১০

প্রাকৃতিক সপ্তাশ্চর্য নির্বাচনে বিশ্বের সবচেয়ে বড় ম্যানগ্রোভ বনাঞ্চল সুন্দরবনের পক্ষে ভোট দিতে উত্সাহিত করতে নানা কর্মসূচি হাতে নিয়েছে বাগেরহাটের মংলার ঐতিহ্যবাহী সেন্ট পলস উচ্চবিদ্যালয়। বিদ্যালয়ের উদ্যোগে ‘সুন্দরবনকে ভোট দিন’ স্লোগানে বৃহস্পতিবার সকালে বিদ্যালয় চত্বর থেকে বর্ণাঢ্য শোভাযাত্রা বের করা হয়। শোভাযাত্রায় বিদ্যালয়ের সব শিক্ষার্থী, শিক্ষক-শিক্ষিকা ও স্থানীয় প্রশাসনের পদস্থ কর্মকর্তারা অংশ নেন। শোভাযাত্রা শেষে বিদ্যালয়ের প্রধান শিক্ষক সুদান হালদারের সভাপতিত্বে উপজেলা নির্বাহী কর্মকার সাইদুর রহমান, উপজেলা ভাইস চেয়ারম্যান নূর আলম শেখ ও শিক্ষা কর্মকর্তা মো. নুরুজ্জামান বক্তৃতা করেন।
সুন্দরবনের পক্ষে ভোট চেয়ে গত বুধবার থেকে বিদ্যালয়ের সীমানাপ্রাচীরে বিদ্যালয়ের শিক্ষার্থীরা বিভিন্ন রকম চিত্রকর্ম অঙ্কন করে। এ ছাড়া সুন্দরবনকে ভোট দেওয়ার জন্য স্কুলটিতে খোলা হয়েছে একটি ভোটদান কেন্দ্র। —সুমেল সারাফাত, মংলা
</doc>
<doc>
মেলায় নতুন পণ্যের প্রতি আগ্রহ

| তারিখ: ৩১-০১-২০১০

নতুন কী এসেছে? মেলায় দর্শকদের মূল প্রশ্নই এটা। এর ব্যতিক্রম নয় ঢাকার বিসিএস কম্পিউটার সিটির সিটিআইটি-২০১০ মেলাও। মেলায় আসা দর্শকদের নতুন প্রযুক্তিপণ্যের প্রতিই আগ্রহ বেশি। আর হচ্ছে কোন পণ্যের সঙ্গে কী সুবিধা পাওয়া যাচ্ছে, সে ব্যাপারে। গতকাল শনিবার মেলার তৃতীয় দিনে কম্পিউটার সিটিতে আসা বেসরকারি চাকরিজীবী ইফতেখার আলম প্রথম আলোকে জানান, ‘নতুন নতুন প্রযুক্তির পণ্যগুলো তিনি দেখছেন। বিভিন্ন পণ্যে ছাড় এবং পুরস্কারের বিষয়টিও দেখে নিচ্ছেন তিনি।
কম্পিউটার মেলাগুলোতে ল্যাপটপের প্রতি ব্যাপক আগ্রহ থাকে ক্রেতাদের। মেলায় ডেল ও ফুজিত্সু ল্যাপটপের সঙ্গে বিশ্বখ্যাত ব্র্যান্ডের সুগন্ধি দিচ্ছে কম্পিউটার সোর্স। ফিলিপস মনিটর এবং লেক্সমার্ক প্রিন্টারের সঙ্গে দিচ্ছে একটি করে জ্যাকেট। গ্লোবাল ব্র্যান্ড (প্রা.) আসুস ল্যাপটপের সঙ্গে স্ক্র্যাচকার্ড দিচ্ছে। এতে ঢাকা-ব্যাংকক-ঢাকা বিমান টিকিট, সর্বোচ্চ পাঁচ হাজার টাকার গিফট ভাউচার পাওয়ার সুযোগ রয়েছে। আর প্রতিটি আসুস ল্যাপটপের সঙ্গে দুই হাজার টাকার কিউবি ওয়াইম্যাক্স মডেম দিচ্ছে প্রতিষ্ঠানটি। রায়ানস কম্পিউটার তোশিবা ল্যাপটপের সঙ্গে তারহীন মাউস, লেনোভো ল্যাপটপের সঙ্গে এজ মডেম দিচ্ছে। রায়ানস কম্পিউটার থ্রিএমের পকেট প্রজেক্টর বিক্রি করছে ৩০ হাজার টাকায়। আর বিশেষ ছাড়ে এইচপির তারহীন ও ব্লুটুথ মাউস বিশেষ ছাড়ে বিক্রি করছে প্রতিষ্ঠানটি।
মেলা উপলক্ষে বিসিএস কম্পিউটার সিটির পুরো জায়গা জুড়ে আছে কিউবির তারহীন উচ্চগতির ওয়াইম্যাক্স ইন্টারনেট সংযোগ।যে কেউ বিনামূল্যে এ ইন্টারনেট ব্যবহার করতে পারবে। মেলায় কিউবি বিশেষ ছাড়ে তিন হাজার টাকায় ওয়াইম্যাক্স মডেম বিক্রি করছে। আলফা টেকনোলজিস বিভিন্ন ধরনের ইউপিএস ও আইপিএসের ক্ষেত্রে দিচ্ছে মূল্যছাড় এবং এ স্টলে পাওয়া যাবে ডিভিডি আকৃতির ছোট ইউপিএস।
গতকাল সন্ধ্যায় মেলার কেন্দ্রীয় মঞ্চে এশিয়াটিক সোসাইটির চেয়ারম্যান সিরাজুল ইসলাম ও অভিনেতা ফজলুর রহমান বাবুকে সংবর্ধনা দেওয়া হয়। আজ মেলার কেন্দ্রীয় মঞ্চে কথাসাহিত্যিক ইমদাদুল হক মিলন এবং অভিনেত্রী নাদিয়াকে সংবর্ধনা দেওয়া হবে। এ মেলা প্রতিদিন সকাল ১০টা থেকে সন্ধ্যা সাতটা পর্যন্ত খোলা থাকে। —নুরুন্নবী হাছিব ও বাদল খান
</doc>
<doc>
গিগাবাইট ও বাংলা গেমার একসঙ্গে কাজ করবে

| তারিখ: ৩১-০১-২০১০

কম্পিউটার গেমের দক্ষ খেলোয়াড় গড়ে তুলতে গিগাবাইট ও বাংলা-গেমার একসঙ্গে কাজ করবে। সম্প্রতি ঢাকায় এ বিষয়ে সিদ্ধান্ত হয়েছে। সভায় স্মার্ট টেকনোলজিসের পণ্য ব্যবস্থাপক খাজা মো. আনাস খান এবং বাংলা-গেমার সংগঠনের সদস্যরা উপস্থিত ছিলেন।
সভার সিদ্ধান্ত অনুযায়ী, এখন থেকে বাংলা-গেমারের সদস্য গেম খেলোয়াড়রা (গেমার) বিশেষ সুবিধায় গিগাবাইটের মাদারবোর্ড ও গ্রাফিক্স কার্ড ব্যবহার করবে। সেই সঙ্গে গিগাবাইট পণ্যের সুবিধাদি তুলে ধরে বিভিন্ন প্রচার-প্রচারণা চালাবে। অন্যদিকে স্মার্ট টেকনোলজিস (বিডি) এতে পৃষ্ঠপোষকতা করবে। সাশ্রয়ী দামে গিগাবাইটের মাদারবোর্ড ও গ্রাফিক্স কার্ড বাংলা-গেমারের মাধ্যমে দেশের কম্পিউটার গেমারদের কাছে পৌঁছে দেবে।
—বিজ্ঞপ্তি
</doc>
<doc>
আপডেট
মেলার কারণে বিক্রি ভালো

| তারিখ: ৩১-০১-২০১০

প্রসেসরের দাম কিছুটা কম এবং হার্ডডিস্কের দাম কিছুটা বাড়া ছাড়া কম্পিউটার যন্ত্রাংশের দাম অপরিবর্তিতই রয়েছে। বিসিএস কম্পিউটার সিটিতে মেলা চলছে। এ উপলক্ষে এ বাজারে বেচাকেনাও খুব ভালো হচ্ছে। গতকাল শনিবারপাওয়া যন্ত্রাংশের দাম নিচে দেওয়া হলো—
প্রসেসর: ইন্টেল কোর আই ৭ (২.৮ গি.হা.) ২৬০০০ টাকা, ইন্টেল কোর আই ৫ (২.৬ গি.হা.) ১৬০০০ টাকা, ইন্টেল কিউ ৯৫০৫ (২.৮৩ গি.হা.) ১৭৫০০ টাকা, ইন্টেল সেলেরন ১.৮ গি.হা. ২৮০০ টাকা। ইন্টেল পেন্টিয়াম ডুয়েল কোর ২.৬ গি.হা. ৫৭০০ টাকা। পেন্টিয়াম ডুয়েল কোর ই ৫২০০ ২.৫ গি.হা. ৫২০০ টাকা। কোর টু কোয়াড কিউ ৯৪০০ ২.৬৬ গি.হা. ১৫৫০০ টাকা; ৮৪০০ ২.৬৬ গি.হা. ১৩৪০০ টাকা।ইন্টেল কোর টু ডুয়ো ২.৮ গি.হা. ই ৮২০০ ১৩২০০ টাকা। ইন্টেল কোর টু ডুয়ো ই ৭৫০০ ২.৯৩ গি.হা. ৮৮০০ টাকা। মাদারবোর্ড: ইন্টেল ডিপি ৫৫ ডব্লিউবি এলজিএ ১১৫৬ (ডিডিআরএ) ১০০০০ টাকা। গিগাবাইট ৫৫ ডব্লিউবি ৯,০০০ টাকা। ইন্টেল ডিজি ৪৫আইডি ৮২০০ টাকা। ডিজি ৪১আরকিউ ৪৯০০ টাকা। ৪১টিওয়াই ৫৬০০ টাকা। ইন্টেল ৪৩এনবি ৬৭০০ টাকা। আসুস জি ৩১ ৩৯০০ টাকা। ফক্সকন জি৩১ ৩৩০০ টাকা। র্যাম: ২ গি.বা. ডিডিআর ২ (৮০০-) ২৮০০ টাকা। ১ গি.বা. ডিডিআর টু ১৭০০ টাকা; টুইনমস ২ গি.বা. ডিডিআর-৩ ৪২০০ টাকা। হার্ডডিস্ক ড্রাইভ: ১৬০ গি.বা. (৭২০০ আরপিএম) ২৮০০ টাকা। ৩২০ গি.বা. ৩২০০ টাকা। ৫০০ গি.বা. ৪১০০ টাকা। ১ টেরাবাইট ৬৮৫০ টাকা। পেনড্রাইভ: ২ গি.বা. ৫০০ টাকা; ৪ গি.বা. ৯০০ টাকা; ৮ গি.বা. ১৩০০ টাকা। এলসিডি মনিটর: ফিলিপস ১৮.র্৫র্ ৮৫০০ টাকা; ডেল ১র্৭র্ ৭৯০০ টাকা। স্যামসাং ১৮.র্৫র্ ৮৩০০ টাকা। এলজি ২১.র্৫র্ ১১৫০০ টাকা। এইচপি ১৮.র্৫র্ ৮৩০০ টাকা। স্যামসাং ২র্২র্ ১৩৫০০ টাকা, বেনকিউ ২১.র্৫র্ ১১৫০০ টাকা। গ্রাফিকস কার্ড: গিগাবাইট জিভি ১ গি.বা. ৯৫০০ জিটি ৪৬৫০ টাকা। গিগাবাইট পিসিআই এক্সপ্রেস ১ গি.বা. ৯৫০০ জিটি ৪৪০০ টাকা। স্যাফায়ার (এইচডি ৪৮৩০) ৫১২ মে.বা. ৮৫০০, এ২০ ৪৩৫০ ১ গি.বা. ৪৩৫০ টাকা। পিসিআই এক্সপ্রেস ৪৫৫০ এইচডি ৫১২ মে.বা. ৪৭০০ টাকা, এক্সএফএস এক্সপ্রেস ১ গি.বা জিএফ ৯৪০০ জিটি ৪৩০০ টাকা। ফক্সকন জিফোর্স পিসিআই ১০,৫০০ টাকা। ডিভিডি রাইটার/রি-রাইটার: সামসাং ৫২x২৪x৫২এক্স ২২০০ টাকা এবং আসুস ৫২x৩২x৫২এক্স ২২০০ টাকা, সনি ডিভিডি-আরডব্লিউ ২১০০ টাকা।ডিভিডি-রম ড্রাইভ: আসুস ১৮এক্স ১,৪০০ টাকা, ১,৩৫০ টাকা এবং বেনকিউ ১৬এক্স ১৩০০ টাকা। কমবো ড্রাইভ: সনি ১৫৫০, বেনকিউ ১৭৫০ টাকা। কেসিং: ১৫০০ থেকে ২২০০ টাকা। মাউস: ১০০ থেকে ৯০০ টাকা। কিবোর্ড: সাধারণ ২৫০ থেকে ৩৫০ টাকা। মাল্টিমিডিয়া ৬০০ টাকা। স্পিকার: ক্রিয়েটিভ ইনস্পায়ার (৫: ১) ৫৩০০ টাকা, (৭: ১) ৯৮০০ টাকা, (৪: ১) ৪০০০ টাকা, (২: ১) ২৭০০ টাকা। মাইক্রোল্যাব (২: ১) ১৭০০ থেকে ১৮০০ টাকা, (৫: ১) ৪৫০০ টাকা, ক্রিয়েটিভ এসবিএস (এ৩০০) ২৫০০ টাকা। জিপিআরএস মডেম: আসুস ইউএসবিটি ৭১০০ টাকা, মবিডাটা ৩৫০০ টাকা (ইউএসবি)। হ্যান (ইউএসবি) ৩২০০ টাকা। টিভিকার্ড: এভারমিডিয়া এক্সটারনাল (ইউএসবি) ৪০০০ টাকা ও ইন্টারনাল ২৮০০ টাকা, গেডমি (ইউএসবি) টিভিকার্ড ২৫০০, রিয়ালভিউ এক্সটারনাল (এলসিডি) ২০০০ টাকা ও গেড মি (এলসিডি) ২০০০ টাকা। প্রিন্টার: ক্যানন পিক্সমা আইপি ১৯৮০ ২৯০০ টাকা, এইচপি ১৩৬০ ডেস্কজেট ২৭০০ টাকা, লেক্সমার্ক জেট ১৩২০ ৩০০০ টাকা, এপসন সি ৫৯ ৩৩০০ টাকা, এইচপিসি ১০০৫, ৮৫০০ টাকা; লেক্সমার্ক ই ১২০এন ৭০০০ টাকা, ব্রাদার এইচএল ২১৪০-৭৫০০ টাকা, এমএফসি ৭৩৪০ থেকে ২৩৫০০ টাকা।
—সংগ্রহ: মহিম আজিম
এখানে শুধু যন্ত্রাংশের দাম দেওয়া হয়েছে। পুরো কম্পিউটার কেনার ক্ষেত্রে যন্ত্রাংশ সংযোজন খরচ ও সার্ভিস চার্জ যুক্ত হবে।
</doc>
<doc>
টিপস

| তারিখ: ৩১-০১-২০১০

বিনা মূল্যে অ্যাভাস্ট ৫ বেটা
বিনা মূল্যের অ্যান্টি ভাইরাস সফটওয়্যারগুলোর মধ্যে অ্যাভাস্ট বেশ জনপ্রিয়। সম্প্রতি অ্যাভাস্টের নতুন সংস্করণ ৫ বেটা (নিরীক্ষামূলক) প্রকাশিত হয়েছে। চেহারাসহ (ইন্টারফেস) অনেক কিছুরই পরিবর্তন আনা হয়েছে এই নতুন সংস্করণে। আর জনপ্রিয় সার্চ ইঞ্জিন গুগলের ইংরেজি ভাষায় স্পাইওয়্যার ডক্টর থাকলেও ফরাসি, জার্মান, ইতালীয়, চেক, স্প্যানিশ, রুশ, পর্তুগিজ ও পোলিশ ভাষায় অ্যাভাস্ট যুক্ত হয়েছে। অ্যাভাস্ট ৫ বেটা সংস্করণ নামানো যাবে www.avast.com ঠিকানার ওয়েবসাইট থেকে। ৩৮ মেগাবাইটের এই অ্যান্টিভাইরাস ইনস্টল করার পরে বিনা মূল্যে এক বছরের জন্য নিবন্ধন করা যাবে। এ জন্য অ্যাভাস্ট ৫-এর Maintenance/Registration-এ যেতে হবে। এ ছাড়া বিনা মূল্যের কিছু অ্যান্টি ভাইরাস সফটওয়্যারের নাম, ওয়েবসাইট ও তুলনামূলক চিত্র পাবেন www.av-comparatives.org ঠিকানার ওয়েবসাইট থেকে।

কম্পিউটারের সিস্টেম রিস্টোর বন্ধ করে দিন
অনেক সময় কম্পিউটারের সিস্টেম রিস্টোরে অনেক অপ্রয়োজনীয় ফাইল জমে হার্ডডিস্কের মেমোরি দখল করে রাখে। এমনকি অনেক ভাইরাসও সেখানে আসন পেতে বসে, যা পুনরায় অপারেটিং সিস্টেম সেটআপ দিলেও সেই সিস্টেম রিস্টোরের মেমোরির কোনো পরিবর্তন হয় না। কম্পিউটারের সিস্টেম রিস্টোর বন্ধ করে দিতে চাইলে প্রথমে My computer-এ মাউস রেখে ডান বাটনে ক্লিক করে Properties-এ যান। এখন System Restore-এ ক্লিক করে Turn off System Restore on all drives-এ টিক চিহ্ন দিয়ে OK-তে ক্লিক করুন। নতুন একটি উইন্ডো এলে সেটির yes-এ ক্লিক করুন। দেখবেন কম্পিউটারের সিস্টেম রিস্টোর বন্ধ হয়ে গেছে।
এখন My Computer-এর মেনুবারের Tools থেকে Folder options নির্বাচন করে View-তে ক্লিক করুন।
Show hidden files and folders-এ টিক চিহ্ন দিন এবং
Hide extensions for known file types ও Hide protected operating system files
বক্স থেকে টিক চিহ্ন
তুলে দিয়ে OK করুন।
এখন দেখবেন হার্ডডিস্কের প্রত্যেকটি ড্রাইভে System Volume Information নামে একটি লুকায়িত ফোল্ডার দেখা যাচ্ছে এবং সেটির ভেতরে কোনো ডেটা নেই এবং কম্পিউটারে ফাঁকা অংশের পরিমাণও অনেক বেড়ে গেছে।
মেহেদী আকরাম
</doc>
<doc>
মেলায় তারুণদের আগ্রহ নতুন প্রযুক্তিতে

| তারিখ: ০১-০২-২০১০

বিশাল আকৃতির কম্পিউটারের পাশে বড় আকৃতির মনিটরের মধ্য দিয়ে মেলায় প্রবেশ করছে দর্শকেরা। পায়ের নিচে কিবোর্ড। একপাশে বিরাট এক মাউস। মূল ফটকে প্রযুক্তির এমন আভাস পেয়ে বিভিন্ন মেলায় ঢুকে সর্বশেষ প্রযুক্তির খবর নিচ্ছে সবাই। এমনই দৃশ্য বিসিএস কম্পিউটার সিটির বার্ষিক মেলায়।
সিটিআইটি মেলার চতুর্থ। গতকাল শনিবার মেলার চতুর্থ দিনেও কম্পিউটার সিটি ঘুরে দেখা গেল, বিভিন্ন প্রতিষ্ঠান নানা রকম পুরস্কার দিচ্ছে ক্রেতাদের। মেলায় আসা দর্শকদের মধ্যে তরুণদের সংখ্যাই বেশি। পাশাপাশি আসছেন বিভিন্ন বয়সী প্রযুক্তিপ্রেমীরা। একদল কলেজ শিক্ষার্থী জানায়, প্রতিটি প্রযুক্তি পণ্যে ছাড় থাকায় ভালো হয়েছে। তবে শিক্ষার্থীদের জন্য আলাদা করে কোনো বিশেষ সুবিধার কথা কেউ ঘোষণা করেনি।
মেলায় বিভিন্ন ব্র্যান্ডের নতুন ডিজিটাল ক্যামেরা এবং এলসিডি মনিটর পাওয়া যাচ্ছে। এসবে ছাড়-উপহারও আছে বেশ। রিশিত কম্পিউটার্স মেলায় এনেছে সনির পার্টি শট ডিজিটাল ক্যামেরা। এ ক্যামেরায় স্বয়ংক্রিয়ভাবে ছবি তোলা যায় এবং সঙ্গে সঙ্গে মনিটরে দেখা যাবে। এ ছাড়া প্রতিষ্ঠানটি সনির এসএলআর এ ১০০ মডেলের ক্যামেরা নিয়ে এসেছে। নেটস্টার বিভিন্ন ক্যামেরার সঙ্গে দিচ্ছে বিশেষ পুরস্কার। জেএএন অ্যাসোসিয়েটস ক্যাননের বিভিন্ন ক্যামেরায় মূল্য ছাড় যেমন দিচ্ছে, তেমন দিচ্ছে উপহারও। এমনকি ক্যামেরা কিনে বিমান টিকিট পাওয়ার সুযোগও আছে। প্রতিষ্ঠানটি সর্বনিম্ন সাত হাজার ৯০০ টাকায় ক্যামেরা দিচ্ছে। টেকনোএজ করপোরেশন বিভিন্ন এলসিডি মনিটরের সঙ্গে দিচ্ছে কুপন। কুপনে রয়েছে বিমান টিকিটসহ নিশ্চিত বিভিন্ন পুরস্কার। ড্যাফোডিল কম্পিউটার্সে ক্যামেরার সঙ্গে বিশেষ ছাড় পাওয়া দিচ্ছে প্রতিষ্ঠানটি। পুরো মেলায় কিউবির ওয়াইম্যাক্স ইন্টারনেট ব্যবহারের সুযোগ পাচ্ছে দর্শকেরা। মেলার টিকিটের মূল্য ১০ টাকা। তবে বিদ্যালয়ের শিক্ষার্থী ও প্রতিবন্ধীরা বিনা মূল্যে প্রবেশ করতে পারবে। গতকাল সন্ধ্যায় মেলার কেন্দ্রীয় মঞ্চে সাহিত্যিক ইমদাদুল হক মিলন ও অভিনেত্রী নাদিয়াকে সংবর্ধনা দেওয়া হয়। আজ সংবর্ধনা দেওয়া হবে অভিনয়শিল্পী ডলি জহুর ও আজিজুল হাকিমকে। —নুরুন্নবী হাছিব ও বাদল খান
</doc>
<doc>
আইপ্যাডে প্রাকৃতিক সপ্তাশ্চর্য

| তারিখ: ০১-০২-২০১০

অ্যাপলের নতুন চমক আইপ্যাড নামের ট্যাবলেট কম্পিউটারের আনুষ্ঠানিক উদ্বোধনের পরপরই প্রাকৃতিক সপ্তাশ্চর্য নির্বাচনের প্রচারণা চালানো হয়। গত বুধবার ক্যালিফোর্নিয়ায় বহু প্রতীক্ষিত আইপ্যাডের উদ্বোধনী অনুষ্ঠানে অ্যাপল কম্পিউটারের বিশ্বব্যাপী পণ্য বিপণনের জ্যেষ্ঠ ভাইস প্রেসিডেন্ট ফিল শিলার চমকপ্রদ নতুন এ যন্ত্রের মাধ্যমে প্রাকৃতিক সপ্তাশ্চর্য নির্বাচনের বিভিন্ন দিক তুলে ধরেন। প্রাকৃতিক সপ্তাশ্চর্য নির্বাচন কর্তৃপক্ষের আনুষ্ঠানিক সংবাদ বিজ্ঞপ্তিতে এ তথ্য জানানো হয়েছে।
আইপ্যাডে প্রাকৃতিক সপ্তাশ্চর্য নির্বাচনের বিভিন্ন বিষয় ও ভোট দেওয়ার বিষয় নিয়ে বিশেষ সফটওয়্যার থাকবে। আইপ্যাডে প্রাকৃতিক সপ্তাশ্চর্য নির্বাচনের উদ্বোধনী ভিডিওচিত্র দেখা যাবে ইউটিউবে (www.youtube.com/new7Wondersofnature)।
সুইজারল্যান্ডের জুরিখভিত্তিক নিউ সেভেন ওয়ান্ডার্স ফাউন্ডেশন ২০০৭ সালের জুলাই মাসে বিশ্বের প্রাকৃতিক সপ্তাশ্চর্য নির্বাচন প্রক্রিয়া শুরু করে। ইন্টারনেট ও টেলিফোন ভোট এবং বিচারকদের রায়ের ভিত্তিতে গত বছরের ২১ জুলাই ২৮টি স্থান এ নির্বাচনের চূড়ান্ত পর্বে উত্তীর্ণ হয়েছে। এ ২৮টি স্থানের একটি হচ্ছে সুন্দরবন। এখন চূড়ান্ত পর্বের ভোটগ্রহণ চলছে। ভোট দেওয়া যাবে www.new7wonders.com ঠিকানার ওয়েবসাইটে। আগামী বছরের মাঝামাঝি চূড়ান্ত ফলাফল ঘোষণা করা হবে। —নিজস্ব প্রতিবেদক
</doc>
<doc>
আমাদের মিডিয়ার নতুন ঠিকানা

| তারিখ: ০১-০২-২০১০

বিডি ডোমেইন ঠিকানায় চালু হলো তাত্ক্ষণিক সংবাদ ও বিনোদন তথ্যনির্ভর সংবাদমাধ্যমবিষয়ক অনলাইন পত্রিকা আমাদের মিডিয়া। এর ঠিকানা www.amadermedia.com.bd। এই সাইটে প্রতিবেদন, খবর, ভিডিও ইত্যাদি রয়েছে। এই সাইটে সংবাদ বিজ্ঞপ্তি ও খবর পাঠানোর ই-মেইল ঠিকানা: info@amadermedia.com.bd । —বিজ্ঞপ্তি
</doc>
<doc>
বাজারে ফক্সএজ কেসিং

| তারিখ: ০১-০২-২০১০

কম্পিউটার গেম খেলোয়াড় বা গেমসপ্রেমীদের জন্য বিজনেসল্যান্ড বাংলাদেশে এনেছে ৩০০ ওয়াটের পাওয়ার সাপ্লাইসহ ফক্সএজ কম্পিউটার কেসিং। এতে ৮০ মিলিমিটার কুলার এবং এয়ার ডাক্ট থাকাতে কম্পিউটার চলে নির্বিঘ্নে। তা ছাড়া বৈদ্যুতিক তারে রয়েছে উচ্চ ভোল্টেজ থেকে রক্ষা করার বিশেষ ফিউজ। কেসিংটির আবরণে ০.৫ মিলিমিটার স্টেইনলেস স্টিল ব্যবহার করা হয়েছে। এর দাম দুই হাজার ২০০ টাকা। —বিজ্ঞপ্তি
</doc>
<doc>
আসুসের নতুন ল্যাপটপ

| তারিখ: ০১-০২-২০১০

গ্লোবাল ব্র্যান্ড (প্রা.) লিমিটেড বাংলাদেশে এনেছে আসুসের ব্র্যান্ডের কে৪০আইই মডেলের নতুন ল্যাপটপ। এতে বিদ্যুত্সাশ্রয়ী প্রযুক্তি ব্যবহার করা হয়েছে। এই ল্যাপটপে রয়েছে ২.১ গিগাহার্টজ গতির ইন্টেল কোর টু ডুয়ো প্রসেসর, ২ গিগাবাইট র্যাম, ৩২০ গিগাবাইট হার্ডডিস্ক, ১৪ ইঞ্চির মনিটর ইত্যাদি। এর দাম ৪৭ হাজার টাকা। —বিজ্ঞপ্তি
</doc>
<doc>
চট্টগ্রামে তথ্যপ্রযুক্তি মেলা

| তারিখ: ০১-০২-২০১০

চট্টগ্রামে ১৬ ফেব্রুয়ারি থেকে শুরু হচ্ছে তথ্যপ্রযুক্তি মেলা। এর আয়োজক অনুষ্ঠান ব্যবস্থাপনা প্রতিষ্ঠান ইনপেইস ম্যানেজমেন্ট সার্ভিসেস লিমিটেড। ‘চট্টগ্রাম আইসিটি ফেয়ার ২০১০’ নামে তিন দিনের এ মেলা হবে চট্টগ্রামের উডল্যান্ড পার্কে।এতে কম্পিউটার, টেলিযোগাযোগ এবং ওয়াই ম্যাক্স প্রযুক্তি প্রতিষ্ঠানগুলো নানা পণ্য প্রদর্শন করবে।
গত মঙ্গলবার ঢাকায় ইনপেইসের নিজস্ব কার্যালয়ে আয়োজিত এক সংবাদ সম্মেলনে এসব তথ্য জানানো হয়। এতে বক্তব্য দেন ইনপেইসের ব্যবস্থাপনা পরিচালক কামরুল হাসান। তিনি জানান, মেলায় বিভিন্ন শিক্ষামূলক কার্যক্রমের ব্যবস্থা নেওয়া হয়েছে। মেলা প্রতিদিন সকাল ১০টায় শুরু হয়ে সন্ধ্যা সাতটা পর্যন্ত খোলা থাকবে। —মোছাব্বের হোসেন
</doc>
<doc>
মাল্টিমিডিয়া
সিডিতে শিখুন হিসাব কষার সফটওয়্যার

| তারিখ: ০১-০২-২০১০

আজকাল কোনো প্রতিষ্ঠানের হিসাবরক্ষণের কাজগুলো কম্পিউটার ছাড়া প্রায় হয়ই না। বড় বড় এসব হিসাব কষার জন্য বাজারে বেশ কিছু সফটওয়্যার রয়েছে। এসব সফটওয়্যারে যেকোনো প্রতিষ্ঠানেরই হিসাবসংক্রান্ত কাজ সহজ হয়ে যায়। তবে সফটওয়্যারগুলোর ব্যবহার আগে শিখতে হবে। সম্প্রতি আইসিটি জেনারেশন হিসাবরক্ষণ সফটওয়্যার শেখার একটি মাল্টিমিডিয়া সিডি বের করেছে। এ ডিজিটাল প্রকাশনায় তিনটি সিডির মাধ্যমে হিসাবরক্ষণের বিভিন্ন পদ্ধতি, হিসাবরক্ষণের সফটওয়্যার টালির বিভিন্ন বিষয়সহ প্রতিটি খুঁটিনাটি বিষয় শব্দ-ছবি-ভিডিওর মাধ্যমে দেখানো হয়েছে।
তিন সিডির এ প্রকাশনায় দুটি সিডিতে মোট ২২টি অধ্যায় রয়েছে। এসব অধ্যায়ে হিসাবরক্ষণের গুরুত্বপূর্ণ বিষয়গুলো তুলে ধরা হয়েছে। তৃতীয় সিডিতে রয়েছে ট্যালি এবং হিসাবরক্ষণের আরেকটি সফটওয়্যার স্মার্টের ওপর বিস্তারিত আলোচনা। কীভাবে হিসাবরক্ষণ সফটওয়্যার পরিচালনা করতে হবে, সফটওয়্যারের ব্যবহারিক কলাকৌশল, হাতে-কলমে (ম্যানুয়াল) পদ্ধতির সঙ্গে মিল রেখে কিছু জার্নালের দিকনির্দেশনাসহ মজুদ ব্যবস্থাপনা, উত্পাদন ও ট্রেডিং হিসাব ইত্যাদি শেখা যাবে এ মাল্টিমিডিয়া মাধ্যম থেকে। খুব সহজে শিখে বাস্তবে কাজ করার জন্য এতে বিস্তারিত বিভিন্ন বিষয় যোগ করা হয়েছে এবং অর্ধশতাধিক ভাউচার দেখানো হয়েছে। প্রতিটি ক্ষেত্রে আলাদাভাবে বর্ণনা দেওয়া হয়েছে, ফলে হিসাররক্ষণের বিষয়গুলো খুব সহজে শেখা যাবে। —নুরুন্নবী হাছিব
</doc>
<doc>
ছোট ছোট পণ্যে আগ্রহ বেশি

| তারিখ: ০২-০২-২০১০

শুধু কম্পিউটারই নয়, বিভিন্ন রকমের ছোট ছোট পণ্যেও রয়েছে নানা রকমের সুবিধা। তরুণদের একটি বড় অংশ মেলায় এসেই খোঁজ নেয় ছোট ছোট প্রযুক্তিপণ্যের। ঢাকার বিসিএস কম্পিউটার সিটিতে সিটিআইটি ২০১০ মেলায় এমন দৃশ্য দেখা যাচ্ছে। গতকাল সোমবার মেলার পঞ্চম দিনে কম্পিউটার সিটি ঘুরে দেখা গেল গান শোনার প্রযুক্তিপণ্যের প্রতি দর্শনার্থীর আগ্রহ বেশি। বিশেষ করে তরুণ প্রজন্ম এমপি-থ্রি, এমপি-ফোর প্লেয়ারের খোঁজখবর করছে।
মেলায় বিভিন্ন প্রতিষ্ঠান গান শোনার এমপি-থ্রি, এমপি-ফোরসহ বিভিন্ন ধরনের প্লেয়ারের ক্ষেত্রে দিচ্ছে মূল্য ছাড়সহ নানা ধরনের সুবিধা। ইপসিতা কম্পিউটার বিভিন্ন ব্র্যান্ডের এমপি-থ্রি, এমপি-ফোরে দিচ্ছে বিশেষ ছাড়। প্রতিষ্ঠানটি দুই গিগাবাইটের এমপি-থ্রি দুই হাজার টাকায় দিচ্ছে। এ ছাড়া রয়েছে দুই ও আট গিগাবাইটের এমপি-ফোর প্লেয়ারের ক্ষেত্রে বিশেষ ছাড়। ৬০০ টাকায় দুই গিগাবাইট ও ছয় হাজার ৬০০ টাকায় ৩২ গিগাবাইট পেনড্রাইভ পাওয়া যাচ্ছে মেলায়। মূল্যছাড় রয়েছে বিভিন্ন আকারের ভয়েস রেকর্ডার, মেমোরি কার্ডে। ইউনাইটেড কম্পিউটার্স বিভিন্ন আকারের ভিডিও রেকর্ডার পেন, রোদচশমা, চাবির রিং আকারের এমপি-থ্রি প্লেয়ারে বিশেষ ছাড় দিচ্ছে। এ ছাড়া প্রতিষ্ঠানটি ৯৫০ টাকায় ছোট স্পিকার ও ৫০০ টাকায় মেমোরি কার্ডযুক্ত স্পিকার দিচ্ছে। ইউনাইটেড কম্পিউটার সেন্টারে বহনযোগ্য (পোর্টেবল) ১২০ গিগাবাইট হার্ডডিস্ক ড্রাইভ ছয় হাজার ৮০০ টাকায় এবং ৫০০ গিগাবাইট হার্ডডিস্ক আট হাজার ১০০ টাকায় পাওয়া যাচ্ছে। মেলা উপলক্ষে দেশের বাজারে আইএক্সএ ব্র্যান্ডের ল্যাপটপ ব্যাগ এনেছে সোর্স এজ লিমিটেড। মেলায় এসব ব্যাগের দাম এক থেকে সাড়ে চার হাজার টাকা।
বিসিএস কম্পিউটার সিটির সভাপতি মজিবুর রহমান প্রথম আলোকে বলেন, ‘মেলায় দর্শকের সাড়া উত্সাহব্যঞ্জক। সার্বিকভাবে আমরা চেষ্টা করছি তাদের মেলার সর্বোচ্চ সুবিধা দিতে। এ ছাড়া দর্শকের আগ্রহ আর আগমন ভালো। সব মিলিয়ে ভালোভাবেই চলছে এবারের মেলা।’
মেলার কেন্দ্রীয় মঞ্চে প্রতিদিনই নানা আয়োজন থাকছে। গত রোববার কম্পিউটার সিটির পক্ষ থেকে আসুসের আঞ্চলিক পরিচালক (দক্ষিণ এশিয়া) আলবার্ট টুংকে বিশেষ সম্মাননা জানানো হয়। এ সময় গ্লোবাল ব্র্যান্ডের চেয়ারম্যান এ এস এম আব্দুল ফাত্তাহ্, পরিচালক জসিম উদ্দিন খন্দকারসহ অনেকে উপস্থিত ছিলেন।
নয় দিনের এই মেলা চলবে ৬ ফেব্রুয়ারি পর্যন্ত। মেলায় প্রবেশে টিকিটের মূল্য ১০ টাকা। তবে বিদ্যালয়ের শিক্ষার্থী ও প্রতিবন্ধীরা বিনা মূল্যে প্রবেশ করতে পারবে। মেলা চলছে প্রতিদিন সকাল ১০টা থেকে সন্ধ্যা সাতটা পর্যন্ত। গতকাল সন্ধ্যায় মেলার কেন্দ্রীয় মঞ্চে অভিনেত্রী নাদিয়াকে সংবর্ধনা দেওয়া হয়।—নুরুন্নবী হাছিব ও বাদল খান
</doc>
<doc>
সফটওয়্যার মেলার প্লাটিনাম পৃষ্ঠপোষক গ্রামীণফোন

| তারিখ: ০২-০২-২০১০

বাংলাদেশ অ্যাসোসিয়েশন অব সফটওয়্যার অ্যান্ড ইনফরমেশন সার্ভিসেসের (বেসিস) বার্ষিক মেলা বেসিস সফটএক্সপো ২০১০-এর প্লাটিনাম পৃষ্ঠপোষক হলো মোবাইল ফোন সেবাদাতা গ্রামীণফোন। গতকাল সোমবার ঢাকায় বেসিস কার্যালয়ে এ ব্যাপারে একটি চুক্তি হয়েছে।
চুক্তি সই অনুষ্ঠানে জানানো হয়, আগামী তিন বছরের জন্য সফটএক্সপোর প্রধান পৃষ্ঠপোষক হিসেবে থাকবে গ্রামীণফোন। চুক্তিতে সই করেন বেসিসের সভাপতি হাবিবুল্লাহ এন করিম ও গ্রামীণফোনের ভারপ্রাপ্ত প্রধান নির্বাহী কর্মকর্তা রায়হান শামসি।
চুক্তি হওয়ার পর রায়হান শামসি জানান, ‘এ দেশের মানুষের জীবনধারাকে তথ্যপ্রযুক্তিনির্ভর করতে হবে। সেই লক্ষ্য পূরণে এ চুক্তি অবদান রাখবে। সফটওয়্যারের বিভিন্ন প্রকল্প, এর সঙ্গে জড়িত ব্যবসা-বাণিজ্য, মোবাইল প্রযুক্তির সেবা দেশ ছাড়িয়ে বিশ্বের মানুষের কাছে তুলে ধরতে হবে। বেসিস সফট এক্সপো মেলার মাধ্যমে তা সম্ভব। আমরা এর অংশীদার হতে পেরে গর্বিত।’
ঢাকার বঙ্গবন্ধু আন্তর্জাতিক সম্মেলন কেন্দ্রে পাঁচ দিনের সফটএক্সপো শুরু হবে আগামী ১০ ফেব্রুয়ারি থেকে।
—তৌহিদা শিরোপা
</doc>
<doc>
ভাষার মাসে সিএসএম পিসিতে বিশেষ সুবিধা

| তারিখ: ০২-০২-২০১০

ভাষার মাস ফেব্রুয়ারিতে কম্পিউটার সোর্সের নিজস্ব ব্র্যান্ডের কম্পিউটার সিএসএম পিসিতে বিশেষসুবিধা দেবে। এ সুবিধার নাম দেওয়া হয়েছে ‘একুশে অফার’। গতকাল সোমবার ঢাকার একটি হোটেলে অনুষ্ঠিত সংবাদ সম্মেলনে এ তথ্য জানানো হয়।সম্মেলনে কম্পিউটার সোর্সের বিক্রয় পরিচালক এ ইউ খান বলেন, ‘তথ্যপ্রযুক্তির ক্ষেত্রে বাংলা ভাষার ব্যবহার আগের চেয়ে অনেক বেড়েছে।তাই এই ভাষার মাসে নিয়ে এসেছি সিএসএম পিসির নতুন একুশে অফার।’
অনুষ্ঠানে কম্পিউটার সোর্সের সিএসএম পিসি ব্যবসায় শাখার প্রধান শাহাদাত হোসেন বলেন, ডিজিটাল বাংলাদেশ গড়ে তুলতে হলে আধুনিক প্রযুক্তির সুবিধা সবার কাছে পৌঁছে দিতে হবে। এ জন্য কম্পিউটারসহ তথ্যপ্রযুক্তি দেশের ঘরে ঘরে পৌঁছে দেওয়ার উদ্যোগ নিতে হবে।
সম্মেলনে জানানো হয়, এই সুবিধা থাকাকালীন ক্রেতারা একটি পিসি কিনলে উপহার হিসেবে পাবেন একটি বাংলা বিজয় সফটওয়্যার, ইন্টেল স্কুল ব্যাগ, টি-শার্ট, ভাষা আন্দোলনের ওপর বই এবং ১৪টি গানসহ একটি দেশাত্মবোধক গানের সিডি। এই সুবিধা সিএসএমের আটটি কম্পিউটারে পাওয়া যাবে। তিন বছরের বিক্রয়োত্তর সুবিধাসহ সিএসএম পিসি এ মাসে সর্বনিম্ন ১৯ হাজার ৮০০ টাকায় পাওয়া যাবে।
অনুষ্ঠানে কম্পিউটার সোর্স কর্তৃপক্ষ জানায়, ঢাকায় তাদের নিজস্ব ১২টি শাখাসহ সারা দেশের অনুমোদিত ডিলারদের কাছে এসব সুবিধা পাওয়া যাবে। —প্রতিবেদক
</doc>
<doc>
নতুন করে চালু হলো অ্যালোহা আইশপ

| তারিখ: ০২-০২-২০১০

অ্যাপল কম্পিউটারের পরিবেশক অ্যালোহা আইশপ তাদের বিক্রয়কেন্দ্র সাজিয়েছে নতুন আঙ্গিকে।পাশাপাশি এতে সর্বশেষ সংস্করণের প্রযুক্তিপণ্যও আনা হয়েছে। গতকাল ঢাকার গুলশানের ইউনিকর্ন প্লাজায় এ কেন্দ্রটি চালু করা হয়। এ সময় তত্ত্বাবধায়ক সরকারের সাবেক উপদেষ্টা মতিউর রহমান উপস্থিত ছিলেন। উদ্বোধনী অনুষ্ঠানে বাংলাদেশ কম্পিউটার সমিতির সভাপতি মোস্তাফা জব্বার বলেন, ‘এ প্রতিষ্ঠানের বিস্তৃতির মাধ্যমে এ দেশে অ্যাপলের ব্যবহার আরও বাড়বে বলে আশা করছি।’ অ্যালোহা আইশপের নির্বাহী পরিচালক মোহাম্মদ আবু নাসের বলেন, ‘প্রযুক্তিপণ্য ব্যবহারকারীদের কাছে আরও সহজে অ্যাপলের পণ্য পৌঁছে দেওয়ার জন্যই প্রতিষ্ঠানটি আরও বড় পরিসরে নতুনভাবে সাজানো হলো।’ অনুষ্ঠানে আরও উপস্থিত ছিলেন ইউনিট্রেন্ডের চেয়ারম্যান মুনির আহমেদ খানসহ আরও অনেকে। নতুন কেন্দ্র চালু উপলক্ষে অ্যাপল পণ্যে বিশেষ ছাড় দেবে অ্যালোহা আইশপ। —প্রতিবেদক
</doc>
<doc>
আগামী প্রজন্মের প্রযুক্তিতে আসছে বড় পরিবর্তন

| তারিখ: ০৩-০২-২০১০

আগামী প্রজন্মের জন্য প্রযুক্তি ক্ষেত্রে বড় ধরনের পরিবর্তন আসছে। ভবিষ্যতের প্রযুক্তিতে এখনকার চেয়ে উন্নত সুবিধা পাওয়া যাবে। সে জন্য যে ধরনের কার্যক্রম ও উদ্যোগ প্রয়োজন সেগুলোকে যতদ্রুত সম্ভব বাস্তবায়নের ব্যাপারে কাজ করতে হবে। সোমবার বিকেলে রাজধানীতে আয়োজিত এক সেমিনারে বক্তারা এসব কথা বলেন। নর্থসাউথ বিশ্ববিদ্যালয় (এনএসইউ) ও নিওস্টার অ্যালায়েন্স (এনএসএ) আয়োজিত ‘আগামী প্রজন্মের জন্য আইপি টেলিফোন, তৃতীয় প্রজন্মের প্রযুক্তি ও ওয়াইম্যাক্স হচ্ছে অগ্রগামী প্রযুক্তি’ শীর্ষক এক সেমিনার বিশ্ববিদ্যালয়ের মিলনায়তনে অনুষ্ঠিত হয়েছে।
সেমিনারে প্রধান অতিথি হিসেবে উপস্থিত ছিলেন ডাক ও টেলিযোগাযোগ মন্ত্রণালয়ের সংসদীয় স্থায়ী কমিটির চেয়ারম্যান হাসানুল হক ইনু। তিনি বলেন, দেশীয় প্রযুক্তির মাধ্যমে এগিয়ে যেতে সরকার বিভিন্ন নীতিমালাকে আরও গতিশীল করার চেষ্টা করছে। পাশাপাশি গ্রামের মানুষকে প্রযুক্তির সঙ্গে সংশ্লিষ্ট করতে নানা ধরনের কার্যক্রম হাতে নেওয়া হচ্ছে।এ ছাড়া দেশে মোবাইল ফোন তৈরি করার পরিকল্পনাও করা হচ্ছে।অনুষ্ঠানে উপস্থিত ছিলেন এনএসইউ ফাউন্ডেশনের বোর্ড অব গভর্নেন্সের চেয়ারম্যান এম এ কাশেম, উপাচার্য হাফিজ জি এ সিদ্দিকী, উপ-উপাচার্য এস এ এম খায়রুল বাশারসহ আরও অনেকে।
সেমিনারে আইপি টেলিফোন, নিয়ন্ত্রণকাঠামো (রেগুলেটরি ফ্রেমওয়ার্ক), ওয়াইম্যাক্স, তৃতীয় প্রজন্মের প্রযুক্তি (থ্রিজি), উচ্চপ্রযুক্তির নেটওয়ার্ক, দক্ষ মানব সম্পদসহ সাতটি বিষয়ের ওপর প্রবন্ধ উপস্থাপন করেন বিডিকম অনলাইনের ব্যবস্থাপনা পরিচালক সুমন আহমেদ, বাংলা ট্রাক কমিউনিকেশনের প্রধান নির্বাহী তারিক ই হক, অজের বাংলাদেশের প্রধান বিপণন কর্মকর্তা রাসেল টি আহমেদ, গ্রামীণফোনের কারিগরি বিভাগের প্রধান পরিকল্পনা কর্মকর্তা মো. মুনির হাসান, ফাইবার অ্যাট হোমের মহাব্যবস্থাপক ফেরদৌস আল আমিন, বেসিসের জ্যেষ্ঠ সহসভাপতি মামনুন কাদের এবং এনএসইউ তথ্যপ্রযুক্তি কেন্দ্রের (সিআইসিটি) পরিচালক মিফতাউর রহমান। প্রবন্ধ গুলোতে আগামী প্রজন্মের বিভিন্ন ধরনের প্রযুক্তির বিষয়গুলোর বিভিন্ন বিষয় তুলে ধরা হয়। সেমিনারে বিশ্ববিদ্যায়ের শিক্ষক ও শিক্ষার্থীরা অংশ নেন।
—নুরুন্নবী হাছিব
</doc>
<doc>
মেলায় বিভিন্ন কম্পিউটারে ক্রেতাদের আগ্রহ

| তারিখ: ০৩-০২-২০১০

ঢাকার বিসিএস কম্পিউটার সিটির বার্ষিক মেলায় বিশেষ মূল্যে কম্পিউটার কেনার দিকে যথেষ্ট আগ্রহ দেখা যাচ্ছে দর্শকদের। বিভিন্ন প্রতিষ্ঠান ঘুরে তবেই পছন্দসই কম্পিউটার কিনছেন ক্রেতারা। সিটিআইটি মেলায় এমনটা প্রতিদিনই দেখা যাচ্ছে।গতকাল মঙ্গলবার মেলার ষষ্ঠ দিনে দেখা গেল দর্শকদের উপচেপড়া ভিড়। দুপুর থেকে প্রতিদিনই ভিড় বাড়তে থাকে।মেলার আহ্বায়ক এ এস এম আবদুল মুক্তাদির প্রথম আলোকে জানান, প্রতিদিনই মেলায় প্রযুক্তিপ্রেমী দর্শক বাড়ছে। কম্পিউটার সিটির বার্ষিক এ মেলায় স্থায়ী প্রতিষ্ঠান ছাড়াও এবার রয়েছে আরও বেশ কিছু প্রতিষ্ঠান।এমনকি বিদেশিপ্রযুক্তিপ্রতিষ্ঠানও এতে অংশ নিচ্ছে বলে জানান তিনি।
মেলায় কম্পিউটার সোর্স লিমিটেড ছয় ধরণের সিএসএম পিসি বিশেষ ছাড়ে বিক্রি করছে। সিএসএম পিসির দাম ১৯ হাজার ৭০০ থেকে সর্বোচ্চ ৩৭ হাজার ৪০০ টাকা।প্রতিটি কম্পিউটারে রয়েছে বিশেষ পুরস্কার ও তিন বছরের বিক্রয়োত্তর সেবা। রায়ানস কম্পিউটার নয় ধরণের ডেস্কটপ কম্পিউটার এনেছে।এলসিডি মনিটরসহ সর্বনিম্ন ১৮ হাজার ৯০০ টাকায় কম্পিউটার আছে এখানে।রিশিত কম্পিউটার্স ডেস্কটপ কম্পিউটার পাঁচটি প্যাকেজে বিক্রি করছে।প্রতিষ্ঠানটি রিশিত স্টুডেন্ট পিসি নামের কম্পিউটার ১৩ হাজার বিক্রি করছে। প্রতিটি কম্পিউটারে থাকছে বিশেষ উপহার। স্মার্ট টেকনোলজিস কম্প্যাক সিরিজের ডেস্কটপ কম্পিউটারে দিচ্ছে বিশেষ ছাড়। টেকনোএজ করপোরেশন সর্বনিম্ন ১৯ হাজার ৩৫০ টাকায় কম্পিউটার দিচ্ছে। প্রতিটি কম্পিউটারে রয়েছে স্ক্র্যাচ কার্ড এবং পুরস্কার হিসেবে ভ্রমণ টিকিট। গ্লোবাল ব্র্যান্ড প্রাইভেট লিমিটেড মেলায় ছয়টি প্যাকেজে বিশেষ মূল্য ছাড়ে কম্পিউটার দিচ্ছে। মেলা থেকে ওয়াইম্যাক্স সেবাদাতা প্রতিষ্ঠান বাংলালায়নের সংযোগ নিলে ফেব্রুয়ারি মাসের মাসিক ফি দিতে হবে না।
সিটিআইটি মেলায় প্রবেশ টিকিটের মূল্য ১০ টাকা। মেলা প্রতিদিন সকাল ১০টা থেকে সন্ধ্যা সাতটা খোলা থাকছে।মেলার কেন্দ্রীয় মঞ্চে আজ বাংলাদেশ ক্রিকেট দলের সাবেক অধিনায়ক আকরাম খান ও অভিনেতা মনির খান শিমুলকে সংবর্ধনা দেওয়া হবে। —বাদল খান
</doc>
<doc>
সহযোগীদের মাধ্যমে সেবা বাড়াবে ওরাকল

| তারিখ: ০৩-০২-২০১০

বাংলাদেশে ওরাকলের স্থানীয় সহযোগী প্রতিষ্ঠানগুলোর কর্মপরিধি ও মুনাফা আরও বাড়াতে ‘পার্টনার নেটওয়ার্ক স্পেশালাইজড’ কর্মসূচি চালু করেছে ওরাকল করপোরেশন।
বাংলাদেশে ওরাকলের সহযোগী প্রতিষ্ঠানগুলোকে নিয়ে ২৬ জানুয়ারি ঢাকা ‘ওরাকল পার্টনার নেটওয়ার্ক (ওপিএন) ডে ২০১০’ উদ্যাপনের সময় এ ঘোষণা দেওয়া হয়।
বিশেষায়িত এ কর্মসূচির মাধ্যমে প্রতিষ্ঠানগুলো তাদের কর্মপরিকল্পনা আগের চেয়ে এ ঘোষণা দেওয়া হয়। এর মাধ্যমে প্রতিষ্ঠানগুলো তাদের কর্মপরিকল্পনা আগের চেয়ে আরও বেশি সুপরিকল্পিতভাবে চিহ্নিত করতে পারবে, যা ওরাকলের বিভিন্ন পণ্য সম্পর্কে গ্রাহকদের আরও বেশি জানাতে ও এর ব্যবহার বাড়াতে সাহায্য করবে। পাশাপাশি গ্রাহকদের চাহিদা অনুযায়ী ওরাকলের সেবা পৌঁছে দিতেও এ কর্মসূচি সহায়তা করবে। অনুষ্ঠানে ওরাকলের সহযোগী ২৫ প্রতিষ্ঠানের কর্মকর্তারা উপস্থিত ছিলেন। —বিজ্ঞপ্তি
</doc>
<doc>
ডিআইইউ প্রোগ্রামিং দলের সাফল্য

| তারিখ: ০৩-০২-২০১০

ইন্টারন্যাশনাল ইউনিভার্সিটি অব বিজনেস এগ্রিকালচার অ্যান্ড টেকনোলজির (আইইউবিএটি) ১৮তম প্রতিষ্ঠাবার্ষিকী উপলক্ষে সম্প্রতি অনুষ্ঠিত আন্তবিশ্ববিদ্যালয় প্রোগ্রামিং প্রতিযোগিতায় ড্যাফোডিল আন্তর্জাতিক বিশ্ববিদ্যালয়ের (ডিআইইউ) প্রতিযোগীরা চ্যাম্পিয়ন হয়েছেন। এ দলে ছিলেন তারিকুল ইসলাম (দলনেতা), তানিয়া ইয়াসমিন ও শাবাব হায়দার। প্রতিযোগিতায় মোট আটটি বিশ্ববিদ্যালয় অংশ নেয়। —বিজ্ঞপ্তি
</doc>
<doc>
কোর আই প্রসেসরের ল্যাপটপ বাজারে

| তারিখ: ০৩-০২-২০১০

ইন্টেলের কোর আই-থ্রি প্রসেসর-চালিত এসারের তিনটি ল্যাপটপ কম্পিউটার বাজারে এনেছে এক্সিকিউটিভ টেকনোলজিস লিমিটেড (ইটিএল)। এস্পায়ার ৫৭৪০জি, ৫৭৪০ ও ৪৭৪০ মডেলের এই তিনটি ল্যাপটপে ১৫.৬ ও ১৪ ইঞ্চি পর্দার মনিটর ব্যবহার করা হয়েছে। এসব কম্পিউটারে রয়েছে এটিআই গ্রাফিক্স কার্ড, ডিডিআর থ্রি র্যাম, গিগাবাইট ল্যান ইত্যাদি। এস্পায়ার ৫৭৫০জি ল্যাপটপে আছে ব্লু রে ডিস্ক। এর দাম ৭৫ হাজার ৮০০ টাকা। —বিজ্ঞপ্তি
</doc>
<doc>
হেল্পলাইন
ডান ক্লিকে দরকারি দুই কাজ

| তারিখ: ০৩-০২-২০১০

বিভিন্ন প্রয়োজনে উইন্ডোজ অপারেটিং সিস্টেমে, ফাইল, ফোল্ডার কপি বা মুভ করা হয়ে থাকে। চাইলে মাউসের ডান ক্লিক মেনুতে copy to folder move to folder নামের দুটি অপশন তৈরি করে ফাইল কপি/মুভ করার কাজটি আরও সহজ করতে পারেন। এ জন্য Start/Run-এ গিয়ে notepad লিখে এন্টার করেন। নোটপ্যাড খুলবে।এবার এতে নিচের সংকেতগুলো হুবহু লিখুন।

Windows Registry Editor Version 5.00

[HKEY_CLASSES_ROOT\AllFilesystemObjects\shellex\ContextMenuHandlers]

[HKEY_CLASSES_ROOT\AllFilesystemObjects\shellex\ContextMenuHandlers\Copy To]
@=”{C2FBB630-2971-11D1-A18C-00C04FD75D13}”

[HKEY_CLASSES_ROOT\AllFilesystemObjects\shellex\ContextMenuHandlers\Move To]
@=”{C2FBB631-2971-11D1-A18C-00C04FD75D13}”
এখন File/Save as থেকে All files নির্বাচন করুন Save as type হিসেবে। সবশেষে copytomoveto.reg নামে এটি সেইভ করুন।
লক্ষ করে দেখুন, নতুন একটি রেজিস্ট্রি আইকন তৈরি হয়েছে। এই আইকনে ক্লিক করে নির্বাচিত করুন। এখন যেকোনো ফাইল/ফোল্ডারে মাউস রেখে ডান ক্লিক করে দেখুন copy to folder ও move to folder নামের নতুন দুটি অপশন এসেছে।—খালেদ মাহমুদ খান
</doc>
<doc>
ওয়েবে রবীন্দ্র রচনাবলী

| তারিখ: ০৪-০২-২০১০

বিশ্বকবি রবীন্দ্রনাথ ঠাকুরের সম্পূর্ণ রচনাবলী পাওয়া যাবে ইন্টারনেটে। প্রয়োজনে এই রচনাবলী কপি করা যাবে। ই-মেইলেও পাঠানো যাবে অন্যের কাছে। গত সপ্তাহে ভারতের পশ্চিমবঙ্গ রাজ্য সচিবালয় মহাকরণে একটি অনুষ্ঠানের মাধ্যমে ইন্টারনেটে রবীন্দ্র রচনাবলীর নতুন ওয়েবসাইটের আনুষ্ঠানিক উদ্বোধন করেন পশ্চিমবঙ্গের মুখ্যমন্ত্রী বুদ্ধদেব ভট্টাচার্য। উদ্বোধনী অনুষ্ঠানে উপস্থিত ছিলেন রাজ্যের তথ্য ও প্রযুক্তিমন্ত্রী দেবেশ দাস, অধ্যাপক পবিত্র সরকার, অধ্যাপক অনুপম বসুসহ অনেকে।
রবীন্দ্র রচনাবলীর এই ওয়েবসাইট তৈরি করেছে ‘ভাষা প্রযুক্তি গবেষণা পরিষদ’। এই কাজে সাহায্য করেছেন খরগপুরের আইআইটি এবং শিবপুর বিই কলেজের শিক্ষকেরা। এই ওয়েবসাইটে পাওয়া যাবে রবীন্দ্রনাথের সমগ্র রচনাবলী। সাইটটির ঠিকানা—www.rabindra-rachanabali.nltr.org।
থাকছে প্রথম শব্দ ধরে অনুসন্ধানের সুযোগ, বর্ণানুক্রমিক সূচি, সাইট সহায়িকা ইত্যাদি। শুধু তাই নয়, কোনো একটি শব্দ ধরেও সন্ধান করা যাবে এখানে। রচনাবলীর যেকোনো অংশ প্রয়োজনে কাউকে ই-মেইলে পাঠানো যাবে। পুরো সাইটে ইউনিকোড ৫.০ সমর্থিত বাংলা ব্যবহার করা হয়েছে। এর প্রোগ্রামিং সংকেত উন্মুক্ত রাখা হয়েছে। রবীন্দ্রনাথের উপন্যাস, গল্প, নাটক, গান, কবিতা, প্রবন্ধ, গানের স্বরলিপি ইত্যাদি থাকছে এই সাইটে। অধ্যাপক পবিত্র সরকার জানান, আগামী দিনে বিদ্যাসাগর, বঙ্কিমচন্দ্র, শরত্চন্দ্র, নজরুল ইসলাম, সুকান্ত ভট্টচার্যের বিভিন্ন লেখা নিয়ে তৈরি করা হবে আলাদা ওয়েবসাইট। —অমর সাহা
</doc>
<doc>
কালমেলায় শিশুদের চিত্রাংকন প্রতিযোগিতা

| তারিখ: ০৪-০২-২০১০

বিসিএস কম্পিউটার সিটির বার্ষিক মেলায় আগামীকাল শুক্রবার সকাল ১০টায় মেলায় অনুষ্ঠিত হবে শিশুদের চিত্রাংকন প্রতিযোগিতা। এবারের প্রতিযোগিতায় চার থেকে ছয় বছরের শিশুরা অংশ নিতে পারবে।তিনটি ভিন্ন ভিন্ন বিষয়ের ওপর অনুষ্ঠিত হবে প্রতিযোগিতা। গ্রুপ এ-তে আঁকার বিষয় উন্মুক্ত। গ্রুপ বি-তে গ্রামবাংলা এবং গ্রুপ সি-তে আমার দেখা কম্পিউটার মেলা সম্পর্কে আঁকতে হবে। চিত্রাংকন প্রতিযোগিতায় অংশগ্রহণকারীদের দুই কপি স্ট্যাম্প আকারের ছবিসহ আজ বিকেল পাঁচটার মধ্যে কম্পিউটার সিটির কার্যালয়ে নিবন্ধন করতে হবে।
মেলা বলেই শুধু কম্পিউটার নয়, এর সঙ্গে যুক্ত বিভিন্ন ধরনের পণ্যেও আগ্রহ রয়েছে দর্শকদের। মেলার বিভিন্ন অফার আর মূল্যছাড় রয়েছে এসব পণ্যে। কম্পিউটার সিটির পুরো জায়গায় বিনামূল্যে তারহীন ওয়াইম্যাক্স ইন্টারনেট সেবা দিচ্ছে কিউবি। কিউবি ক্যাম্পাস নামে একটি বিশেষ প্যাকেজও এনেছে মেলায়। এর দাম ৮৫০ টাকা। শিক্ষার্থীরা এ প্যাকেজে ২৫৬ কেবিপিএস গতিতে ইন্টারনেট ব্যবহার করতে পারবে। এছাড়াও মেলায় ২৫৬ স্কাই এবং ৫১২ স্কাই নামে আরও দুইটি বিশেষ প্যাকেজ দিচ্ছে কিউবি। জেএএন অ্যাসোসিয়েটস ক্যাননের এ৫৮০, এ৫৯০, পাওয়ারশট ডি১০, আইএক্সইউএস৯৫, ১০০, ২০০ ইত্যাদি ডিজিটাল ক্যামেরা বিশেষ ছাড়ে বিক্রি করছে। ইওএস ১০০০ডি, ৫০০ডি, ৭ডি, ৫ডি মার্ক-টু এসএলআর ক্যামেরা এবং এফএস ২০০ ও এফএস২২ মডেলের ক্যামকর্ডারও বিশেষ দামে বিক্রি হচ্ছে।
দশ দিনের এ মেলা শেষহবে আগামী শনিবার। তাই এখন ক্রেতারা দেখাদেখির পালা শেষকরে পণ্য কেনা শুরু করেছেন।মেলার ওয়েব ও মিডিয়া উপকমিটির আহ্বায়ক এ কে এম মাহমুদুল হাসান খান প্রথম আলোকে জানান, দর্শকদের আগ্রহ আর নানা ধরনের ছাড়-উপহার মিলিয়ে জমজমাটভাবে চলছে মেলা। মেলার বিকিকিনিও যথেষ্ট ভালো।
গতকাল বুধবার থেকে মেলায় স্যামসাং ডিজিটাল ছবি প্রতিযোগিতায় নির্বাচিত ছবিগুলো প্রদর্শিত হচ্ছে। কমপিউটার বিচিত্রা সিডি বিক্রির পুরো অর্থ ব্যয় করবে ব্লাড ক্যানসারে আক্রান্ত মুক্তিযোদ্ধার সন্তান রুবেল রহমানের চিকিত্সার জন্য। —বাদল খান
</doc>
<doc>
ঢাকায় সিঙ্গাপুর তথ্যপ্রযুক্তি দিবস পালিত

| তারিখ: ০৪-০২-২০১০

তথ্যপ্রযুক্তি ব্যবহারে অগ্রগামী দেশ সিঙ্গাপুরে চলতে থাকা ই-ট্রান্সফরমেশনের অভিজ্ঞতা বিনিময়ের মাধ্যমে গতকাল বুধবার ঢাকায় পালন করা হলো ‘সিঙ্গাপুর আইসিটি ডে ফর সাউথ এশিয়া’। রাজধানীর ব্র্যাক বিশ্ববিদ্যালয়ে এ উপলক্ষে একটি দিনব্যাপী কর্মশালার আয়োজন করা হয়। আয়োজক ছিল স্বাগতিক বাংলাদেশ। কর্মশালায় একই সময়ে সরাসরি ভিডিও সম্মেলনের মাধ্যমে সার্কভুক্ত দেশ ভুটান, নেপাল, পাকিস্তান ও শ্রীলঙ্কার তথ্যপ্রযুক্তির শীর্ষ ব্যক্তিরা অংশ নেন।
কর্মশালার শুরুতে ভিডিও সম্মেলনের মাধ্যমে স্বাগত বক্তব্য দেন বাংলাদেশে সিঙ্গাপুরের হাইকমিশনার ভারগেস মেথুস। কর্মশালায় বক্তৃতা করেন বিশ্বব্যাংকের কান্ট্রি ডিরেক্টর এলেন গ্লোডস্টেইন। তিনি বলেন, বর্তমান সরকারের ডিজিটাল বাংলাদেশ লক্ষ্য বাস্তবায়নের ক্ষেত্রে দেশের মানুষের সমর্থন রয়েছে। এ লক্ষ্য বাস্তবায়নের ক্ষেত্রে তথ্যপ্রযুক্তির প্রয়োজনীয়তা অনেক বেশি। কর্মশালায় বিজ্ঞান এবং তথ্য ও যোগাযোগ প্রযুক্তি (আইসিটি) সচিব এ কে এম আবদুল আওয়াল মজুমদার বক্তব্য দেন। কর্মশালায় ইন্টারন্যাশনাল এন্টারপ্রাইজ সিঙ্গাপুরের ব্যবস্থাপক অ্যালেক্সান্দ্রা টিনের নেতৃত্বে বিভিন্ন প্রতিষ্ঠানের ছয়জন কর্মকর্তা সরকারি কাজ, ই-ট্রান্সফরমেশন, ই-গভর্নেন্সসহ বিভিন্ন বিষয়ের ওপর প্রবন্ধে বিস্তারিত তুলে ধরেন। ই-গভর্নেন্স ব্যবহারের ক্ষেত্রে এগিয়ে থাকা দেশ সিঙ্গাপুরের বিভিন্ন কার্যক্রম তুলে ধরতে এ ধরনের আয়োজন করা হয় বলে জানা যায়।কর্মশালায় ই-গভর্নেন্স গড়তে অনুকরণীয় বিষয়গুলোর ওপর জোর দেওয়া হয়।
এতে আরও উপস্থিত ছিলেন ব্র্যাক বিশ্ববিদ্যালয়ের উপাচার্য জামিলুর রেজা চৌধুরী, বাণিজ্য মন্ত্রণালয়ের যুগ্ম সচিব এম আর সিদ্দিকী, ডাক ও টেলিযোগাযোগ মন্ত্রণালয়ের পরিচালক এ কে এম মহসিন, হাইটেক পার্কের পরিচালক শফিকুল ইসলাম, বেসিসের সাবেক সহসভাপতি টি আই এম নূরুল কবির, আইসিটি মন্ত্রণালয়ের পরামর্শক মুনির হাসানসহ অনেকে। —নুরুন্নবী হাছিব
</doc>
<doc>
অনলাইনে আয় করার সহায়ক সিডি

| তারিখ: ০৪-০২-২০১০

অনলাইনে আয় এবং ফ্রিল্যান্স কাজ নিয়ে সম্পূর্ণ বাংলায় একটি ভিডিও টিউটোরিয়াল প্রকাশ করেছে টেকমাস্টার ওয়ার্ল্ড। গুগল অ্যাডসেন্স, ব্লগার ডট কম, ওয়ার্ডপ্রেস, সার্চ ইঞ্জিন অপটিমাইজেশনসহ নানা বিষয় এতে আলোচিত হয়েছে। পাঁচ সিডির এ প্রকাশনার দাম ৫০০ টাকা। ফোন: ০১৭১৬২৫১০৭০। —বিজ্ঞপ্তি
</doc>
<doc>
প্রতিবেদন
চুয়েটে তথ্য হলো আইসিটি উত্সব

| তারিখ: ০৪-০২-২০১০

চট্টগ্রাম প্রকৌশল ও প্রযুক্তি বিশ্ববিদ্যালয়ের (চুয়েট) কম্পিউটার বিজ্ঞান ও প্রকৌশল (সিএসই) বিভাগের ১০ বছর পূর্ণ হলো ২২ জানুয়ারি। সেদিনই অনুষ্ঠিত হলো চুয়েটের আইসিটি উত্সব। উত্সবের উদ্বোধন করেন শিল্পমন্ত্রী দিলীপ বড়ুয়া। এ সময় তিনি বলেন, দেশি শিল্পকে বিশ্বের প্রতিযোগিতামূলক বাজারে টিকিয়ে রাখতে আধুনিক তথ্য ও যোগাযোগ প্রযুক্তির (আইসিটি) ব্যবহার বাড়াতে হবে। উত্সবে বিশেষ অতিথি ছিলেন অধ্যাপক জামাল নজরুল ইসলাম। তিনি বলেন, আইসিটি খাতে সাফল্য আনতে হলে দেশে মানসম্মত বিজ্ঞান শিক্ষার পরিবেশ সৃষ্টি করতে হবে। আর সে ক্ষেত্রে মানবসম্পদ ও প্রযুক্তির ব্যবহারে সমন্বয় প্রয়োজন।
উত্সবে ছিল নানা আয়োজন। এসবের মধ্যে ছিল বিভিন্ন বিশ্ববিদ্যালয়ের শিক্ষার্থীদের অংশগ্রহণে প্রোগ্রামিং প্রতিযোগিতা, চুয়েটের শিক্ষার্থীদের সফটওয়্যার ও হার্ডওয়্যার প্রকল্প প্রদর্শনী, গেমস প্রতিযোগিতা, পেশা পরামর্শ ও সেমিনার। দেশের ৪০টি বিশ্ববিদ্যালয়ের ৫৯টি দলের ১৭৭ জন প্রতিযোগী প্রোগ্রামিং প্রতিযোগিতায় অংশ নেন। বাংলাদেশ প্রকৌশল বিশ্ববিদ্যালয়ের (বুয়েট) ভূষণ্ডির কাক, র্যান্ড একলিপটিক ও ইন্টেগ্রিটি এই প্রতিযোগিতায় যথাক্রমে প্রথম, দ্বিতীয় ও তৃতীয় স্থান অর্জন করেছে।
তথ্যপ্রযুক্তিবিষয়ক সেমিনারে বুয়েটের অধ্যাপক মো. সাইদুর রহমান, জাহাঙ্গীরনগর বিশ্ববিদ্যালয়ের অধ্যাপক আল-আমিন ভূঁইয়া এবং চুয়েটের কম্পিউটার প্রকৌশল বিভাগের সহকারী অধ্যাপক মীর মু. সাক্বী গবেষণাপত্র উপস্থাপন করেন। শিক্ষার্থীদের পেশাবিষয়ক পরামর্শ দেন হোয়াই টেকনোলজি (বাংলাদেশ) লিমিটেডের কর্মকর্তারা।
হার্ডওয়্যার ও সফটওয়্যার প্রদর্শনীতে সিএনসি রাউটার মডেল তৈরির জন্য প্রথম পুরস্কার পান চুয়েটের যন্ত্রকৌশল বিভাগের ছাত্র সৈয়দ আবু নাহিয়ান। এ ছাড়া স্বয়ংক্রিয় দরজার মডেল তৈরি করে তিনি দ্বিতীয় পুরস্কারও লাভ করেন। পানির কল নিয়ন্ত্রণব্যবস্থা তৈরির জন্য তৃতীয় পুরস্কার পান যন্ত্রকৌশল বিভাগের মাসুদ।
উত্সবের শেষে ছিল সাংস্কৃতিক অনুষ্ঠান। এতে গান পরিবেশন করে ব্যান্ডদল সোলস। — কাউসার মো. নূরুন্নবী, চুয়েট প্রতিনিধি
</doc>
<doc>
কম্পিউটার সিটির মেলা আজ শেষ হচ্ছে

| তারিখ: ০৬-০২-২০১০

ঢাকার বিসিএস কম্পিউটার সিটির জমজমাট মেলা আজ শেষ হচ্ছে। সিটিআইটি ২০১০ নামের ১০ দিনের এ মেলার শেষ দিনে আজ সমাপনী অনুষ্ঠানের আয়োজন করা হয়েছে। অনুষ্ঠানে দেশের তথ্যপ্রযুক্তি খাতে অবদান রাখার জন্য আজীবন সম্মাননাও দেওয়া হবে।
মেলার শেষ ভাগে বৃহস্পতি ও শুক্রবার ছিল দর্শকদের ভিড়। ছুটির দিনে মেলা ছিল দর্শকে পরিপূর্ণ। গতকাল সকালে মেলার কেন্দ্রীয় মঞ্চে অনুষ্ঠিত হয়েছে শিশুদের চিত্রাঙ্কন প্রতিযোগিতা। নানা আয়োজনের মধ্যেও প্রযুক্তিপণ্য দেখা ও কেনা যে মেলার মূল ব্যাপার, তার প্রমাণ প্রতিদিনই পাওয়া গেছে। কম্পিউটারের পাশাপাশি নানা রকমের পণ্যে দর্শকদের আগ্রহ দেখা গেছে। গতকাল মেলা ঘুরে দেখা যায়, নতুন প্রযুক্তির প্রজেক্টর, স্পিকার আর টিভি কার্ড এসেছে। কম্পিউটার সোর্স লিমিটেড এভার মিডিয়া টিভি কার্ডে দিচ্ছে বিশেষ ছাড়। রায়ানস কম্পিউটার ৩০ হাজার টাকায় দিচ্ছে থ্রিএম ব্র্যান্ডের পকেট প্রজেক্টর। স্মার্ট টেকনোলজিস মেলায় ডিলাক্স ব্র্যান্ডের নতুন স্পিকারে দিচ্ছে উপহার। এ ছাড়া উচ্চপ্রযুক্তির বিভিন্ন ব্র্যান্ডের টিভি কার্ডে রয়েছে নগদ মূল্যছাড়।
রিশিত কম্পিউটার্স লিমিটেড হিটাচি, ভিউসনিক, ভিভিটেকসহ বিভিন্ন ব্র্যান্ডের প্রজেক্টরে দিচ্ছে বিশেষ ছাড়। রিশিত কম্পিউটার্সে ৬৫০ টাকায় ক্রিয়েটিভের দুটি স্পিকার এবং বিশেষ মূল্যে পাওয়া যাবে টিভি কার্ড। ফ্লোরা লিমিটেডে এপসনের প্রজেক্টর পাওয়া যাচ্ছে।
আজ শেষ দিনেও মেলা সকাল ১০টা থেকে সন্ধ্যা ৭টা পর্যন্ত খোলা থাকবে। মেলায় প্রবেশ টিকিটের দাম ১০ টাকা। তবে শিক্ষার্থী ও প্রতিবন্ধীদের কোনো টিকিট লাগবে না। —নুরুন্নবী হাছিব ও বাদল খান
</doc>
<doc>
জামালপুরের গ্রামে নতুন তথ্যকেন্দ্র চালু

| তারিখ: ০৬-০২-২০১০

জামালপুর সদর উপজেলার রশিদপুর ইউনিয়নের তুলসীপুর গ্রামে ‘জীবন তথ্যকুটির’ নামের একটি তথ্যকেন্দ্র (টেলিসেন্টার) চালু হয়েছে। গ্রামীণফোন ও সোশ্যাল ডেভেলপমেন্ট ফাউন্ডেশন (এসডিএফ) যৌথভাবে এটি চালু করেছে। সদর উপজেলার সহকারী কমিশনার (ভূমি) আবদুল ওয়াদুদ এ তথ্যকেন্দ্রের উদ্বোধন করেন।
জীবন তথ্যকুটির গ্রামীণফোনের স্থানীয় তথ্যকেন্দ্র বা কমিউনিটি ইনফরমেশন সেন্টার (সিআইসি) হিসেবে কাজ করবে। গ্রামের সাধারণ মানুষ এখান থেকে স্বল্পমূল্যে ইন্টারনেটের মাধ্যমে দেশে-বিদেশে তাদের আপনজনের সঙ্গে ই-মেইল আদান-প্রদান ও ভিডিও সম্মেলন করতে পারবে। এ ছাড়া এতে ডিজিটাল ছবি তোলা এবং কম্পিউটারে লেখালেখির সুযোগও থাকবে।
উদ্বোধনী অনুষ্ঠানে এসডিএফের জেলা দলনেতা জহুরুল হক উপস্থিত ছিলেন। গ্রামীণফোনের প্রতিনিধি রাফেত হোসাইন প্রথম আলোকে বলেন, এটি গ্রামীণফোনের কোনো বাণিজ্যিক কেন্দ্র নয়।
গ্রামীণফোন টানা এক বছর বিনা মূল্যে এ কেন্দ্রে ইন্টারনেটসহ অন্যান্য কারিগরি সহায়তা দেবে। —মোস্তফা মনজু, জামালপুর প্রতিনিধি
</doc>
<doc>
জানানো হলো চলতি বছরে আসুসের পরিকল্পনা

| তারিখ: ০৬-০২-২০১০

চলতি বছর বাংলাদেশের প্রযুক্তির বাজার নিয়ে আসুসের পরিকল্পনা, বিপণন-কৌশল ও বাস্তবায়ন নিয়ে বৃহস্পতিবার এক মতবিনিময় সভার আয়োজন করে পরিবেশক গ্লোবাল ব্র্যান্ড প্রাইভেট লিমিটেড। সভায় আসুসের বিভিন্ন বিষয় তুলে ধরেন আসুসটেক কম্পিউটার ইনকরপোরেটেডের আঞ্চলিক পরিচালক এরিক অও। তিনি চলতি বছরে আসুসের পরিকল্পনা, বাংলাদেশের প্রযুক্তি বাজারে আসুসের অবস্থানের উন্নয়নে প্রয়োজনীয় পদক্ষেপ, বিশ্বব্যাপী আসুসের বর্তমান অবস্থাসহ বিভিন্ন বিষয়ে আলোচনা করেন।
সভায় জানানো হয়, চলতি বছরে আসুসের যেসব পণ্য বাজারে আসবে, সেসবের মধ্যে থাকবে পরিবেশ-বান্ধব সবুজ প্রযুক্তি, উচ্চসুবিধাসম্পন্ন অডিও-ভিডিও, থ্রিডি প্রযুক্তির সুবিধাসহ গেম, ব্যাম্বো সিরিজের ল্যাপটপ ইত্যাদি। পাশাপাশি থাকছে ই-টপ সিরিজের বিভিন্ন কম্পিউটার ও ই-সিরিজের কিবোর্ডসহ নানা পণ্য।
সভায় উপস্থিত ছিলেন গ্লোবালের চেয়ারম্যান এ এস এম আবদুল ফাত্তাহ, ব্যবস্থাপনা পরিচালক রফিকুল আনোয়ার, পরিচালক জসিম উদ্দিন খন্দকার, আসুস বাংলাদেশের কান্ট্রি ম্যানেজার মহিউদ্দিন আহমেদ প্রমুখ। একই দিন বিকেলে বিসিএস কম্পিউটার সিটিতে আয়োজিত এক অনুষ্ঠানে বাংলাদেশের গ্রাহকদের জন্য এসএমএসের মাধ্যমে আসুস পণ্যের তথ্যসেবা চালু করা হয়। এর ফলে যেকোনো মোবাইল ফোন থেকে আসুস লিখে নির্দিষ্ট পণ্যের প্রথম দুই অক্ষর (নোটবুকের জন্য NB) ২৫৮০ নম্বরে এসএমএস করলে বিস্তারিত জানতে পারবেন গ্রাহকেরা। এ সুবিধা আরও নানা ধরনের পণ্যের ক্ষেত্রে বাড়ানো হবে বলে জানানো হয়। —নিজস্ব প্রতিবেদক
</doc>
<doc>
বিজ্ঞান মেলায় বিনা মূল্যে ইন্টারনেট

| তারিখ: ০৬-০২-২০১০

পঞ্চগড়ের বিজ্ঞান মেলায় বিনা মূল্যে ইন্টারনেট ব্যবহারের সুযোগ দিচ্ছে প্রথম আলো বন্ধুসভা।
৩১তম জাতীয় বিজ্ঞান এবং তথ্য ও যোগাযোগপ্রযুক্তি সপ্তাহের অংশ হিসেবে গত বৃহস্পতিবার পঞ্চগড়ে শুরু হয়েছে তিন দিনের এ বিজ্ঞান মেলা। পঞ্চগড়ের শহীদ মুক্তিযোদ্ধা স্মৃতিস্তম্ভ চত্বরে এ মেলার উদ্বোধন করেন বিজ্ঞান এবং তথ্য ও যোগাযোগপ্রযুক্তি প্রতিমন্ত্রী ইয়াফেস ওসমান।
মেলায় আসা দশনার্থীদের জন্য প্রথম আলো বন্ধুসভার স্টলে বিনা মূল্যে ই-মেইল আদান-প্রদান ও ই-মেইল ঠিকানা খোলার ব্যবস্থা রাখা হয়েছে। আজ এ মেলা শেষ হচ্ছে। —পঞ্চগড় প্রতিনিধি
</doc>
<doc>
প্রতিবেদন
স্কুল নয়, বাড়ির কম্পিউটারই বেশি প্রিয়

| তারিখ: ০৬-০২-২০১০

শিক্ষার্থীরা বাড়িতে যেভাবে কম্পিউটার ব্যবহার করে, স্কুলে সেভাবে নয়। শিক্ষার্থীরা তাদের স্কুলের পড়ালেখার কাজটি বাড়ির কম্পিউটারেই করতে বেশি পছন্দ করে। তারা প্রতিদিন স্কুলে কম্পিউটার ব্যবহার করে না। সম্প্রতি যুক্তরাজ্যে পরিচালিত এক জরিপের ফলাফল থেকে এ তথ্য পাওয়া গেছে। শীর্ষ সফটওয়্যার নির্মাতা প্রতিষ্ঠান মাইক্রোসফট এ জরিপ চালায়।
জরিপে দেখা গেছে, যুক্তরাজ্যের মাধ্যমিক পর্যায়ের শিক্ষার্থীদের ৩৭ শতাংশ প্রতিদিন লেখাপড়ার কাজে বাড়ির কম্পিউটার ব্যবহার করে। ৩০ শতাংশ শিক্ষার্থী স্কুলের কম্পিউটার ব্যবহার করে। পড়ালেখার জন্য বাড়ির কম্পিউটারের ব্যবহার দিন দিন বৃদ্ধি পাচ্ছে। মাধ্যমিক পর্যায়ের শিক্ষার্থীদের যাদের বয়স ১১ থেকে ১৮ বছরের মধ্যে, তাদের ৯০ শতাংশ স্কুলের পড়ালেখার কাজে সপ্তাহে অন্তত একবার বাড়ির কম্পিউটার ব্যবহার করে। এদের এক-তৃতীয়াংশের বেশি পড়ালেখার কাজে প্রতিদিন বাড়ির কম্পিউটার ব্যবহার করে। বাড়ির কম্পিউটার ব্যবহারে শিক্ষার্থীরা অনেক বেশি সাচ্ছন্দ্য বোধ করে।
যুক্তরাজ্যের ৫১২টি পরিবারের শিশুদের ওপর এই জরিপ চালানো হয়। জরিপের ফলাফলে খুশি হতে পারেনি যুক্তরাজ্যের অনেকেই। তাদের আশঙ্কা, এতে ডিজিটাল বিভাজনের সৃষ্টি হবে। সচ্ছল পরিবারের শিশুরা বাড়িতে কম্পিউটার ব্যবহারের সুযোগ পাওয়ায় যেসব শিশু বাড়িতে কম্পিউটার ব্যবহারের সুযোগ পায় না, তাদের চেয়ে এগিয়ে থাকবে পড়ালেখার কাজ ছাড়াও শিশুরা বাড়ির কম্পিউটারে গেম খেলা থাকে। অনেক বাবা-মা মনে করেন, এতে শিশুর মানসিক বিকাশ ঘটছে। তাঁদের মতে বই-খাতা-কলমের মতো কম্পিউটারও শিক্ষার্থীদের জন্য অত্যাবশ্যকীয় একটি উপকরণ। মাইক্রোসফটের কর্মকর্তা রে ফ্লেমিং বলেন, বাড়িতে বেশি কম্পিউটারের ব্যবহার এটাই প্রমাণ করে যে স্কুলের কম্পিউটার ব্যবহারে সীমাবদ্ধতা রয়েছে।
—বিবিসি অবলম্বনে রোকেয়া রহমান
</doc>
<doc>
উৎসবে মেতে শেষহলো কম্পিউটার সিটি মেলা

| তারিখ: ০৭-০২-২০১০

শুরু থেকে শেষ পর্যন্ত প্রযুক্তিপ্রেমীদের আগ্রহ আর জমজমাট বিকিকিনির মধ্য দিয়ে শেষ হলো বিসিএস কম্পিউটার সিটির উৎসবমুখর মেলা। সিটিআইটি ২০১০ নামের এ মেলা শেষ হয় গতকাল শনিবার রাত আটটায়। গতকাল শেষ দিনে ছিল দর্শকদের তুমুল ভিড়। মেলার শেষ মুহূর্তেও ছিল বিভিন্ন প্রতিষ্ঠানের মূল্য ছাড় ও পুরস্কার অফারের সুযোগ। প্রযুক্তিপ্রেমীরা শেষ মুহূর্তের সুযোগ নিতে কিনে নিয়েছেন নানা ধরনের প্রযুক্তিপণ্য।
মেলার শেষ আয়োজন হিসেবে সন্ধ্যায় অনুষ্ঠিত হয় সমাপনী অনুষ্ঠান। এতে তত্ত্বাবধায়ক সরকারের সাবেক উপদেষ্টা হোসেন জিল্লুর রহমান বলেন, নানা রকম মেলার মধ্যে তথ্যপ্রযুক্তি মেলা হচ্ছে অন্যতম, যেখানে তরুন থেকে শুরু করে সব বয়সী দর্শকদের সমাগম ঘটে। অ্যাসোসিয়েশন ফর এশিয়ান-ওশেনিয়ান কম্পিউটিং ইন্ড্রাস্ট্রিস অর্গানাইজেশনের (অ্যাসোসিও) উপসভাপতি আবদুল্লাহ এইচ কাফী তথ্যপ্রযুক্তি বিশেষায়িত সেবা নিয়ে মেলার আয়োজন করার আহ্বান জানান।অনুষ্ঠানে বক্তৃতা করেন বিসিএস কম্পিউটার সিটির সভাপতি মজিবুর রহমান এবং সাধারণ সম্পাদক এ এস এম আবদুল মুক্তাদির।
অনুষ্ঠানে দেশের তথ্যপ্রযুক্তি খাতে বিশেষঅবদান রাখার জন্য বাংলাদেশ অ্যাসোসিয়েশন অব সফটওয়্যার অ্যান্ড ইনফরমেশন সার্ভিসেসের সভাপতি (বেসিস) হাবিবুল্লাহ এন করিম ও গ্লোবাল ব্র্যান্ড প্রা. লিমিটেডের চেয়ারম্যান এ এস এম আব্দুল ফাত্তাহকে আজীবন সম্মাননা দেওয়া হয়। তথ্যপ্রযুক্তি সাংবাদিকতায় অবদানের জন্য প্রথম আলোর উপ-ফিচার সম্পাদক পল্লব মোহাইমেনকেও বিশেষসম্মাননা দেওয়া হয়। গত শুক্রবার মেলায় অনুষ্ঠিত হয় শিশু চিত্রাংকন প্রতিযোগিতা। এতে বিজয়ী হয়েছে গ্রুপ এ-তে প্রথম তাওসিফ মারুফ, দ্বিতীয় ফাইরুজ জামান এবং তৃতীয় মোবাশ্বের রহমান; গ্রুপ বি-তে প্রথম এ এস এম সুফিয়ান, দ্বিতীয় রিফাহ তাসনীম এবং তৃতীয় হয়েছে আমরিন শাহরিয়ার এবং গ্রুপ সি-তে প্রথম সাদিয়া সুলতানা, দ্বিতীয় মো. নাসিম আহমেদ এবং তৃতীয় হয়েছে মোবাশ্বের আহমেদ। প্রতিবন্ধী খুদে আঁকিয়েদের মধ্যে বিশেষ পুরস্কার পেয়েছেআসিফ হাসান এবং আরিফ হাসান।
এছাড়া স্যামসাং ডিজিটাল ছবি তোলার প্রতিযোগিতায় এ বিভাগে প্রথম মমতাজ আক্তার, দ্বিতীয় মোঃ রায়হানুল হক এবং তৃতীয় হয়েছেন নুরুন্নবী শেখ। গ্রুপ-বিতে প্রথম শেখ মহিন উদ্দিন, দ্বিতীয় খন্দকার আসাদ উজ-জামান ও তৃতীয় হয়েছেন হুমায়ন কবির সিকদার।
মেলার পর আজ বিসিএস কম্পিউটার সিটি বন্ধ থাকছে। কাল থেকে যথারিতি খোলা থাকবে। —নুরুন্নবী হাছিব ও বাদল খান
</doc>
<doc>
১০ ফেব্রুয়ারি থেকে ঢাকায় সফটওয়্যার মেলা

| তারিখ: ০৭-০২-২০১০

দেশের সফটওয়্যার ও তথ্যপ্রযুক্তি খাতের সবচেয়ে বড় মেলা ‘বেসিস সফট এক্সপো ২০১০’ শুরু হচ্ছে আগামী ১০ ফেব্রুয়ারি থেকে।বাংলাদেশ অ্যাসোসিয়েশন অব সফটওয়্যার অ্যান্ড ইনফরমেশন সার্ভিস (বেসিস) আয়োজিত এ মেলা চলবে রাজধানীর বঙ্গবন্ধু আন্তর্জাতিক সম্মেলন কেন্দ্রে।
গতকাল শনিবার ঢাকায় আয়োজিত এক সংবাদ সম্মেলনে মেলার বিস্তারিত জানানো হয়।
এ সফটওয়্যার মেলার এবারের স্লোগান হচ্ছে ‘ডিজিটাল বাংলাদেশ ইন অ্যাকশন’।
সম্মেলনে মেলার বিভিন্ন তথ্য তুলে ধরেন বেসিসের সভাপতি হাবিবুল্লাহ এন করিম। তিনি জানান, তথ্যপ্রযুক্তিসংক্রান্ত তথ্য, এর উন্নয়ন ও সম্ভাবনার কথা তুলে ধরা হবে এ মেলায়। তথ্যপ্রযুক্তির সেরা ব্যবহারকারীদের পুরস্কৃত করা হবে। তরুণদের উদ্ভাবিত তথ্যপ্রযুক্তির প্রকল্পের প্রদর্শনী ও পুরস্কার প্রদান অনুষ্ঠান অনুষ্ঠিত হবে।
সংবাদ সম্মেলনে উপস্থিত ছিলেন মেলার প্লাটিনাম পৃষ্ঠপোষক গ্রামীণফোনের অতিরিক্ত মহাব্যবস্থাপক মামুন হাশমি, গোল্ড পৃষ্ঠপোষক রিভ সিস্টেমসের প্রধান নির্বাহী রেজাউল হাসান, বেসিসের মহাসচিব নাহিদ আহমেদ, কোষাধ্যক্ষ ফারহানা এ রহমানসহ অনেকে।
আউটসোর্সিং, ইন্টারনেট, ব্যবসা-বাণিজ্য, আইসিটিসহ ছয়টি অঞ্চলে ভাগ করা হয়েছে এবারের মেলাকে। মেলায় ১৫০টির মতো স্টল থাকবে। দেশ-বিদেশের প্রায় ২০০ প্রতিষ্ঠান এতে অংশ নেবে। প্রদর্শনীর পাশাপাশি চলবে সম্মেলন। এবারের মেলায় ২০টির বেশি সেমিনারের আয়োজন করা হয়েছে।
প্রতিদিন সকাল ১০টা থেকে রাত আটটা পর্যন্ত চলবে এ মেলা। বিকেল পাঁচটা পর্যন্ত শিক্ষার্থীরা বিনা মূল্যে প্রবেশ করতে পারবে। এ ছাড়া এসএমএসের মাধ্যমে মেলায় প্রবেশের টিকিট পাওয়া যাবে।
যেকোনো গ্রামীণফোন নম্বর থেকে BASIS লিখে ২৭৭৭ নম্বরে পাঠাতে হবে। মেলার প্রবেশমূল্য ২০ টাকা। বরাবরের মতো এবারও এ মেলায় দেশিসফটওয়্যার ও তথ্যপ্রযুক্তি সেবাখাতকে তুলে ধরা হবে। —তৌহিদা শিরোপা
</doc>
<doc>
আপডেট
এবার বাড়ছে মনিটরের দাম

| তারিখ: ০৭-০২-২০১০

র্যামের দাম তো মাসখানেক ধরে বেড়েই চলেছে। এবার বাড়ল মনিটরের দাম। প্রায় সব ব্র্যান্ডের মনিটরে গড়ে ২০০ টাকা করে দাম বেড়েছে। বাকি সব যন্ত্রাংশের দাম অপরিবর্তিত রয়েছে। গতকাল শনিবারপাওয়া যন্ত্রাংশের দাম নিচে দেওয়া হলো—
প্রসেসর: ইন্টেল কোর আই ৭ (২.৮ গি.হা.) ২৫০০০ টাকা, ইন্টেল কোর আই ৫ (২.৬ গি.হা.) ১৬০০০ টাকা, ইন্টেল কিউ ৯৫০৫ (২.৮৩ গি.হা.) ১৭৫০০ টাকা, ইন্টেল সেলেরন ১.৮ গি.হা. ২৮০০ টাকা। ইন্টেল পেন্টিয়াম ডুয়েল কোর ২.৬ গি.হা. ৫৭০০ টাকা। পেন্টিয়াম ডুয়েল কোর ই ৫২০০ ২.৫ গি.হা. ৫২০০ টাকা। কোর টু কোয়াড কিউ ৯৪০০ ২.৬৬ গি.হা. ১৫৫০০ টাকা; কোর টু কোয়াড ২.৬৬ গি. হা. (৬ মে.বা. ক্যাশ) কিউ ৯৪০০ ১৫৫০০ টাকা। ৮৪০০ ২.৬৬ গি.হা. ১৩৪০০ টাকা।ইন্টেল কোর টু ডুয়ো ২.৮ গি.হা. ই ৮২০০ ১৩২০০ টাকা। ইন্টেল কোর টু ডুয়ো ই ৭৫০০ ২.৯৩ গি.হা. ৮৮০০ টাকা। মাদারবোর্ড: ইন্টেল ডিপি ৫৫ ডব্লিউবি এলজিএ ১১৫৬ (ডিডিআরএ) ১০০০০ টাকা। গিগাবাইট ৫৫ ডব্লিউবি ৯,০০০ টাকা। ইন্টেল ডিজি ৪৫আইডি ৮২০০ টাকা। ডিজি ৪১আরকিউ ৪৯০০ টাকা। ৪১টিওয়াই ৫৬০০ টাকা। ইন্টেল ৪৩এনবি ৬৭০০ টাকা। আসুস জি ৩১ ৩৯০০ টাকা। ফক্সকন জি৩১ ৩৩০০ টাকা। র্যাম: ২ গি.বা. ডিডিআর ২ (৮০০-) ২৮০০ টাকা। ১ গি.বা. ডিডিআর টু ১৭০০ টাকা; ১ গি.বা. ডিডিআর টুইনমস ২ গি.বা. ডিডিআর ৩ ২০০০ টাকা। ৪২০০ টাকা। হার্ডডিস্ক ড্রাইভ: ১৬০ গি.বা. (৭২০০ আরপিএম) ২৮০০ টাকা। ৩২০ গি.বা. ৩২০০ টাকা। ৫০০ গি.বা. ৪১০০ টাকা। ১ টেরাবাইট ৬৮৫০ টাকা। পেনড্রাইভ: ২ গি.বা. ৫০০ টাকা; ৪ গি.বা. ৯০০ টাকা; ৮ গি.বা. ১৩০০ টাকা। এলসিডি মনিটর: ফিলিপস ১৮.র্৫র্ ৮৭০০ টাকা; ডেল ১র্৭র্ ৮১০০ টাকা। স্যামসাং ১৮.র্৫র্ ৮৫০০ টাকা। এলজি ২১.র্৫র্ ১১৭০০ টাকা। এইচপি ১৮.র্৫র্ ৮৫০০ টাকা। স্যামসাং ২র্২র্ ১৩৭০০ টাকা, বেনকিউ ২১.র্৫র্ ১১৭০০ টাকা। গ্রাফিকস কার্ড: গিগাবাইট জিভি ১ গি.বা. ৯৫০০ জিটি ৪৬৫০ টাকা। গিগাবাইট পিসিআই এক্সপ্রেস ১ গি.বা. ৯৫০০ জিটি ৪৪০০ টাকা। স্যাফায়ার (এইচডি ৪৮৩০) ৫১২ মে.বা. ৮৫০০, এ২০ ৪৩৫০ ১ গি.বা. ৪৩৫০ টাকা। পিসিআই এক্সপ্রেস ৪৫৫০ এইচডি ৫১২ মে.বা. ৪৭০০ টাকা, এক্সএফএস এক্সপ্রেস ১ গি.বা জিএফ ৯৪০০ জিটি ৪৩০০ টাকা। ফক্সকন জিফোর্স পিসিআই ১০,৫০০ টাকা। ডিভিডি রাইটার/রি-রাইটার: সামসাং ৫২x২৪x৫২এক্স ২২০০ টাকা এবং আসুস ৫২x৩২x৫২এক্স ২২০০ টাকা, সনি ডিভিডি-আরডব্লিউ ২১০০ টাকা।ডিভিডি-রম ড্রাইভ: আসুস ১৮এক্স ১,৪০০ টাকা, ১,৩৫০ টাকা এবং বেনকিউ ১৬এক্স ১৩০০ টাকা। কমবো ড্রাইভ: সনি ১৫৫০, বেনকিউ ১৭৫০ টাকা। কেসিং: ১৫০০ থেকে ২২০০ টাকা। মাউস: ১০০ থেকে ৯০০ টাকা। কিবোর্ড: সাধারণ ২৫০ থেকে ৩৫০ টাকা। মাল্টিমিডিয়া ৬০০ টাকা। স্পিকার: ক্রিয়েটিভ ইনস্পায়ার (৫: ১) ৫৩০০ টাকা, (৭: ১) ৯৮০০ টাকা, (৪: ১) ৪০০০ টাকা, (২: ১) ২৭০০ টাকা। মাইক্রোল্যাব (২: ১) ১৭০০ থেকে ১৮০০ টাকা, (৫: ১) ৪৫০০ টাকা, ক্রিয়েটিভ এসবিএস (এ৩০০) ২৫০০ টাকা। জিপিআরএস মডেম: আসুস ইউএসবিটি ৭১০০ টাকা, মবিডাটা ৩৫০০ টাকা (ইউএসবি)। হ্যান (ইউএসবি) ৩২০০ টাকা। টিভিকার্ড: এভারমিডিয়া এক্সটারনাল (ইউএসবি) ৪০০০ টাকা ও ইন্টারনাল ২৮০০ টাকা, গেডমি (ইউএসবি) টিভিকার্ড ২৫০০, রিয়ালভিউ এক্সটারনাল (এলসিডি) ২০০০ টাকা ও গেড মি (এলসিডি) ২০০০ টাকা। প্রিন্টার: ক্যানন পিক্সমা আইপি ১৯৮০ ২৯০০ টাকা, এইচপি ১৩৬০ ডেস্কজেট ২৭০০ টাকা, লেক্সমার্ক জেট ১৩২০ ৩০০০ টাকা, এপসন সি ৫৯ ৩৩০০ টাকা, এইচপিসি ১০০৫, ৮৫০০ টাকা; লেক্সমার্ক ই ১২০এন ৭০০০ টাকা, ব্রাদার এইচএল ২১৪০-৭৫০০ টাকা, এমএফসি ৭৩৪০ থেকে ২৩৫০০ টাকা। —সংগ্রহ: মহিম আজিম
এখানে শুধু যন্ত্রাংশের দাম দেওয়া হয়েছে। পুরো কম্পিউটার কেনার ক্ষেত্রে যন্ত্রাংশ সংযোজন খরচ ও সার্ভিস চার্জ যুক্ত হবে।
</doc>
<doc>
আবারও নতুনরূপে ফেসবুক

| তারিখ: ০৮-০২-২০

৪ ফেব্রুয়ারি ছিল ফেসবুকের জন্মদিন। ছয় বছরে পা দিল ইন্টারনেটে সামাজিক যোগাযোগের সবচেয়ে জনপ্রিয় এই ওয়েবসাইটটি।জন্মদিনে তাদের সাইটের নকশায় আবারও কিছু বদল নিয়ে এসেছে ফেসবুক। তবে এখনই ফেসবুকে পরিবর্তনগুলো দেখা যাচ্ছে না। বিভিন্ন দেশের গ্রাহকদের কাছে ধীরে ধীরে এ বদলগুলো তুলে ধরবে ফেসবুক।
নতুন নকশায় বিভিন্ন প্রোগ্রাম ও গেমকে প্রাধান্য দেওয়া হয়েছে। এর আগেকার বিভিন্ন পরিবর্তন নিয়ে ব্যবহারকারীদের মধ্যে কিছু অসন্তোষ থাকলেও ফেসবুক জানায়, মাসের পর মাস জরিপ ও গ্রাহকদের মতামতের ওপর ভিত্তি করেই এ ধরনের বদল আনা হচ্ছে।ফেসবুকের সর্বশেষ নকশায় ফ্রেন্ড রিকোয়েস্ট, মেসেজ ও কমেন্ট নোটিফিকেশনগুলো ছড়িয়ে-ছিটিয়ে থাকছে না, বরং সবগুলোকে ওয়েব পেইজের ওপরের দিকে দেখা যাবে। সেই সঙ্গে যুক্ত হবে তথ্য খোঁজার বাড়তি সুবিধা।
মাইক্রোসফট করপোরেশনের কারিগরি সহায়তায় পরিচালিত ফেসবুকের ‘সার্চ’ অংশ থেকে এখন দরকারি লিংকের বাইরে আরও কিছু অ্যাপ্লিকেশন দেখা যাবে। ফেসবুকে তথ্য খোঁজার ফলাফলের (সার্চ রেজাল্ট) পাতায় আগে মাইক্রোসফট নিয়ন্ত্রিত যে ছবিসহ বিজ্ঞাপন দেওয়া হতো, সেগুলো এখন শুধু লেখার (টেক্সট) আকারে দেখা যাবে। এখানকার গ্রাফিক্যাল বিজ্ঞাপনগুলো সরাসরি চলে যাবে ফেসবুকের নিয়ন্ত্রণে।
ফেসবুকের চ্যাটেও বেশ কিছু নতুন সুবিধা যুক্ত হচ্ছে। যাদের সঙ্গে হরহামেশাই চ্যাট হয়, সেসব বন্ধু ফেসবুকে অনলাইনে আসামাত্রই তাদের ছবি বিনা ক্লিকেই দেখা যাবে নিজের ফেসবুক পাতায়। বন্ধুদের সঙ্গে গেম খেলার আরও সহজ ব্যবস্থা যুক্ত হচ্ছে প্রত্যেকের অ্যাকাউন্টের প্রথম পাতায়ই। —এপি অবলম্বনে জাবেদ সুলতান
</doc>
<doc>
দিনাজপুরে বক্তারা
ডিজিটাল বাংলাদেশ গড়তে রাজনৈতিক নেতৃত্বের সংকট কাটাতে হবে

| তারিখ: ০৮-০২-২০১০

বাংলাদেশের মানুষ বিশ্বের যেকোনো দেশের মানুষের চেয়ে মেধা ও প্রজ্ঞায় কম নয়। কিন্তু আমাদের সবচেয়ে বড় সংকট রাজনৈতিক নেতৃত্ব। এ সংকট কাটিয়ে উঠতে পারলে ডিজিটাল বাংলাদেশ দ্রুত বাস্তবায়ন সম্ভব। গত শনিবার সন্ধ্যায় দিনাজপুর শিশু একাডেমী মিলনায়তনে ‘ডিজিটাল বাংলাদেশ বিনির্মাণে ডিপ্লোমা প্রকৌশলীদের ভূমিকা’ শীর্ষক সেমিনারে প্রধান বক্তা হিসেবে এসব কথা বলেন বাংলাদেশ কম্পিউটার সমিতির সভাপতি মোস্তাফা জব্বার। তিনি বলেন, দেশে আড়াই কোটি শিক্ষিত বেকার আছেন। কোনো ক্ষেত্রেই কাজে লাগছেন না তাঁরা, কারণ আধুনিক তথ্যপ্রযুক্তির সঙ্গে তাঁদের কোনো সংশ্লিষ্টতা নেই।
সেমিনারে প্রধান অতিথির বক্তব্যে ভূমি প্রতিমন্ত্রী মোস্তাফিজুর রহমান বলেন, দেশকে উন্নয়নের ধারায় এগিয়ে নিতে ডিজিটাল বাংলাদেশ গড়তে হবে। সেমিনারে বক্তৃতা করেন হাজী মোহাম্মদ দানেশ বিজ্ঞান ও প্রযুক্তি বিশ্ববিদ্যালয়ের উপাচার্য এম আফজাল হোসেন, দিনাজপুর-১ আসনের সাংসদ মনোরঞ্জন শীল গোপাল, ইনস্টিটিউশন অব ডিপ্লোমা ইঞ্জিনিয়ার্স বাংলাদেশের সাধারণ সম্পাদক মো. নজরুল ইসলাম প্রমুখ। ইনস্টিটিউশন অব ডিপ্লোমা ইঞ্জিনিয়ার্স বাংলাদেশ দিনাজপুর জেলা শাখা আয়োজিত এ সেমিনারে সভাপতিত্ব করেন সংগঠনের জেলা সভাপতি দিনাজপুর গণপূর্ত বিভাগের উপ-বিভাগীয় প্রকৌশলী আফসার আলী সরদার।
—দিনাজপুর অফিস
</doc>
<doc>
বইমেলায় বাংলা সাহিত্যের ডিজিটাল বই

| তারিখ: ০৮-০২-২০১০

বাংলা সাহিত্যের কালজয়ী বইগুলোর ডিজিটাল সংস্করণ প্রকাশের উদ্যোগ নিয়েছে আনন্দ কম্পিউটার্স, চলন্তিকা বইঘর, ডেটা সলিউশন্স এবং কম্পিউটার গ্রাফিক্স অ্যান্ড ডিজাইন লিমিটেড। এ চারটি প্রতিষ্ঠানের যৌথ উদ্যোগে প্রতিষ্ঠিত হয়েছে ‘আনন্দ চলন্তিকা লিমিটেড’। প্রতিষ্ঠানটি ডিজিটাল মাধ্যমে প্রকাশ করেছে রবীন্দ্র রচনাবলি, শরত্ রচনাবলি, বঙ্কিম রচনাবলি, জীবনানন্দ রচনাবলি ও সুকান্ত রচনাবলি। এসব রচনাবলির ডিজিটাল বইয়ের প্রথম সংস্করণ শুধু লেখার (টেক্সট) আকারে প্রকাশ করা হয়েছে, যা থেকে যেকোনো সময় নির্দিষ্ট কিছু অংশ প্রিন্ট নেওয়া যাবে। এমনকি নিজের কম্পিউটারে কপি করেও পড়া যাবে। বাংলা একাডেমী আয়োজিত অমর একুশে গ্রন্থমেলা ২০১০-এ বাংলাদেশ কম্পিউটার সমিতির স্টলে এখন ৪০০ টাকায় পাওয়া যাচ্ছে এই পাঁচটি রচনাবলির ডিজিটাল বই।
ডিজিটাল বই প্রকল্পের তত্ত্বাবধান করছেন বাংলাদেশ কম্পিউটার সমিতির সভাপতি মোস্তাফা জব্বার। তিনি জানান, পরবর্তী প্রকাশনায় থাকছে ঈশ্বরচন্দ্র বিদ্যাসাগর, মাইকেল মধুসূদন দত্ত, সুকুমার রায়, উপেন্দ্রকিশোর রায় চৌধুরী, আলাওল ও মীর মশাররফ হোসেন রচনাবলি, চর্যাপদ, ময়মনসিংহ গীতিকাসহ আরও গুরুত্বপূর্ণ কিছু বই। —বিজ্ঞপ্তি
</doc>
<doc>
সিটিআইটি ২০১০
গাড়ি পেল ৫৩১৯৬ নম্বর কুপন

| তারিখ: ০৮-০২-২০১০

ঢাকার বিসিএস কম্পিউটার সিটিতে সদ্যসমাপ্ত কম্পিউটার মেলার প্রবেশ টিকিটের র্যাফল ড্র করা হয়েছে । গত শনিবার রাতে সিটিআইটি ২০১০ নামের এ মেলার সমাপনী আয়োজনে অনুষ্ঠিত ড্রতে প্রথম পুরস্কার গাড়ি পেয়েছে ৫৩১৯৬ নম্বর কুপন। বিজয়ী অন্য নম্বরগুলো হচ্ছে দ্বিতীয় পুরস্কার একটি ল্যাপটপ কম্পিউটার ১৫৮৩৮, তৃতীয় একটি ডেস্কটপ কম্পিউটার ২৬৮২৮, চতুর্থ ও পঞ্চম পুরস্কার একটি করে ডিজিটাল ক্যামেরা ৬২৫৩৬ ও ৫১৪৮, ষষ্ঠ ও সপ্তম পুরস্কার একটি করে ডিজিটাল ফটোফ্রেম ৭৫০২২ ও ১৬৯৮১, অষ্টম পুরস্কার একটি ওয়াইম্যাক্স মডেম ৪৫৪৫৮, নবম পুরস্কার একটি এজ মডেম ৭২১১৫ এবং দশম পুরস্কার টিভিকার্ড ৪৬৭৫৯। —নুরুন্নবী হাছিব
</doc>
<doc>
খুলনায় কম্পিউটার সোর্স

| তারিখ: ০৮-০২-২০১০

শিল্পনগর খুলনায় নতুন শাখা চালু করেছে কম্পিউটার সোর্স লিমিটেড। শিববাড়ি মোড় এলাকায় এ শাখার উদ্বোধন করেন কম্পিউটার সোর্সের বিক্রয় পরিচালক এ ইউ খান। এ সময় তিনি বলেন, কম্পিউটার সোর্সের মূল উদ্দেশ্য হলো প্রযুক্তির সব সুযোগ-সুবিধা দেশের প্রতিটি অঞ্চলের মানুষের কাছে আরও সহজলভ্য করা। উদ্বোধন উপলক্ষে আগামী সাত দিন কম্পিউটার সোর্সের খুলনা শাখায় কম্পিউটার উত্সবের আয়োজন করা হয়েছে। উত্সবে প্রতিটি কম্পিউটার পণ্যে বিশেষ মূল্যছাড়ের পাশাপাশি উপহারও রয়েছে। —বিজ্ঞপ্তি
</doc>
<doc>
টিপস
মুঠোফোনে এইজ অব এম্পায়ার

| তারিখ: ০৮-০২-২০১০

বহুল পরিচিত ও জনপ্রিয় একটি কৌশলগত গেম হলো ‘এইজ অব এম্পায়ার’। এ সিরিজের প্রতিটা গেমই ছিল ব্যবসায়িকভাবেও অত্যন্ত সফল। এ গেমগুলো চাইলেআপনার মুঠোফোনে খেলতে পারবেন। তবে শর্ত একটাই, মুঠোফোনটি হতে হবে জাভাসমর্থিত। গেমটি বিনামূল্যে ইন্টারনেট থেকে নামিয়ে ইনস্টল করে খেলা যাবে।তবে মুঠোফোনে ‘জয়স্টিক’ থাকলে খেলে মজা পাবেন।গেমটি বিনামূল্যে নামিয়ে নিন wap.waptrick.com ঠিকানার ওয়াপসাইট থেকে।
</doc>
<doc>
চীনে হ্যাকার প্রশিক্ষণওয়েবসাইট বন্ধ

| তারিখ: ০৯-০২-২০১০

চীনের হুবেই প্রদেশের পুলিশ সে দেশের সবচেয়ে বড় হ্যাকার প্রশিক্ষণ ওয়েবসাইট বন্ধ করে দিয়েছে এবং এর তিনজন কর্মকর্তাকে গ্রেপ্তার করেছে।
ব্ল্যাক হক সেফটিনেট নামের ওই ওয়েবসাইটে কীভাবে সাইবার হামলা চালানো হয় এবং এ থেকে বাঁচার উপায় সম্পর্কে লোকজনকে প্রশিক্ষণ দেওয়া হতো। এ ছাড়া ক্ষতিকর সফটওয়্যার বিক্রি করত প্রতিষ্ঠানটি। গতকাল সোমবার চীনের রাষ্ট্রীয় বার্তা সংস্থা সিনহুয়া এ কথা জানায়। চীন থেকে সুসংগঠিতভাবে সাইবার হামলা চালানোর ঘটনা বেড়েছে—এমন অভিযোগ যখন আসছে, তখনই এই হ্যাকার প্রশিক্ষণের প্রতিষ্ঠান বন্ধ করে দেওয়ার খবর প্রকাশিত হলো।
যুক্তরাষ্ট্র তার দেশে সাইবার হামলার জন্য চীনকে দায়ী করে আসছে। এরই প্রেক্ষাপটে গত মাসে গুগল চীনের সাইবার মার্কেট থেকে বেরিয়ে যাওয়ার হুমকি দেয়। দ্য লিগ্যাল ডেইলি নামের একটি পত্রিকা জানায়, গত নভেম্বর মাসে ব্ল্যাক হক সেফটি নেট বন্ধ করে দেওয়া হয়। এ ছাড়া পুলিশ ওই প্রতিষ্ঠানের ১৭ লাখ ইউয়ানেরও বেশি সম্পদ জব্দ করে এবং নয়টি ওয়েব সার্ভার, পাঁচটি কম্পিউটার ও একটি গাড়ি বাজেয়াপ্ত করে।
ব্ল্যাক হক সেফটিনেট ২০০৫ সালে প্রতিষ্ঠিত হয়। এর প্রধান কার্যালয় হেনান প্রদেশের উচাং শহরে। ব্ল্যাক হক সেফটি নেট লোকজনের আর্থিক অ্যাকাউন্ট কীভাবে হ্যাক করতে হয় এবং অন্যান্য গুরুত্বপূর্ণ তথ্য চুরি করতে হয়, তা শেখাত। এসব শেখানোর জন্য প্রশিক্ষণার্থীদের কাছ থেকে ১০০ থেকে দুই হাজার ইউয়ান নেওয়া হতো। —এএফপি ও বিবিসি অবলম্বনে রোকেয়া রহমান
</doc>
<doc>
মাসব্যাপী বিনা মূল্যে ভোট দেওয়ার সুযোগ

| তারিখ: ০৯-০২-২০১০

ঢাকার সোহরাওয়ার্দী উদ্যানে পর্যটন মেলায় সাইবার ক্যাফে ওনার্স অ্যাসোসিয়েশন অব বাংলাদেশ (কোয়াব) প্রাকৃতিক সপ্তাশ্চর্য নির্বাচনে সুন্দরবনের পক্ষে মাসব্যাপী বিনা মূল্যে ভোট দেওয়ার ব্যবস্থা করেছে। গত ২ ফেব্রুয়ারি বেসামরিক বিমান পরিবহন ও পর্যটনমন্ত্রী জি এম কাদের কোয়াবের স্টলে এই ভোট কার্যক্রম উদ্বোধন করেন। এ সময় বাংলাদেশ পর্যটন করপোরেশনের চেয়ারম্যান হেমায়েত উদ্দিন তালুকদার, কোয়াবের সভাপতি জহিরুল হোসেন, জ্যেষ্ঠ সহসভাপতি আশফাক উদ্দিন মামুনসহ অনেকে উপস্থিত ছিলেন।খবর বিজ্ঞপ্তির।
এদিকে কোয়াবের সদস্য ২৫০টিরও বেশি সাইবার ক্যাফেতে ২০০৭ সাল থেকে প্রাকৃতিক সপ্তাশ্চর্য নির্বাচনে বিনা মূল্যে ভোট দেওয়ার সুবিধা দেওয়া হচ্ছে।
প্রাকৃতিক সপ্তাশ্চর্য নির্বাচনের চূড়ান্ত পর্বে সুন্দরবনকে ভোট দিতে হবে www.new7wonders.com ঠিকানার ওয়েবসাইট থেকে।
</doc>
<doc>
বিডিটিপসে লেখক পরিচিতি

| তারিখ: ০৯-০২-২০১০

বিডিটিপস ওয়েবসাইটে নিবন্ধিত ব্যবহারকারীদের পরিচিতি (প্রোফাইল) প্রকাশের সুযোগ দেওয়া হচ্ছে। নিবন্ধিত অন্য ব্যবহারকারীদের বন্ধু করার অনুরোধও পাঠাতে পারবেন। এ সাইটে পেশা, প্রযুক্তি, ভ্রমণ ও অন্যান্য বিষয়ের তথ্য রয়েছে এবং প্রতিদিনই তথ্য যোগ হচ্ছে। সাইটটির ঠিকানা: www.bdtips.com। —বিজ্ঞপ্তি
</doc>
<doc>
প্রকল্পভিত্তিক ওয়েব ডিজাইন প্রশিক্ষণ

| তারিখ: ০৯-০২-২০১০

আইবিসিএস-প্রাইম্যাক্স সফটওয়্যার (বাংলাদেশ) লিমিটেডে প্রকল্পভিত্তিক পিএইচপি কোর্সে ভর্তি চলছে। এতে বাস্তবধর্মী প্রকল্প শেখানো হবে। পিএইচপি ছাড়াও অ্যাজাক্স, জে কোয়েরি এবং অবজেক্ট ওরিয়েন্টেড কৌশলের ওপর বিশেষ জোর দেওয়া হবে। ফোন: ০১৮২৩২১০৭৫০। —বিজ্ঞপ্তি
</doc>
<doc>
কম্পিউটারনিয়ন্ত্রিত ব্যবসায় প্রশিক্ষণ

| তারিখ: ০৯-০২-২০১০

আইবি করপোরেশন পরিচালিত কম্পিউটারনিয়ন্ত্রিত ব্যবসায় পরিচালনায় প্রশিক্ষণ কর্মসূচির পরবর্তী ব্যাচের ক্লাস ফেব্রুয়ারির প্রথম সপ্তাহে। এতে হিসাবরক্ষণ ও ক্রয়-বিক্রয় ব্যবস্থাপনা, পণ্য ব্যবস্থাপনা, এল/সি ও সম্পদ ব্যবস্থাপনা, উত্পাদন প্রক্রিয়া ইত্যাদি শেখানো হবে। ফোন: ০১৫৫২৩৭৫৫৫৩। —বিজ্ঞপ্তি
</doc>
</doc>
কম্পিউটার প্রশিক্ষণ

| তারিখ: ০৯-০২-২০১০

আন্তর্জাতিক ইসলামী বিশ্ববিদ্যালয় চট্টগ্রামে কম্পিউটার হার্ডওয়্যার ও সফটওয়্যার প্রশিক্ষণ কোর্সে ভর্তি চলছে। চাকরিজীবীদের কাজে লাগে এমন সব প্রোগ্রাম শেখানো হবে। নিবন্ধনের শেষ তারিখ ১৫ ফেব্রুয়ারি। ফোন: ০১৭৩১২৭১০৪৬। —বিজ্ঞপ্তি
</doc>
<doc>
এলজির নতুন মনিটর

| তারিখ: ০৯-০২-২০১০

গ্লোবাল ব্র্যান্ড (প্রা.) লিমিটেড বাজারে এনেছে এলজির নতুন এলসিডি মনিটর। ডব্লিউ২০৪৩টি মডেলের ২০ ইঞ্চি প্রশস্ত পর্দার এই মনিটর বৈদ্যুতিক শক্তির অপচয় কম করে এবং খরচ বাঁচায়। এটি ১৬০০ন্৯০০ রেজ্যুলেশন ছবি দেখায়। এতে ডিভিআই-ডি, ডি-সাব সংযোগ সুবিধা আছে। দাম সাড়ে নয় হাজার টাকা। —বিজ্ঞপ্তি
</doc>
<doc>
ব্যবস্থাপনার নানা সফটওয়্যার

| তারিখ: ০৯-০২-২০১০

নোয়াখালীতে সফটওয়্যার ইনফরমেশন টেকনোলজি লিমিটেড হিসাবরক্ষণ, বেতনভাতা, মানবসম্পদ, হাসপাতাল, তৈরি পোশাকশিল্প, স্কুল-কলেজ-বিশ্ববিদ্যালয় ব্যবস্থাপনার সফটওয়্যার বানিয়েছে।
এছাড়াও এনজিও পরিচালনার সফটওয়্যার তৈরি করেছে প্রতিষ্ঠানটি।এখন এসবে ছাড় দেওয়া হচ্ছে।ফোন: ০১৫৫৪-৩২১৭৮৪।
—বিজ্ঞপ্তি
</doc>
<doc>
ভারতের তথ্যপ্রযুক্তি শিল্প আবার চাঙ্গা হচ্ছে

| তারিখ: ০৯-০২-২০১০

বিশ্ব আর্থিক মন্দার ধাক্কা কাটিয়ে এখন ভারতের তথ্যপ্রযুক্তি শিল্প আবার চাঙ্গা হয়ে উঠছে। গত দেড় বছরে বিশ্ব আর্থিক মন্দার জেরে ভারতের তথ্যপ্রযুক্তি শিল্পে যেভাবে বন্ধ হয়ে গিয়েছিল নিয়োগ, চলেছিল কর্মী ছাঁটাই অভিযান—সে অবস্থায় এখন পরিবর্তন হচ্ছে। ইতিমধ্যে টিসিএস ও ইনফোফিসের মতো বৃহত্ তথ্যপ্রযুক্তি প্রতিষ্ঠান আর্থিক মন্দা কাটিয়ে নিয়োগ করেছে প্রচুর কর্মী ।
ভারতের সর্ববৃহত্ তথ্যপ্রযুক্তি সংস্থা টিসিএস বা টাটা কনসালটেন্সি সার্ভিসেস গত অক্টোবর থেকে ডিসেম্বর—এই তিন মাসে ২১ হাজার কর্মী নিয়োগ করেছে। অন্যদিকে ইনফোসিসও ২৪ হাজার কর্মী নিয়োগের সিদ্ধান্ত নিয়েছে।
টিসিএসের মুখ্য নিয়োগ কর্মকর্তা অজয় মুখোপাধ্যায় বলেছেন, আগামী এক বছরের মধ্যে তাঁদের সংস্থায় কর্মী সংখ্যা সর্বোচ্চ পর্যায়ে নিয়ে যাওয়া হবে। ভারতীয় সফটওয়ার ও তথ্যপ্রযুক্তি সেবার চাহিদা থাকায় অন্যান্য প্রতিষ্ঠানও কর্মী নিয়োগের উদ্যোগ নিয়েছে। —অমর সাহা, কলকাতা
</doc>
<doc>
প্রতিবেদন
মাইক্রোসফটের পুরোনো সমস্যার সমাধান

| তারিখ: ০৯-০২-২০১০

অপারেটিং সিস্টেম উইন্ডোজের ১৭ বছরের পুরোনো একটি প্রোগ্রামিং ত্রুটি (বাগ) সম্প্রতি দূর করেছে এর নির্মাতা মাইক্রোসফট করপোরেশন। উইন্ডোজের সর্বশেষ নিরাপত্তা হালনাগাদে সমস্যার সমাধানটি যুক্ত হয়েছে। চলতি মাসে ডস অপারেটিং সিস্টেমে সমস্যাটির সমাধান হতে যাচ্ছে।
সর্বপ্রথম উইন্ডোজ এনটি ৩.১ সংস্করণে এ ত্রুটি ছিল। উইন্ডোজের নিয়মিত নিরাপত্তা হালনাগাদ (আপডেট) প্রায় ২৫টি সমস্যা সমাধান করতে পারলেও পাঁচটিকে বিশেষ সংকটময় বলে উল্লেখ করা হয়েছে। গত মাসের শুরুতে উইন্ডোজের এ সমস্যাটি চিহ্নিত করেন জনপ্রিয় সার্চ ইঞ্জিন গুগলের নিরাপত্তা গবেষক তাভিস ওরমেন্ডে। ১৭ বছর আগের এই ত্রুটি পরবর্তীকালের উইন্ডোজ এক্সপি, উইন্ডোজ সার্ভার ২০০৩ ও ২০০৪, উইন্ডোজ ভিসতা এবং সর্বশেষ বাজারে আসা উইন্ডোজ ৭-এও ছিল। চলতি মাসের নিরাপত্তা সমাধানটি এ ত্রুটি দূর করেছে।এই সমাধান উইন্ডোজচালিত কম্পিউটারকে সমস্যামুক্তভাবে চলতে সাহায্য করবে বলে জানা গেছে।
মাইক্রোসফটের এবারের নিরাপত্তা হালনাগাদটি বিশেষভাবে এগিয়ে রয়েছে। কারণ এর আগে এমন গুরুত্বপূর্ণ কোনো হালনাগাদ ছাড়েনি মাইক্রোসফট। ‘আউট অব ব্যান্ড’ নামের সর্বশেষ হালনাগাদটি গুরুত্বপূর্ণ আক্রমণ থেকে ইন্টারনেট এক্সপ্লোরারসহ অন্য প্রোগ্রামগুলোকেও রক্ষা করবে। এ ধরনের সমস্যাগুলো খুঁজে বের করে বিভিন্ন সময় সাইবার আক্রমণ হচ্ছে। চীনে গুগলে আক্রমণের বিষয়টিও এমনই একটি সমস্যা থেকে হয়েছে বলে জানা গেছে। মাইক্রোসফটের পক্ষ থেকে বলা হয়েছে, এখন থেকে ব্যবহারকারীদের জন্য নিরাপত্তা বুলেটিন বের করা হবে, যাতে ভবিষ্যতে এ ধরনের সমস্যার সমাধান সহজ হয়। প্রযুক্তিনিরাপত্তা গবেষকদের মতে, এ ধরনের সমস্যাগুলো যত দ্রুত সম্ভব সমাধানের ব্যাপারে বড় উদ্যোগ নিতে হবে এবং এ ব্যাপারগুলোর দিকে বিশেষভাবে লক্ষ রাখতে হবে।—বিবিসি অবলম্বনে নুরুন্নবী হাছিব
</doc>
<doc>
আজ থেকে ঢাকায় সফটওয়্যার মেলা

| তারিখ: ১০-০২-২০১০

আজ থেকে ঢাকায় শুরু হচ্ছে সফটওয়্যার ও তথ্যপ্রযুক্তি সেবা খাতের সবচেয়ে বড় মেলা ‘বেসিস সফটএক্সপো-২০১০’। বাংলাদেশ অ্যাসোসিয়েশন অব সফটওয়্যার অ্যান্ড ইনফরমেশন সার্ভিসেসের (বেসিস) আয়োজনে বঙ্গবন্ধু আন্তর্জাতিক সম্মেলন কেন্দ্রে এ মেলা চলবে ১৪ ফেব্রুয়ারি পর্যন্ত।
‘ডিজিটাল বাংলাদেশ ইন অ্যাকশন’ স্লোগান নিয়ে এবারের মেলায় দুই শতাধিক সফটওয়্যার ও তথ্যপ্রযুক্তি সেবাদাতা প্রতিষ্ঠান অংশ নিচ্ছে। আজ সকাল সাড়ে নয়টায় মেলার আনুুষ্ঠানিক উদ্বোধন হবে। বেসিসের সভাপতি হাবিবুল্লাহ এন করিম প্রথম আলোকে জানান, এবারের মেলায় বহুজাতিক সফটওয়্যার বিক্রেতা ও প্রযুক্তি প্রতিষ্ঠান, আন্তর্জাতিক প্রযুক্তি সংগঠন, দেশীয় সফটওয়্যার উন্নয়ন প্রতিষ্ঠান অংশ নেবে। বহুজাতিক ও দেশীয় প্রতিষ্ঠানের সফল তথ্যপ্রযুক্তি প্রকল্প, সরকারি প্রতিষ্ঠানগুলোর ই-গভর্নেন্স প্রকল্পসহ নানা কিছু মেলায় দেখানো হবে।
আনুষ্ঠানিক উদ্বোধনের পরই মেলা সবার জন্য উন্মুক্ত করে দেওয়া হবে। এবারের মেলায় থাকছে ১৫০টি স্টল ও প্যাভিলিয়ন। বরাবরের মতো এবারও প্রতিদিনের মেলায় থাকছে সেমিনার, কর্মশালা ও মতবিনিময় সভা। এ ছাড়া থাকছে তরুণদের উদ্ভাবিত প্রযুক্তি প্রকল্পের প্রদর্শনী, পুরস্কার এবং সিইও নাইট আয়োজন। পুরো মেলায় সব মিলিয়ে ১০টি সেমিনার থাকছে। যার মধ্যে রয়েছে বাংলাদেশে জলবায়ু পরিবর্তন রোধে তথ্যপ্রযুক্তি নীতিমালার ভূমিকা, ডিজিটাল বাংলাদেশের রোডম্যাপ, ই-কমার্সের জন্য ক্ষুদ্র ও মাঝারি শিল্পের প্রস্তুতি, প্রাসঙ্গিক সরকারি-বেসরকারি অংশীদারিত্বের মডেল, ইলেকট্রনিক লেনদেন ইত্যাদি।
বেসিসের কোষাধ্যক্ষ ফারহানা এ রহমান জানান, পুরো মেলায় ব্যবসায়িক সফটওয়্যার, আউটসোর্সিং, মোবাইল ফোন, বাংলা, ই-কমার্স, তথ্যপ্রযুক্তি শিক্ষাসহ বিভিন্ন অঞ্চলে স্টলগুলো থাকবে। এবারের মেলার একটি সেমিনারে ২০টিরও বেশিদেশের প্রতিনিধি উপস্থিত থাকবেন। প্রতিদিন সকাল ১০টা থেকে রাত আটটা পর্যন্ত মেলা খোলা থাকবে। মেলার প্রবেশমূল্য ২০ টাকা। তবে শিক্ষার্থীরা পরিচয়পত্র দেখিয়ে বিকেল পাঁচটা পর্যন্ত বিনামূল্যে মেলায় প্রবেশের সুযোগ পাবে। গ্রামীণফোনের মোবাইল ফোন থেকে BASIS লিখে ২৭৭৭ নম্বরে এসএমএস পাঠিয়ে প্রবেশ টিকিটের কোড নম্বর পাওয়া যাবে।
বেসিস সফটএক্সপোর প্লাটিনাম পৃষ্ঠপোষক গ্রামীণফোন এবং গোল্ড পৃষ্ঠপোষক হিসেবে আছে রিভ সিস্টেম। মেলার বিস্তারিত তথ্য www.softexpo.com.bd ঠিকানার ওয়েবসাইট থেকে জানা যাবে। —নুরুন্নবী চৌধুরী
</doc>
<doc>
আইআইইউসি ঢাকা ক্যাম্পাসে মুক্ত সফটওয়্যার কর্মশালা

| তারিখ: ১০-০২-২০১০

আন্তর্জাতিক ইসলামি বিশ্ববিদ্যালয় চট্টগ্রামের (আইআইইউসি) ঢাকা ক্যাম্পাসে সম্প্রতি মুক্ত সফটওয়্যার কর্মশালা অনুষ্ঠিত হয়েছে।আইআইইউসি ওপেন সোর্স নেটওয়ার্ক (আইআইইউসি-ওএসএন) ও বিশ্ববিদ্যালয়ের কম্পিউটার ক্লাব এর আয়োজন করে।
দিনব্যাপী এ কর্মশালার উদ্বোধন করেন আইআইইউসির কম্পিউটার বিজ্ঞান ও প্রকৌশল অনুষদের বিভাগীয় প্রধান সামসুল আলম। কর্মশালায় মুক্ত অপারেটিং সিস্টেম উবুন্টু ইনস্টল পদ্ধতি, ফাইল ব্যবস্থাপনা, যন্ত্র ব্যবস্থাপনা, ব্যবহার পদ্ধতি ব্যবস্থাপনা, উবুন্টুর সর্বশেষ সংস্করণ ৯.১০-এর পূর্ণাঙ্গ ইনস্টল ব্যবস্থাপনাসহ মুক্ত সফটওয়্যারের বিভিন্ন বিষয় শেখানো হয়। কর্মশালায় বিশ্ববিদ্যালয়ের বিভিন্ন বিভাগের শিক্ষার্থীরা অংশ নেন। কর্মশালা পরিচালনা করেন আইআইইউসি-ওএসএনের সদস্য মো. জাহেদ আলম, মো. জিয়াদ উদ্দিন ও মো. সিফাত রহমান। —প্রতিবেদক
</doc>
<doc>
ভালোবাসা দিবসে আড্ডাঘর

| তারিখ: ১০-০২-২০১০

ভালোবাসা দিবস উপলক্ষে বন্ধুত্বের ওয়েবসাইট আড্ডাঘর নতুন সাজে সেজেছে। এখন থেকে ফেসবুকের অনেক সুবিধা পাওয়া যাবে আড্ডাঘরে। এই সাইটের তথ্যভাণ্ডারের (ডেটাবেইস) গঠনে পরিবর্তন আনায় পুরোনো ব্যবহারকারীদের আবার সাইন-আপ করতে বলা হয়েছে। এই সাইট থেকে দেশের যেকোনো জায়গায় উপহার পাঠানো যাবে। এতে ভয়েস ও ভিডিও চ্যাট তো আছেই। সাইটটির ঠিকানা: www.addaghor.com। —বিজ্ঞপ্তি
</doc>
<doc>
স্যামসাং প্রিন্টারে বিশেষ সুবিধা

| তারিখ: ১০-০২-২০১০

স্মার্ট টেকনোলজিস (বিডি) লি. পরিবেশিত স্যামসাং প্রিন্টারে বিশেষ সুবিধা দেওয়া হচ্ছে। ‘স্ক্র্যাচ কার্ড ধামাকা’ নামের এ সুবিধায় প্রতিটি স্ক্র্যাচ কার্ডেই রয়েছে পুরস্কার। স্যামসাংয়ের যেকোনো লেজার প্রিন্টার কিনলে স্যামসাং স্লিম-ফিট টিভি, ডিজিটাল ক্যামেরা, মোবাইল ফোনসহ নানা পুরস্কার আছে। —বিজ্ঞপ্তি
</doc>
<doc>
প্রাকৃতিক সপ্তাশ্চর্য নির্বাচনে বিনা মূল্যে ভোট দেওয়ার সুযোগ

| তারিখ: ১০-০২-২০১০

ঢাকায় ভূঁইয়া কম্পিউটার্সের মালিবাগ শাখায় প্রাকৃতিক সপ্তাশ্চর্য নির্বাচনে সুন্দরবনকে বিনা মূল্যে ভোট দেওয়ার ব্যবস্থা করা হয়েছে। ১৬ থেকে ১৮ ফেব্রুয়ারি পর্যন্ত এই সুযোগ থাকবে। ফোন: ০১৭১৩৩৩০৪২৯। —বিজ্ঞপ্তি
</doc>
<doc>
মাইক্রোকন্ট্রোলারের প্রশিক্ষণ

| তারিখ: ১০-০২-২০১০

প্রোগ্রামেবল ডিভাইস গ্রুপ মাইক্রোকন্ট্রোলার প্রশিক্ষণের পরবর্তী ব্যাচ শুরু করছে আগামী ২৭ ফেব্রুয়ারি। এমবেডেড সিস্টেম, চিপ প্রোগ্রামিং, সিমুলেশন কৌশল ইত্যাদি কোর্সে শেখানা হবে।
এ কোর্সের মেয়াদ দুই মাস। ফোন: ০১৮১৯২৯৮৮১৫।
—বিজ্ঞপ্তি
</doc>
<doc>
হেল্পলাইন
পাওয়ার পয়েন্ট থেকে ভিডিও

| তারিখ: ১০-০২-২০১০

কোথাও কোনো উপস্থাপনা তুলে ধরতে এমএস পাওয়ার পয়েন্টের বিকল্প এখন আর নেই। এ সফটওয়্যারে উপস্থাপনাটি (প্রেজেন্টেশন) যে ফরম্যাটে রাখা হয়, তা সহজেই সম্পাদনা করা যায়। আর সেটি চালানোর জন্য সব সময়ই দরকার হয় বড় আকারের অফিস প্রোগ্রামগুলো। আবার যদি পাওয়ার পয়েন্ট দিয়ে তৈরি করা কোনো উপস্থাপনা টেলিভিশন বা মোবাইল ফোনে দেখানোর দরকার হয়, সে ক্ষেত্রে একে নির্দিষ্ট ধরনের ভিডিওতে পরিবর্তন করে নিতে হবে।
মনিটরে দেখা ছবি সংগ্রহ বা স্ক্রিন ক্যাপচার করার যেকোনো প্রোগ্রাম দিয়ে এই রূপান্তরের কাজটি করা যেতে পারে। তবে সে ক্ষেত্রে সমস্যা হলো, সম্পূর্ণ উপস্থাপনার প্রতিটি স্লাইড নির্দিষ্ট সময় অপেক্ষা করে পরিবর্তন করতে হবে। শেষ হয়ে গেলে বন্ধ করে এটি সম্পদনা করতে হবে। এই বিশাল কাজটি না করেও পাওয়ার পয়েন্টে তৈরি করা স্লাাইড থেকে সরাসরি ভিডিও ফাইল তৈরি করা যায়। ডিভিডি প্লেয়ার, আইপড বা মোবাইল ফোনের উপযোগী করে বিভিন্ন ভিডিও ফরম্যাটে সরাসরি রূপান্তর করা যায় পাওয়ার পয়েন্টের ফাইলকে।
রূপান্তরের কাজটি করা যাবে লিউও পাওয়ার পয়েন্ট টু ভিডিও কনভার্টার নামের একটি সফটওয়্যার দিয়ে। সফটওয়্যারটি পাওয়া যাবে www.leawo.com/powerpoint-video-converter ঠিকানার ওয়েবসাইটে।
রূপান্তর করার জন্য ফাইল যুক্ত করার পর প্রতিটি স্লাইড কতক্ষণ পরপর পরিবর্তন করা হবে, স্লাইডগুলো চলার সময় কোনো অডিও ফাইল ব্যবহার করা হবে কি না, তা নির্ধারণ করে দেওয়া যাবে। সফটওয়্যারটির বিশেষ বিশেষ সুবিধাগুলো হলো, পাওয়ার পয়েন্ট সফটওয়্যার দিয়ে তৈরি করা সব ফরম্যাট (pptx, ppt, ppsx, pps) এটি সমর্থন করে ভিডিও ফাইল হিসেবে রূপান্তর করা হলেও প্রেজেন্টেশনে ব্যবহার করা সব ধরনের এনিমেশন সঠিকভাবে সংরক্ষিত থাকবে। সঠিক অনুপাতে রূপান্তর করার ফলে ছোট বা বড় যেকোনো আকারে দেখার সময় ছবি অসামঞ্জস্যপূর্ণ দেখাবে না। পাওয়ার পয়েন্ট থেকে ভিডিও রূপান্তর করা ছাড়াও এই সফটওয়্যার দিয়ে অডিও ফাইল রূপান্তরের কাজও করা যাবে। —নাসির খান
</doc>
<doc>
প্রথম দিনে জমে উঠেছে বেসিস মেলা

| তারিখ: ১১-০২-২০১০

প্রথম দিন থেকেই জমে উঠেছে বেসিস সফটওয়্যার এক্সপো ২০১০। গতকাল বুধবার বঙ্গবন্ধু আন্তর্জাতিক সম্মেলন কেন্দ্রে উদ্বোধনের পর দর্শনার্থীদের জন্য খুলে দেওয়া হয় পাঁচ দিনের এই মেলা। দুপুরের পরই মেলার প্রতিটি স্টল ক্রেতা-দর্শনার্থীদের পদচারণে মুখরিত হয়।
মেলায় গিয়ে দেখা গেছে, প্রতিটি স্টলে নতুন সফটওয়্যার-পণ্য ও নিত্যনতুন প্রযুক্তির পণ্যে তরুণ দর্শনার্থীর আগ্রহ সবচেয়ে বেশি। মেলার আয়োজক অ্যাসোসিয়েশন অব সফটওয়্যার ইনফরমেশন সার্ভিসেসের (বেসিস) সভাপতি হাবিবুল্লাহ এন করিম বলেন, ‘আমরা চাচ্ছি, আমাদের এই সফটওয়্যার মেলা এ এলাকার মধ্যে সবচেয়ে বড় মেলা হোক। আমরা প্রতিবছর আমাদের মেলায় নতুন নতুন প্রযুক্তিপণ্য নিয়ে আসছি। তা মানুষের মাঝে তুলে ধরতে চাই এই মেলার মধ্য দিয়ে। আমরা দর্শনার্থীদের কথা চিন্তা করে এবারের মেলায় বিভিন্ন পণ্য তুলে ধরার চেষ্টা করেছি।’
এবারের মেলা সফটওয়্যার নির্মাতা প্রতিষ্ঠান, সংগঠন, ক্রেতা, তথ্যপ্রযুক্তি ভোক্তা, পরিকল্পনাকারীসহ সব শ্রেণীর মানুষের মিলনমেলায় পরিণত হয়েছে।
মেলায় ইউনাইটেড ইন্টারন্যাশনাল ইউনিভার্সিটির (ইউআইইউ) শিক্ষার্থীরা মেলায় তাঁদের বিভিন্ন প্রকল্প নিয়ে এসেছেন। মেলায় তাঁরা রোবোটিক হ্যান্ড প্রদর্শন করছেন। রোবটটি দিয়ে বিভিন্ন রঙের বস্তু এক স্থান থেকে আরেক স্থানে নিয়ে যেতে পারবে। এ ছাড়া তাঁরা দুটি গাড়ি প্রদর্শন করছেন। একটি গাড়ি নির্দিষ্ট পাতের ওপর দিয়ে চলতে পারে কোনো চালক ছাড়া, আরেকটি গাড়ি চলার সময় কোনো বাধা পেলে নিজে নিজে গতি পরিবর্তন করে অন্যদিকে যেতে পারে। ইউআইইউয়ের কম্পিউটার বিভাগের প্রভাষক ফিরোজ আহম্মেদ বলেন, ‘আমরা একটি ট্রাফিক সিগনাল-পদ্ধতি তৈরি করেছি, যা ব্যবহার করলে ঢাকার রাস্তায় যানজট অনেকাংশে কমানো যাবে।’
পুরো মেলায় তারহীন ওয়াই-ম্যাক্স প্রযুক্তির ইন্টারনেট দিচ্ছে বাংলালায়ন। ফলেবিনামূল্যে ইন্টারনেট ব্যবহার করার সুযোগ রয়েছে। মেলায় বিশেষছাড়ে ওয়াই-ম্যাক্স সংযোগ ও মডেম বিক্রি করছে বাংলালায়ন। মেলায় প্রবেশ মূল্য ২০ টাকা। তবে শিক্ষার্থীরা আইডি কার্ড দেখানোর মাধ্যমে বিকেল পাঁচটা পর্যন্ত বিনা মূল্যে মেলায় প্রবেশের সুযোগ পাবে। প্রতিদিনের মেলায় একাধিক সেমিনার অনুষ্ঠিত হবে। প্রতিদিন সকাল ১০টা থেকে রাত আটটা পর্যন্ত মেলা খোলা থাকবে। —বাদল খান
</doc>
<doc>
দেশের বাজারে ইন্টেলের তিনটি নতুন প্রসেসর

| তারিখ: ১১-০২-২০১০

বাংলাদেশের বাজারে এসেছে শীর্ষপ্রসেসর নির্মাতা ইন্টেলের নতুন তিনটি প্রসেসর। এগুলো হলো কোর আই ৭, কোর আই ৫ এবং কোর আই ৩। বাজারজাত করা উপলক্ষে গতকাল বুধবার ঢাকার একটি হোটেলে এক অনুষ্ঠানের আয়োজন করা হয়। এতে বক্তব্য দেন ইন্টেলের দক্ষিণ এশিয়ার বিপণন ও বিক্রয় পরিচালক সন্দ্বীপ আরোরা। তিনি বলেন, ইন্টেল সব সময়ই প্রযুক্তি ব্যবহারকারীদের সর্বোচ্চ সেবা দেওয়ার চেষ্টা চালিয়ে আসছে এবং বিশ্বব্যাপী এর জনপ্রিয়তা এ কথাই প্রমাণ করে। এরই ধারাবাহিকতায় প্রযুক্তি ব্যবহারকারীদের বিভিন্ন ক্ষেত্রে আরও দ্রুতগতির সেবা দেওয়ার লক্ষ্যে নতুন এই প্রসেসরগুলো বাজারে ছাড়া হয়েছে।
নতুন প্রসেসরগুলোর নানা দিক নিয়ে কথা বলেন ইন্টেল বাংলাদেশের কান্ট্রি ম্যানেজার জিয়া মঞ্জুর। তিনি বলেন, ইন্টেলের নতুন এ প্রসেসরগুলো আগের যেকোনো প্রসেসরের চেয়ে উচ্চগতির ও ক্ষমতাসম্পন্ন। এ প্রসেসরগুলো ব্যবহার করার ফলে কম্পিউটারে অনেক কাজ করা সত্ত্বেও এর গতি কমবে না। এ ছাড়া এ প্রসেসরগুলো উচ্চমানের গ্রফিকসের কাজ, দ্রুতগতিসম্পন্ন ভিডিও, ছবি ও মিউজিক ডাউনলোডের ক্ষেত্রে প্রচলিত প্রসেসরের তুলনায় দ্বিগুণ গতিসম্পন্ন। অনুষ্ঠানে আরও জানানো হয়, ইন্টেলের এসব প্রসেসর কম্পিউটারের প্রয়োজন অনুযায়ী তার কার্যক্ষমতা বাড়িয়ে দেবে, পাশাপাশি এই প্রসেসরগুলো অন্যান্য প্রসেসরের চেয়ে অনেক বেশি বিদ্যুত্সাশ্রয়ী।
অনুষ্ঠানের একপর্যায়ে সংগীতের তালে তালে নতুন এ পণ্যগুলো প্রদর্শন করা হয়। অনুষ্ঠানে আরও বক্তব্য দেন ইন্টেলের কারিগরি ব্যবস্থাপক মধ্যস্থ রঘুবি। —মোছাব্বের হোসেন
</doc>
<doc>
মাইক্রোনেটের নতুন রাউটার

| তারিখ: ১১-০২-২০১০

মাইক্রোনেটের এসপি৯১৬জিকেভি৩ মডেলের তারহীন ব্রডব্যান্ড রাউটার এনেছে গ্লোবাল ব্র্যান্ড (প্রা.) লিমিটেড। এতে রয়েছে চারটি ১০/১০০এম আরজে-৪৫ ল্যান পোর্ট এবং একটি ১০/১০০এম আরজে-৪৫ ওয়ান পোর্ট। এর মাধ্যমে শুধু একটি পাবলিক আইপি ঠিকানা ব্যবহার করে সর্বোচ্চ ২৫৩টি কম্পিউটারে ইন্টারনেট ব্যবহার করা যায়। এর দাম সাড়ে চার হাজার টাকা। —বিজ্ঞপ্তি
</doc>
<doc>
কম্পিউটার প্রশিক্ষণে ভর্তি

| তারিখ: ১১-০২-২০১০

সিলেটের ওসমানীনগর থানার তাজপুরে গ্রামীণফোন কমিউনিটি ইনফরমেশন সেন্টারের (সিআইসি) প্রশিক্ষণকেন্দ্রে কারিগরি শিক্ষাবোর্ডের ছয় মাস মেয়াদি কম্পিউটার অফিস এবং হার্ডওয়্যার ও নেটয়ার্কিং কোর্সে ভর্তি চলছে। নিবন্ধনের শেষ তারিখ ২০ ফেব্রুয়ারি। ফোন: ০১৭২৬৫৬২১২১। —বিজ্ঞপ্তি
<doc>
</doc>
প্রশিক্ষণ কোর্সে ভর্তি

| তারিখ: ১১-০২-২০১০

ড্যাফোডিল ইন্টারন্যাশনাল প্রফেশনাল ট্রেনিং ইনস্টিটিউটে (দীপ্তি) অ্যানিমেশন ও মাল্টিমিডিয়ায় ভর্তিচলছে। এ কোর্সের থাকছে—থ্রি-ডি এনিমেশন ও ভিজ্যুয়াল এফ/এক্স, আর্কিটেক্সারাল ভিজ্যুয়ালাইজেশন, থ্রি-ডি ম্যাক্স, মায়া, গ্রাফিক্স ডিজাইন, ভিডিও এডিটিং, অটোক্যাড এবং ইন্টেরিয়র ডিজাইন। ফোন: ০১৭১৩৪৯৩২৮৯। —বিজ্ঞপ্তি
</doc>
<doc>
নতুন সিএসএম পিসি

| তারিখ: ১১-০২-২০১০

ইন্টেল কোর আই-থ্রি প্রসেসরসহ নিজস্ব সিএসএম ব্র্যান্ডে নতুন ডেস্কটপ কম্পিউটার ছেড়েছে কম্পিউটার সোর্স। সিএসএম একুশে পিসি আই-থ্রি নামের এই কম্পিউটারে ইন্টেলের ২.৯৩ গিগাহার্টজ গতির কোর আই-থ্রি প্রসেস, ৩২০ গিগাবাইট হার্ডডিক্স রয়েছে। আরও আছে ২ গিগবাইট র্যাম, ডিভিডি রাইটার ও পিসিআই এক্সপ্রেস কার্ড। এর সঙ্গে ফিলিপ্স বা এইচপির ১৮.৫ ইঞ্চি এলসিডি মনিটর নেওয়া যাবে। এর দাম সাড়ে ৪৮ হাজার টাকা। ফেব্রুয়ারি মাসে সিএসএম পিসির সঙ্গে উপহার আছে। এই কম্পিউটারে তিন বছরের বিক্রয়োত্তর সেবা রয়েছে। —বিজ্ঞপ্তি
</doc>
<doc>
প্রতিবেদন
ই-লেনদেন সুবিধা পাওয়া যাবে শিগগিরই

| তারিখ: ১১-০২-২০১০

বঙ্গবন্ধু আন্তর্জাতিক সম্মেলনকেন্দ্রে শুরু হওয়া দেশের সর্ববৃহত্ সফটওয়্যার মেলা বেসিস সফটএক্সপো-২০১০-এ গতকাল বুধবার ‘নিউ বিজনেস অপরচুনিটি আফটার ওপেনিং দ্য ডিজিটাল পেমেন্ট’ শীর্ষক এক সেমিনার অনুষ্ঠিত হয়েছে। সেমিনারের প্রধান অতিথি বাংলাদেশ ব্যাংকের গভর্নর আতিউর রহমান বলেন, বাংলাদেশ ব্যংক ই-পেমেন্টের প্রকল্পটি গ্রহণ করেছে এবং এ ব্যাপারে বিশ্বব্যাংকের সহায়তা চাওয়া হয়েছে। আশা করা যায়, তারা সাহায্য করবে। যদি তারা সহযোগিতা না করে, বাংলাদেশ ব্যাংকের নিজের অর্থায়নে এ কাজটি সম্পন্ন করা হবে। সেমিনারে উপস্থিত ছিলেন বাংলাদেশ কৃষি ব্যাংকের চেয়ারম্যান খন্দকার ইব্রাহীম খালেদ, স্পিনোভিশন লিমিটেডের প্রধান নির্বাহী কর্মকর্তা টি আই এম নুরুল কবিরসহ অনেকে।
সেমিনারে মূল প্রবন্ধ উপস্থাপন করেন বিজ্ঞান এবং তথ্য ও যোগাযোগ প্রযুক্তি মন্ত্রণালয়ের পরামর্শক মুনির হাসান। তিনি ডিজিটাল পেমেন্ট সিস্টেম চালু হওয়ার আগে মোবাইল ফোন ও ইন্টারনেটের মাধ্যমে দেশে কীভাবে লেনদেন করা হতো সে বিষয়টি উপস্থাপন করেন এবং বর্তমানে চালু হওয়া এই পদ্ধতির সঙ্গে পার্থক্যগুলো তুলে ধরেন।
সেমিনারে বলা হয়, ই-লেনদেনের ব্যাপারটি কীভাবে আরও সহজ করা যায় এবং নতুনেরা কীভাবে এর মাধ্যমে উপকৃত হতে পারে, সে বিষয়টি জরুরি। ডিজিটাল এই পদ্ধতিটি সফলভাবে সম্পন্ন করার জন্য তথ্যপ্রযুক্তির মাধ্যমে এগিয়ে আসতে হবে। নতুন বেশ কিছু সম্ভাবনার কথাও তুলে ধরা হয় মূল প্রবন্ধে। সেমিনারে আরও বলা হয়, ডিসেম্বর মাসের মধ্যেই ই-পেমেন্ট সিস্টেমটি সম্পূর্ণরূপে উন্মুক্ত করা হবে। এর ফলে ইন্টারনেট বা মোবাইলের মাধ্যমে সব ধরনের ব্যবসাপ্রতিষ্ঠান, ব্যক্তিগত প্রয়োজন বা বিভিন্ন ধরনের বিল প্রদান ও কেনাকাটা করা যাবে। এ ধরনের লেনদেন করার জন্য নতুন উদ্যোক্তারা উপকৃত হবে। গ্রাম বা প্রত্যন্ত এলাকার লোকেরা সহজেই এটি ব্যবহার করতে পারবে। কিছু দিনের মধ্যে সোনালী ব্যাংক দেশে নতুন ১০ হাজার উদ্যোক্তাকে সহায়তা করবে। প্রতিটি ইউনিয়নে পাঁচজন করে বেকার যুবক একত্র হয়ে তাদের কাছ থেকে একসঙ্গে পাঁচ লাখ টাকা ঋণ নিতে পারবে। এই ঋণ দিয়ে তারা তথ্যপ্রযুক্তি সেবাদাতা প্রতিষ্ঠান গড়ে তুলতে পারবে।—নাসির খান
</doc>
<doc>
সফটওয়্যার মেলায় তরুণদের আগ্রহ

| তারিখ: ১৩-০২-২০১০

প্রযুক্তির অন্যান্য মেলার মতো কম্পিউটার সফটওয়্যার ও তথ্যপ্রযুক্তি সেবার মেলাতেও দেখা যাচ্ছে তরুণ প্রজন্মের ভিড়। ঢাকার বঙ্গবন্ধু আন্তর্জাতিক সম্মেলন কেন্দ্রে বেসিস সফটএক্সপো-২০১০ মেলার তৃতীয় দিন গতকাল শুক্রবার এমনটাই বোঝা গেল, মেলা প্রাঙ্গণ ঘুরে। মেলায় প্রতিটি প্যাভিলিয়ন ও স্টলে তথ্যপ্রযুক্তির সফটওয়্যারের সর্বশেষ প্রযুক্তি দেখতে ভিড় করছেন তরুণেরা।
মেলা ঘুরতে আসা বাংলাদেশপ্রকৌশল বিশ্ববিদ্যালয়ের শিক্ষার্থী তানবিন তাসলিম বলেন, ‘আমাদের হার্ডওয়্যার ও সফটওয়্যার দুই ক্ষেত্রেই সমান তালে এগিয়ে যেতে হবে। মেলায় এসেছি বাংলাদেশ সফটওয়্যারের ক্ষেত্রে কতটুকু এগিয়েছে, তা দেখার জন্য।’
বেসিসের কোষাধ্যক্ষ ফারহানা এ রহমান বলেন, ‘সাধারণ জনগণকে সফটওয়্যারের ক্ষেত্র সম্পর্কে জানাতে এ মেলা বড় ভূমিকা পালন করবে। আমরা সফটওয়্যারকে একটি শিল্প ও পণ্য হিসেবে সবার কাছে পরিচয় করিয়ে দিতে চাই। এই মেলা শিক্ষার্থী, প্রযুক্তিবিদ থেকে গৃহিণী সবার জন্য।’
এবারের মেলায় বিভিন্ন সফটওয়্যার প্রতিষ্ঠান সফটওয়্যার প্রদর্শন করছে। লিডস করপোরেশন লিমিটেড কয়েকটি সফটওয়্যার নিয়ে এসেছে। তারা ব্যাংক আলটিমাস নামে একটি সফটওয়্যার মেলায় এনেছে। এসএমএস, এটিএম বুথ, অনলাইন ব্যাংকিংপরিচালনা করা যাবে। এ ছাড়া পুঁজি বাজারে জন্য ‘ক্যাপিটাল মার্কেট’ নামে আরও একটি সফটওয়্যার এনেছে প্রতিষ্ঠানটি।যার মাধ্যমে ব্রোকার হাউস ও মার্চেন্ট ব্যাংকের কাজ করা যাবে। জীবনবীমার জন্য লাইফ ইনস্যুরেন্স নামে এবং ওষুধ ও খাদ্য উত্পাদনকারী প্রতিষ্ঠানের জন্য সেন্টার পয়েন্ট নামে দুটি সফটওয়্যার এনেছে লিডস। জেনুইটি সিস্টেমস মেলায় এনেছে সফট সুইস, মোবাইল ডায়ালার ও কল সেন্টারের সফটওয়্যার। এ ছাড়া মেলায় তারা এসএসএম কুইজ প্রতিযোগিতার মাধ্যমে প্রতি দুই ঘণ্টায় ১০০ জনকে পুরস্কার দিচ্ছে।
এ মেলা শেষহবে আগামীকালরোববার।মেলা খোলা থাকে সকাল ১০টা থেকে রাত আটটা পর্যন্ত। মেলায় প্রবেশ মূল্য ২০ টাকা। বিকেলপাঁচটা পর্যন্ত শিক্ষার্থীরা বিনামূল্যে মেলায় যেতে পারবেন। —বাদল খান
</doc>
<doc>
সেমিনারে বক্তারা
প্রযুক্তি ব্যবহারের মাধ্যমে কৃষিক্ষেত্রে উন্নয়ন সম্ভব

| তারিখ: ১৩-০২-২০১০

‘বর্তমানে আধুনিক পদ্ধতি কাজে লাগিয়ে প্রযুক্তি ব্যবহারের মাধ্যমে কৃষিক্ষেত্রে উন্নয়ন সম্ভব। আমাদের দেশের কৃষকেরা যথেষ্ট পরিশ্রমী এবং মেধাবী। তাদের কাছে প্রযুক্তিসুবিধা সহজে পৌঁছাতে পারলে কৃষি খাতের সার্বিক উন্নয়ন এগিয়ে যাবে।’ গত বৃহস্পতিবার কৃষিবিদদের চতুর্থ সম্মেলনে ‘ই-কৃষি: কৃষি খাতের উন্নয়নে নতুন অগ্রগতি’ শীর্ষক এক সেমিনারে বক্তারা এসব কথা বলেন।
সেমিনারে প্রধান অতিথি খাদ্য ও দুর্যোগ ব্যবস্থাপনা মন্ত্রী আব্দুর রাজ্জাক বলেন, ‘বর্তমান সময়ে প্রযুক্তি ব্যবহারের মাধ্যমে কৃষি ক্ষেত্রে সফলতা আসবে এবং কৃষকদের টিকে থাকতে সাহায্য করবে। আমাদের মেধাবী কৃষকেরা নানা রকম উদ্ভাবনীর মাধ্যমে কাজ করছেন। এর সঙ্গে প্রযুক্তিকে মিলিয়ে ভালো কিছু করা সম্ভব।’
বিজ্ঞান এবং তথ্য ও যোগাযোগপ্রযুক্তি প্রতিমন্ত্রী ইয়াফেস ওসমান, কৃষিবিষয়ক সংসদীয় কমিটির সদস্য আবদুল মান্নান, বাংলাদেশ কৃষি বিশ্ববিদ্যালয়ের অধ্যাপক সাঈদ উল হক চৌধুরী, কৃষি সম্প্রসারণ অধিদপ্তরের সাবেক পরিচালক শহীদুল ইসলাম ও উইন ইনকরপোরেটেডের প্রধান নির্বাহী কর্মকর্তা
কাশফিয়া আহমেদ সেমিনারে বক্তব্য দেন।
ঢাকার বাংলাদেশ কৃষিবিদ ইনস্টিটিউটে আয়োজিত এ সেমিনারে মূল প্রবন্ধ পড়েন কৃষি তথ্য সার্ভিসের (এআইএস) পরিচালক মো. নজরুল ইসলাম।
নজরুল ইসলাম ই-কৃষিকে এগিয়ে নিতে নানা ধরনের উদ্যোগের কথা, এর প্রয়োজনীয় বিভিন্ন দিকের কথা তুলে ধরেন।
বক্তারা ই-কৃষির প্রয়োজনীয়তার বিভিন্ন দিকের কথা তুলে ধরেন। কৃষিবিষয়ক গবেষণার ওপর জোর দেওয়ার পাশাপাশি গবেষণার ফলাফল নিয়ে একটি ওয়েবসাইট তৈরি এবং বাংলায় ই-কৃষির সুবিধা সহজে সবার কাছে পৌঁছানোর কথা বলা হয় এই সেমিনারে।
কম্পিউটার, ইন্টারনেট, মোবাইল ফোন—তথ্যপ্রযুক্তির নানারকম ব্যবহারে কৃষকের কাছে সঠিক সময়ে সঠিক তথ্য পৌঁছানো সম্ভব।আধুনিক কৃষি পদ্ধতির প্রয়োগ করাও সম্ভব বলেবক্তারা মনে করেন।কৃষির জন্য আরও বেশিওয়েবসাইট প্রকাশ করার কথাও বলেন তাঁরা।
—নুরুন্নবী চৌধুরী
</doc>
<doc>
চট্টগ্রামে শুরু হচ্ছে তথ্যপ্রযুক্তি মেলা

| তারিখ: ১৩-০২-২০১০

বন্দরনগর চট্টগ্রামে শুরু হচ্ছে তথ্যপ্রযুক্তি মেলা। ১৬ ফেব্রুয়ারি থেকে চট্টগ্রামের মুরাদপুরের উডল্যান্ড পার্কে শুরু হবে তিন দিনের এ মেলা। জুম চট্টগ্রাম আইসিটি ফেয়ার-২০১০ নামের এ মেলার আয়োজন করছে অনুষ্ঠান ব্যবস্থাপনা প্রতিষ্ঠান ইনপেস ম্যানেজমেন্ট সার্ভিসেস লিমিটেড। গত বৃহস্পতিবার ঢাকার একটি রেস্তোরাঁয় অনুষ্ঠিত সংবাদ সম্মেলনে এসব তথ্য জানানো হয়। এ সময় মেলার নানা দিক নিয়ে কথা বলেন ইনপেস ম্যানেজমেন্ট সার্ভিসেস লিমিটেডের ব্যবস্থাপনা পরিচালক কামরুল হাসান। তিনি জানান, তিন বছর ধরে চট্টগ্রামে এ মেলার আয়োজন হচ্ছে।
সংবাদ সম্মেলনে আরও জানানো হয়, এ মেলায় ৩০টি স্টলে অংশ নেবে বিভিন্ন প্রযুক্তি সেবাদাতা প্রতিষ্ঠান। মেলায় সিটিসেলের প্যাভিলিয়নে বিশেষ মূল্যে সিটিসেল জুম ইন্টারনেট সংযোগ কিনতে পাওয়া যাবে। মেলা প্রাঙ্গণে বিনা মূল্যে তারহীন উচ্চগতির ইন্টারনেট ব্যবহার করা যাবে। তথ্যপ্রযুক্তির এ মেলা প্রতিদিন সকাল ১০টা থেকে সন্ধ্যা আটটা পর্যন্ত খোলা থাকবে। মেলার প্রবেশমূল্য ধরা হয়েছে ১০ টাকা। তবে বিদ্যালয়ের শিক্ষার্থীরা বিনা মূল্যে মেলায় প্রবেশ করতে পারবে। সম্মেলনে আরও বক্তব্য দেন সিটিসেলের পরিচালক (কারিগরি এবং করপোরেট বিষয়াবলি) মাহফুজুর রহমান, পণ্য বিপণনের ব্যবস্থাপক শরীফ আবদুল্লাহ ফয়সাল। —মোছাব্বের হোসেন

ভালোবাসা দিবস নিয়ে ই-শপের বিশেষ আয়োজন
</doc>
<doc>
| তারিখ: ১৩-০২-২০১০

১৪ ফেব্রুয়ারি ভালোবাসা দিবস উপলক্ষে বিশেষ আয়োজন করেছে ইন্টারনেটে কেনাকাটার দোকান এটিএন ই-শপ (www.atneshop.com) এবং চ্যানেল আই শপ (www.channelishop.com)। এই দুটি ই-শপের মাধ্যমে প্রবসাী বাংলাদেশিরা তাঁদের প্রিয়জনদের নানারকম উপহার পাঠাতে পারবেন। প্রিয়জনদের জন্য কেক, ফুল, চকোলেট, শুভেচ্ছা কার্ড ইত্যাদি পাঠানো যাবে এই দুই ই-শপ থেকে। ই-কমার্সের এই দুই সাইট এক বছরের বেশি সময় ধরে অনলাইন কেনাকাটার সেবা দিয়ে আসছে। —বিজ্ঞপ্তি
</doc>
<doc>
প্রতিবেদন
গুগলের নতুন সেবা বাজ!

| তারিখ: ১৩-০২-২০১০

ইন্টারনেটে তথ্য খোঁজার জনপ্রিয় ওয়েব পোর্টাল (সার্চ ইঞ্জিন) গুগল সামাজিক যোগাযোগের ওয়েবসাইট ফেসবুক এবং তাত্ক্ষণিক উপস্থিতি প্রদানের জনপ্রিয় ওয়েবসাইট টুইটারের সুবিধা নিয়ে চালু করেছে নতুন সেবা। গুগল বাজ নামের এ সেবায় ফেসবুক ও টুইটারের মতো বিভিন্ন সুবিধা পাওয়া যাবে। তবে এর জন্য আলাদাভাবে কোনো নিবন্ধনের প্রয়োজন নেই। জিমেইল ব্যবহারকারীরা কোনো ধরনের নিবন্ধনের ঝামেলা ছাড়াই গুগলের নতুন এ সেবাটি গ্রহণ করতে পারবেন। জিমেইলের সঙ্গে যুক্ত গুগল বাজের মাধ্যমে টুইটারের তথ্য আপডেট, গুগলের ছবির ওয়েবসাইট পিকাসা অথবা ইয়াহু!র ফ্লিকার থেকে ছবি আদান-প্রদানসহ ভিডিও দেখার জনপ্রিয় ওয়েবসাইট ইউটিউবে ভিডিও আদান-প্রদানের সুবিধা পাওয়া যাবে। এ ক্ষেত্রে ব্যবহারকারী ইচ্ছা অনুযায়ী সরাসরি বন্ধুদের সঙ্গে কিংবা গোপনে তথ্য আদান-প্রদান করতে পারবেন।
গুগল বাজ শুরুর দিকে গুগল ব্যবহারকারীর তালিকায় থাকা সবাইকে স্বয়ংক্রিয়ভাবে বন্ধু হিসেবে নিয়ে নেবে। পরবর্তী সময়ে অন্যান্য সামাজিক যোগাযোগ সাইটের মতো বন্ধু খুঁজে নেওয়া যাবে। কম্পিউটারের পাশাপাশি গুগল বাজ মোবাইল ফোনেও ব্যবহার করা যাবে। মোবাইল ফোনের মুক্ত অপারেটিং সিস্টেম গুগল অ্যান্ড্রোয়েডসহ আইফোনেও গুগল বাজের সুবিধা পাওয়া যাবে। নতুন এ সেবার মাধ্যমে ফেসবুকসহ বিভিন্ন সামাজিক যোগাযোগ সাইটের সঙ্গে সরাসরি প্রতিযোগিতায় যুক্ত হলো গুগল।
বর্তমানে বিশ্বের ১৭ কোটি জিমেইল ব্যবহারকারী ইতিমধ্যে গুগলের নতুন এ সেবা পেয়েছেন এবং জিমেইলে ঢুকলেই স্বয়ংক্রিয়ভাবে লগ ইন হয়ে যাচ্ছে। ইতিমধ্যে জিমেইল ব্যবহারকারীরা ইনবক্সের নিচেই বাজ নামে আলাদা একটি অপশন পাচ্ছেন, যেখানে ক্লিক করে ব্যবহারকারী একই উইন্ডোতে জিমেইল এবং বাজ সেবাগুলো উপভোগ করতে পারবেন। —বিবিসি
</doc>
<doc>
আজ শেষ হচ্ছে সফটওয়্যার মেলা

| তারিখ: ১৪-০২-২০১০

দেশের সফটওয়্যার ও তথ্যপ্রযুক্তি সেবার সবচেয়ে বড় মেলা বেসিস সফটএক্সপো আজ রোববার শেষ হচ্ছে। যদিও গতকাল শনিবার রাতে আনুষ্ঠানিক সমাপ্তি ঘোষণা করা হয় এ আয়োজনের। ঢাকার বঙ্গবন্ধু আন্তর্জাতিক সম্মেলন কেন্দ্রে আজ শেষ দিনে মেলা খোলা থাকবে সকাল ১০টা থেকে রাত আটটা পর্যন্ত।
মেলায় দেশের তথ্যপ্রযুক্তি সেবা ও সফটওয়্যারের ব্যবসা খাতকে তুলে ধরার পাশাপাশি তরুণ সফটওয়্যার নির্মাতাদেরও অনুপ্রেরণা দেওয়া হয়। তরুণ প্রযুক্তিবিদদের জন্য আলাদা স্টলও আছে মেলায়। মেলা দেখতে আসা আহসান উল্লাহ বিজ্ঞান ও প্রযুক্তি বিশ্ববিদ্যালের কম্পিউটার বিজ্ঞান ও প্রকৌশল বিভাগ থেকে পাস করা সাকি রিজওয়ানা ও জুলকান বিনতে রশীদ বলেন, ‘সফটওয়্যার প্রতিষ্ঠানগুলো কী সফটওয়্যার বানাচ্ছে, এ ক্ষেত্রে কী কাজ করার সুযোগ আছে এবং আমরা কী সফটওয়্যার বানাতে পারি—এটা দেখতে মূলত মেলায় আসা।’
কমজগত ডট কম এবারের মেলার সবগুলো সেমিনার ইন্টারনেটে সরাসরি প্রচার করেছে। একই সঙ্গে সেমিনারগুলোর ভিডিও ধারণ করছে প্রতিষ্ঠানটি। পরে যদি কারও দরকার হয়, তবে সেমিনারের ভিডিও নামিয়ে (ডাউনলোড) নিয়ে দেখতে পারবে। কমজগত ডট কম বিয়ে, জম্মদিন ইত্যাদি অনুষ্ঠান ইন্টারনেটে সরাসরি প্রচার করার সেবাও দেয়।
বিভিন্ন তথ্যপ্রযুক্তি মাসিক ম্যাগাজিনের পুরোনো সংখ্যা ৩০ থেকে ৭০ শতাংশ ছাড়ে বিক্রি করা হচ্ছে মেলায়। মাসিক কমপিউটার বিচিত্রার স্টল থেকে বিক্রি হওয়া ম্যাগাজিন, বই, সিডির পুরো টাকাটাই ব্যয় করা হবে একজন ক্যানসার রোগীর চিকিত্সায়। আনন্দ কম্পিউটারের বিভিন্ন সফটওয়্যার ২০ শতাংশ এবং বই ৭৫ শতাংশ ছাড়ে পাওয়া যাচ্ছে।
ডিভাইন আইটি লিমিটেডের বিভিন্ন বিষয়ের নয়টি সফটওয়্যার মেলায় তাদের প্যাভিলিয়নে পাওয়া যাবে। ব্যবসা-বাণিজ্যের জন্য ট্যালি সফটওয়্যার নিয়ে এসেছে এসটিএম ভিশন লিমিটেড। বিশেষায়িত কাজের জন্য তৈরি করা ১০টি সফটওয়্যারে বিশেষ ছাড় দিচ্ছে ইকরা সফট লিমিটেড।
পাঁচ দিনের এ মেলা নিয়ে আয়োজক বাংলাদেশ অ্যাসোসিয়েশন অব সফটওয়্যার অ্যান্ড ইনফরমেশন সার্ভিসেসের (বেসিস) মহাসচিব নাহিদ আহমদ বলেন, ‘এ মেলাকে আমরা একটি আন্তর্জাতিক মেলায় রূপ দিতে চাই। এবারের পাঁচ দিনের মেলায় আশার চেয়ে বেশি সাড়া পেয়েছি।’ এ ছাড়া বিভিন্ন সেমিনারে তরুণদের ব্যাপক আগ্রহ দেখা গেছে।
সফটএক্সপোতে সিইও নাইট: গত বৃহস্পতিবার রাতে শতাধিক প্রতিষ্ঠানের প্রধান নির্বাহী কর্মকর্তাদের (সিইও) নিয়ে অনুষ্ঠিত হয়েছে ‘সিইও নাইট’ শীর্ষক অনুষ্ঠান। অনুষ্ঠানে প্রধান অতিথি বিজ্ঞান এবং তথ্য ও যোগাযোগ প্রযুক্তি প্রতিমন্ত্রী ইয়াফেস ওসমান বলেন, বিভিন্ন ক্ষেত্রে প্রযুক্তি ব্যবহার করে অনেক এগিয়ে যাওয়া সম্ভব। অনুষ্ঠানে বক্তৃতা করেন বাংলাদেশ টেলিযোগাযোগ নিয়ন্ত্রণ কমিশনের (বিটিআরসি) চেয়ারম্যান জিয়া আহমেদ, মেট্রোপলিটন চেম্বার অব কমার্স অ্যান্ড ইন্ডাস্ট্রির সভাপতি আনিস-উদ-দৌলা, বেসিসের সভাপতি হাবিবুল্লাহ এন করিম, গ্রামীণফোনের প্রধান নির্বাহী ওডভার হেশজেডালসহ অনেকে। অনুষ্ঠানে তরুণ প্রযুক্তিবিদদের উদ্ভাবনের জন্য পুরস্কার দেওয়া হয়। এতে সেন্টার ফর রিসার্চ অন বাংলা ল্যাংগুয়েজ প্রসেসিংয়ের তৈরি কম্পিউটারে বাংলা শোনা এবং রাজশাহী বিশ্ববিদ্যালয়ের কম্পিউটার বিজ্ঞান বিভাগের একদল শিক্ষার্থীর তৈরি দৃষ্টিপ্রতিবন্ধীদের জন্য সহজে অক্ষর চেনা প্রকল্প পুরস্কৃত হয়।
তথ্যপ্রযুক্তির সেরা ব্যবহারকারী হিসেবে ছয়টি প্রতিষ্ঠানকে পুরস্কৃত করা হয় এ আয়োজনে। পুরস্কারপ্রাপ্ত ব্যবহারকারী প্রতিষ্ঠানগুলো হলো ধর্ম মন্ত্রণালয়ের হজ ব্যবস্থাপনা সিস্টেম (প্রযুক্তি সেবাদাতা: বিজনেস অটোমেশন লি.), এপিক গার্মেন্ট ম্যানুফ্যাকচারিং কোম্পানি লিমিটেড (সিএসএল সফটওয়্যার রিসোর্সেস লি.), ইনফরমেশন ইঞ্জিনিয়ার্সের নোভার্টিজ (বাংলাদেশ) লিমিটেড (ইনফরমেশন ইঞ্জিনিয়ার্স), সাউথ ইস্ট ব্যাংক ও জীবন বীমা করপোরেশন (লিডস করপোরেশন), সয়েল রিসোর্সেস ডেভেলপমেন্ট লিমিটেড (ই-জেনারেশন)।
—বাদল খান ও নূরুন্নবী চৌধুরী
</doc>
<doc>
সিটিআইটি ২০১০
প্রথম পুরস্কার গাড়ি পেলেন হাফিজুর

| তারিখ: ১৪-০২-২০১০
মেলায় কম্পিউটার কিনতে এসে একটি নতুন গাড়ি পুরস্কার পেয়েছেন লেদার টেকনোলজি কলেজের ছাত্র মো. হাফিজুর রহমান। বিসিএস কম্পিউটার সিটির সদ্য সমাপ্ত বার্ষিক মেলা সিটিআইটি ২০১০-এর প্রবেশ টিকিটের র্যাফেল ড্রতে তিনি গাড়ি পুরস্কার পান। গতকাল এই লটারির পুরস্কার বিতরণ করেন বাংলাদেশ শিল্প ও বণিক সমিতি ফেডারেশনের (এফবিসিসিআই) সভাপতি আনিসুুল হক।
২৮ জানুয়ারি থেকে ৬ ফেব্রুয়ারি পর্যন্ত অনুষ্ঠিত এ মেলায় এক লাখ ৪০ হাজার টিকিটের মধ্যে থেকে র্যাফেল ড্রর মাধ্যমে ভাগ্যবান ১০ জন দর্শক পুরস্কার পান।
এতে পুরস্কার ছিল গাড়ি, ল্যাপটপ ও ডেক্সটপ কম্পিউটার, ডিজিটাল ক্যামেরা, ফটোফ্রেম, ওয়াইম্যাক্স মডেম ইত্যাদি। গাড়ি পুরস্কার বিজয়ী মো. হাফিজুর রহমান বলেন, ‘এটাই আমার জীবনে প্রথম পুরস্কার। অনেক ভালো লাগছে পুরস্কার পেয়ে।’ পুরস্কার বিতরণ অনুষ্ঠানে উপস্থিত ছিলেন বিসিএস কম্পিউটার সিটির সভাপতি মজিবুর রহমান, মেলার আহ্বায়ক এ এস এম আবদুল মুক্তাদির, সাবেক সভাপতি আহমেদ হাসান প্রমুখ। —প্রতিবেদক
</doc>
<doc>
বাজারে হিসাবরক্ষণের নতুন সফটওয়্যার বিজি

| তারিখ: ১৪-০২-২০১০

বাংলাদেশের বাজারে বিজি নামে হিসাবরক্ষণের নতুন একটি সফটওয়্যার এসেছে। ভারতীয় প্রতিষ্ঠান বিজি ইনফোটেকের এই সফটওয়্যার হিসাবরক্ষণের নানা সুবিধা দেবে। এটি বিশেষ মূল্যেও পাওয়া যাবে। গতকাল শনিবার রাজধানীর একটি হোটেলে সফটওয়্যার নির্মাণ, বিপণন ও প্রশিক্ষণের জন্য বিজির সঙ্গে বাংলাদেশি প্রতিষ্ঠান এইম ইন লাইফের চুক্তি হয়েছে। চুক্তি অনুযায়ী এইম ইন লাইফ বাংলাদেশে এই সফটওয়্যারের সহযোগী হিসেবে কাজ করবে। চুক্তি স্বাক্ষর অনুষ্ঠানে প্রধান অতিথি ছিলেন বাংলাদেশ টেলিযোগাযোগ নিয়ন্ত্রণ কমিশনের সাবেক চেয়ারম্যান সৈয়দ মার্গুব মোরশেদ। অনুষ্ঠানে বক্তব্য দেন বাংলাদেশ শিল্প ও বণিক সমিতি ফেডারেশনের পরিচালক শাফকাত হায়দার, এইম ইন লাইফের প্রধান নির্বাহী কর্মকর্তা এম শোয়েব চৌধুরী।
অনুষ্ঠানে সফটওয়্যারটির বিভিন্ন দিক তুলে ধরেন বিজি ইনফোটেকের ব্যবস্থাপনা পরিচালক দীনেশ গুপ্ত। বাংলাদেশের বাজারে মূলত ক্ষুদ্র ও মাঝারি উদ্যেক্তাদের জন্য বিশেষ ছাড়ে এই সফটওয়্যার পাওয়া যাবে বলে তিনি জানান।—প্রতিবেদক
</doc>
<doc>
প্রতিবেদন
আইপি টেলিফোনিতে রয়েছে নানা সম্ভাবনা

| তারিখ: ১৪-০২-২০১০

ইন্টারনেট প্রটোকল অর্থাত্ আইপি টেলিফোনি এবং এর সঙ্গে সংশ্লিষ্ট অন্যান্য লাইসেন্স দেওয়ার প্রক্রিয়ায় সংশোধনী আনা এবং যেন আরও বেশি সংখ্যক প্রতিষ্ঠান লাইসেন্স পায় সে ব্যাপারে নীতিগত সিদ্ধান্ত নেওয়া হয়েছে। পাশাপাশি লাইসেন্স ফিও কমানো হবে। বঙ্গবন্ধু আন্তর্জাতিক সম্মেলন কেন্দ্রে বেসিসের সফটওয়্যার মেলায় গত বৃহস্পতিবার অনুষ্ঠিত ‘আইপি টেলিফোনি ইন বাংলাদেশ: চ্যালেঞ্জেস অ্যান্ড অপরচুনিটিস’ শীর্ষক এক গোলটেবিল বৈঠকে এ কথা বলেন ডাক ও টেলিযোগাযোগ মন্ত্রণালয়ের সংসদীয় কমিটির সদস্য মোয়াজ্জেম হোসেন।
রিভ সিস্টেমস আয়োজিত এ গোলটেবিল বৈঠকে আলোচনা করেন এশিয়াটেলের প্রধান নির্বাহী খালেদ এস আহমেদ, ঢাকা কম লিমিটেডের প্রধান নির্বাহী মো. আমিনুল হকসহ অনেকে। বৈঠকটি সঞ্চালনা করেন রিভ সিস্টেমের প্রধান নির্বাহী মো. রেজাউল হাসান। গোলটেবিলে ভিওআইপি উন্মুক্ত করার বিভিন্ন দিক নিয়েও আলোচনা করা হয়।
একই দিন সফটওয়্যার মেলায় বেসিস এবং মাইক্রোসফট ডিজিটাল বাংলাদেশ বিষয়ে একটি সেমিনারের আয়োজন করা হয়। এতে ডিজিটাল বাংলাদেশ গড়ার ক্ষেত্রে মাইক্রোসফট বিভিন্ন সহযোগিতা করবে বলে জানায়। —নাসির খান
</doc>
<doc>
সাইবার হামলা ঠেকাতে মার্কিন কংগ্রেসে বিল

| তারিখ: ১৬-০২-২০১২

বিদ্যুৎ, পানি, পরিবহনব্যবস্থাসহ বিভিন্ন গুরুত্বপূর্ণ অবকাঠামোর কম্পিউটার নেটওয়ার্ক সাইবার হামলা থেকে রক্ষা করতে মার্কিন সিনেটররা গত মঙ্গলবার কংগ্রেসে একটি বিল উত্থাপন করেছেন। ‘সাইবার সিকিউরিটি অ্যাক্ট অব ২০১২’ নামের বিলটিতে সরকারি ও বেসরকারি প্রতিষ্ঠানের কম্পিউটার নেটওয়ার্ককে বিদেশি হ্যাকারদের হামলা থেকে রক্ষার জন্য বেশ কিছু পদক্ষেপ গ্রহণের প্রস্তাব দেওয়া হয়েছে। বিলের অন্যতম প্রবক্তা সিনেটর জোসেফ লিবারম্যান বলেন, ‘সাইবার হামলা মোকাবিলায় আমাদের অবশ্যই পদক্ষেপ নিতে হবে, যাতে যুক্তরাষ্ট্রে কখনো সাইবার “নয়-এগারো” হামলা না হয়।’
জে রকফেলার নামে আরেকজন সিনেটর বলেন, ‘আমি মনে করি না যে দেশে এখন এর চেয়ে কোনো গুরুত্বপূর্ণ ইস্যু আছে। বিদেশি হ্যাকাররা ইতিমধ্যে আমাদের ৫০০ প্রতিষ্ঠান থেকে গুরুত্বপূর্ণ তথ্য চুরি করেছে। হ্যাকিং করে তারা আমাদের প্রতিষ্ঠানগুলোর কার্যক্রম বিঘ্নিত করছে। এটা অবশ্যই বন্ধ করতে হবে।’
মার্কিন আইনপ্রণেতারা বলেন, গুরুত্বপূর্ণ প্রতিষ্ঠানের নেটওয়ার্কে হামলার কারণে গণমৃত্যু থেকে শুরু করে দেশের অর্থনীতি ব্যাপকভাবে ক্ষতিগ্রস্ত হতে পারে। এ ছাড়া জাতীয় নিরাপত্তা ও মানুষের দৈনন্দিন জীবনযাত্রা বিঘ্নিত হতে পারে। কংগ্রেসে উত্থাপিত এই বিলের ওপর আজ বৃহস্পতিবার হোমল্যান্ড সিকিউরিটি ও সরকারবিষয়ক সিনেট কমিটি শুনানি করবে।
সম্প্রতি যুক্তরাষ্ট্রে কেন্দ্রীয় গোয়েন্দা সংস্থা সিআইএ ও কেন্দ্রীয় তদন্ত সংস্থা এফবিআইসহ বেশ কয়েকটি গুরুত্বপূর্ণ প্রতিষ্ঠানের ওয়েবসাইট ও কম্পিউটার নেটওয়ার্কে সাইবার হামলার ঘটনা ঘটেছে। যুক্তরাষ্ট্র এসব সাইবার হামলার জন্য চীনকে দায়ী করেছে। তবে চীন এ অভিযোগ অস্বীকার করেছে। —এএফপি অবলম্বনে রোকেয়া রহমান
</doc>
<doc>
বাগেরহাটে চালু হচ্ছে মোবাইল ফোনে স্বাস্থ্যসেবা

| তারিখ: ১৬-০২-২০১২

বাগেরহাটের রামপাল উপজেলার ৩০টি গ্রামের নারীদের জন্য চালু হচ্ছে মোবাইল ফোনে স্বাস্থ্যসেবা কার্যক্রম। ‘আমাদের গ্রাম ব্রেস্ট ক্যানসার ই-হেলথ প্রোগ্রাম’ নামের এ কর্মসূচি পরিচালনা করছে আমাদের গ্রাম উন্নয়নের জন্য তথ্যপ্রযুক্তি প্রকল্প। এর আওতায় ৩০ জন স্বাস্থ্যকর্মী মোবাইল ফোনের বিশেষ অ্যাপ্লিকেশনের (প্রোগ্রাম) মাধ্যমে নারীদের স্তন ক্যানসারসহ বিভিন্ন স্বাস্থ্যসেবা দেবেন।
শুরুতে এ কার্যক্রমটি পরীক্ষামূলকভাবে আটটি গ্রামে চালু করা হয়, যা বর্তমানে আরও বড় করে ৩০টি গ্রামে করা হবে জানালেন আমাদের গ্রামের পরিচালক রেজা সেলিম। তিনি জানান, প্রকল্পটি বড় আকারে করার জন্য কানাডীয় সরকারের কাছে তহবিলের জন্য আবেদন করা হয়েছিল। সম্প্রতি এ প্রকল্পটির জন্য কানাডীয় সরকার তাদের গবেষণা তহবিল থেকে অর্থ দেওয়ার বিষয়টি নিশ্চিত করেছে।
গ্র্যান্ড চ্যালেঞ্জ কানাডা ৯ ফেব্রুয়ারি এই অর্থায়নের ঘোষণা দেয়।
রেজা সেলিম বলেন, ‘এ প্রকল্পের আওতায় গ্রামের নারীদের স্বাস্থ্যতথ্য মোবাইল ফোনের অ্যাপ্লিকেশনের মাধ্যমে সংগ্রহ করা হবে। বাড়ি বাড়ি গিয়ে স্বাস্থ্যকর্মীরা এসব তথ্য সংগ্রহ করবেন। তথ্যগুলো আমাদের নিজস্ব সার্ভারে সংরক্ষিত হবে, যাতে নির্দিষ্ট রোগীর সব ধরনের তথ্য সহজেই পাওয়া যাবে।
পরবর্তী সময়ে আমরা রোগীর সব তথ্য বিশেষজ্ঞ চিকিৎসকদের দেব এবং তাঁদের পরামর্শ অনুযায়ী রোগীর চিকিৎসা কার্যক্রম চলবে। প্রত্যেক রোগীর জন্য একটি নির্দিষ্ট পরিচিতি নম্বর থাকবে, যার সাহায্যে রোগীর সব তথ্য খুঁজে পাওয়া যাবে।
হাতের মুঠোয় বহনযোগ্য হওয়ায় মোবাইল ফোনে যেমন সহজেই তথ্যগুলো নেওয়া যাবে, তেমনি কেন্দ্রীয়ভাবে তথ্যগুলো সার্ভারে থাকবে।’
—নুরুন্নবী চৌধুরী
</doc>
<doc>
কুমিল্লায় ওয়াইম্যাক্স চালু

| তারিখ: ১৬-০২-২০১২

কুমিল্লায় ওয়াইম্যাক্স প্রযুক্তির তারহীন দ্রুতগতির ইন্টারনেটসেবা চালু করেছে বাংলালায়ন। গতকাল বুধবার দুপুরে এক সংবাদ সম্মেলনে এ ঘোষণা দেওয়া হয়। দুপুর সাড়ে ১২টায় নগরের কুমিল্লা ক্লাব মিলনায়তনে সম্মেলনটি হয়। এতে বলা হয়, বাংলালায়ন কমিউনিকেশনস লিমিটেড দেশব্যাপী ওয়াইম্যাক্স সম্প্রসারণের অংশ হিসেবে কুমিল্লায় গ্রাহকসেবা চালু করেছে। সংবাদ সম্মেলনে বক্তব্য রাখেন বাংলালায়নের প্রধান নির্বাহী কর্মকর্তা নেইল গ্রাহাম, হেড অব মার্কেট কমিউনিকেশনস জি এম ফারুক খান, বিক্রয় বিভাগের মহাব্যবস্থাপক ফয়সল বিন রাফেক, চট্টগ্রাম অঞ্চলের হেড অব অপারেশন তাজিন আলমসহ অনেকে। পরে নগরে একটি শোভাযাত্রা বের করা হয়। —নিজস্ব প্রতিবেদক, কুমিল্লা
</doc>
<doc>
হেল্পলাইন
যন্ত্রাংশ বদল না করে নেটের গতি বাড়ানো

| তারিখ: ১৬-০২-২০১২

যন্ত্রাংশ বদল বা উন্নত না করেও ইন্টারনেটের গতি কিছুটা বাড়ানো যায়। এ জন্য কিছু বিষয়ে খেয়াল রাখতে হবে।
 প্রথমে সফলভাবে যে সংযোগটি ব্যবহার করেন, সেটি দিয়ে ইন্টারনেটে যুক্ত হোন। এবার সংযোগটি বিচ্ছিন্ন (Disconnect) করে দিয়ে মডেম লাগানো অবস্থায় কম্পিউটারের Run-এ গিয়ে লিখুন compmgmt.msc এবং এন্টার করুন। এ ছাড়া My Computer-এ ডান ক্লিক করে Manage অপশনটি ক্লিক করতে পারেন। কম্পিউটার Management চালু হবে।
এবার বাঁয়ে থাকা Device Manager ক্লিক করলে ডানে আপনি আপনার কম্পিউটারের যন্ত্রাংশগুলোর তালিকা দেখতে পারবেন। এখান থেকে Ports (Com & Lpt) আইকনের বাঁ দিকের (+) চিহ্নে ক্লিক করুন। আপনার কম্পিউটারে যুক্ত সব যন্ত্রাংশের কমিউনিকেশন পোর্ট দেখতে পাবেন। এখান থেকে Communications Port-এ দুই ক্লিক করুন। প্রোপার্টিজ খুলবে। এখান থেকে Port Settings-এ গিয়ে Bit per Second ক্লিক করে সর্বোচ্চ মান (১২৮০০০) নির্বাচন করুন। Data Bits সর্বোচ্চ (৮) এবং Advance অপশনে গিয়ে রিসিভ এবং ট্রান্সফার বাফার High দেওয়া আছে কি না, দেখুন।
 একইভাবে Communications Port-এর নিচে থাকা আপনার মডেমটি যদি দেখায়, তবে সেটির ক্ষেত্রেও Port Settings ট্যাবটিতে গিয়ে Bit per Second ক্লিক করে সর্বোচ্চ মান (১২৮০০০) দিন।Data Bits সর্বোচ্চ (৮) এবং Advance অপশনে গিয়ে রিসিভ এবং ট্রান্সফার বাফার High দেওয়া আছে কি না দেখুন।—মুইদুর রহমান, খুলনা
বাকি অংশ আগামী শনিবার
</doc>
<doc>
আবারও ‘ন্যানো ভ্যালেন্টাইন’!

অনলাইন ডেস্ক | তারিখ: ১৫-০২-২০১২
‘ভ্যালেন্টাইনস ডে’ বা ভালোবাসার দিন উপলক্ষে ভালোবাসার মানুষকে খুশি করতে শুভেচ্ছা জানানো, উপহার দেওয়া থেকে শুরু করে ব্যতিক্রমী অনেক কিছুই করা হয়। ন্যানো প্রযুক্তি নিয়ে কাজ করেন এমন গবেষকেরাও কিন্তু এ ক্ষেত্রে পিছিয়ে নেই। তাঁরা ন্যানো-প্রযুক্তিতে বিশ্বের ক্ষুদ্রতম হার্ট সাইন বা ‘ন্যানো ভ্যালেনটাইন’ তৈরি করেছেন। যা কেবল ইলেকট্রন মাইক্রোস্কোপেই দেখা সম্ভব।
ন্যানো ভ্যালেন্টাইন উদ্ভাবন করেছেন ইউনিভার্সিটি অব বার্মিংহামের ন্যানো স্কেল ফিজিকস রিসার্চ ল্যাবরেটরির গবেষকেরা। স্বর্ণ ও প্যালাডিয়াম অণু কার্বনের পাতলা ফিল্মের ওপর সাজিয়ে হূদয়ের এ প্রতিকৃতি তৈরি করেছেন তাঁরা।
গবেষক দলটি ২০১০ সালে প্রথমবার ক্ষুদ্রতম এই প্রতিকৃতি তৈরিতে সফলতা পেয়েছিলেন। এবার দ্বিতীয়বারের মতো সাফল্য পেলেন তাঁরা।
গবেষক দলের প্রধান গবেষক জিয়াও লি জানিয়েছেন, ক্ষুদ্রতম বা ন্যানো ভ্যালেন্টাইন তৈরির এ পদ্ধতি ন্যানো প্রযুক্তির বৈজ্ঞানিক যন্ত্রাংশ তৈরিতেও ব্যবহার করা যাবে। এটি বিশেষ করে কাজে লাগবে অপটিক্যাল ডিভাইস তৈরিতে।
</doc>
<doc>
‘ব্ল্যাকবেরি ১০’ ওএস আনছে রিম

অনলাইন ডেস্ক | তারিখ: ১৫-০২-২০১২
‘ব্ল্যাকবেরি ১০’ নামের একটি ওএস বা অপারেটিং সিস্টেম তৈরি করেছে ব্ল্যাকবেরি ফোনের নির্মাতা রিসার্চ ইন মোশন (রিম)। ট্যাবলেট কম্পিউটার, স্মার্টফোন, নোটবুকসহ সব ধরনের পণ্যেই এ অপারেটিং সিস্টেমটি ব্যবহার করা যাবে। প্রযুক্তি বিশ্লেষকেরা রিমের তৈরি নতুন এ অপারেটিং সিস্টেমের সঙ্গে মাইক্রোসফটের উইন্ডোজ ফোন ৭ অপারেটিং সিস্টেম ও গুগলের অ্যান্ড্রয়েড অপারেটিং সিস্টেমের সাদৃশ্য খুঁজে পেয়েছেন। রিমের নতুন অপারেটিং সিস্টেম বিষয়ে এ তথ্য দিয়েছে হাফিংটন পোস্ট।
গত ডিসেম্বর মাসে অনুষ্ঠিত ব্ল্যাকবেরি ডেভকন এশিয়া কনফারেন্সে ‘বিবিএক্স’ নামের একটি অপারেটিং সিস্টেমের ঘোষণা দিয়েছিল রিম। যুক্তরাষ্ট্রের পেটেন্ট অফিসে এ নামটির জন্য আবেদনপত্রও জমা দিয়েছিল। কিন্তু একই নাম চেয়ে মেক্সিকো-ভিত্তিক প্রতিষ্ঠান বেসিস এর আগেই আবেদন করায় আদালত রিম কর্তৃপক্ষকে বেসিসের সঙ্গে সমঝোতা করতে বা বিবিএক্স নাম পাল্টানোর নির্দেশ দিয়েছিল। পরে রিম কর্তৃপক্ষ অপারেটিং সিস্টেমটির নাম ‘বিবিএক্স’ পাল্টে ‘ব্ল্যাকবেরি ১০’ রাখে।
১৩ ফেব্রুয়ারি সোমবার প্রযুক্তিবিষয়ক ওয়েবসাইট ক্র্যাকবেরি ‘ব্ল্যাকবেরি ১০’ অপারেটিং সিস্টেমের তথ্য ফাঁস করে। জানা গেছে, এ অপারেটিং সিস্টেমের সঙ্গে মাইক্রোসফটের টাইলসভিত্তিক অপারেটিং সিস্টেমের সাদৃশ্য রয়েছে। ব্ল্যাকবেরির এ অপারেটিং সিস্টেমে অ্যাপলের ফাইনাল কাট প্রো সফটওয়্যারের মতো অ্যাপ্লিকেশন থাকবে এমন তথ্য আগেই দিয়েছিলেন প্রযুক্তি বিশ্লেষকেরা। এখন মাইক্রোসফটের উইন্ডোজ ও গুগলের অ্যান্ড্রয়েড অপারেটিং সিস্টেমের সঙ্গে এর সাদৃশ্যের কথাও বলছেন তাঁরা।
এদিকে বাজার বিশ্লেষকেরা জানিয়েছেন, রিমের তৈরি ‘প্লেবুক’ ট্যাবলেট বাজারে জনপ্রিয়তা পায়নি। রিম তাদের ট্যাবলেট জনপ্রিয় করতেই নতুন অপারেটিং সিস্টেম তৈরি করছে—এমন গুজব রয়েছে অনেক দিন ধরেই। তবে ট্যাবলেট ছাড়াও ব্ল্যাকবেরি ১০ অপারেটিং সিস্টেমের ফিচারগুলো স্মার্টফোনের জন্য বিশেষভাবে তৈরি করেছে রিম বলে জানিয়েছেন তাঁরা।
রিমের তৈরি ‘ব্ল্যাকবেরি ১০’ নির্ভর প্রথম স্মার্টফোনটির নাম হতে পারে ‘লন্ডন’। চলতি বছরের শেষ দিকে এ স্মার্টফোনটি বাজারে আসতে পারে।
</doc>
<doc>
সিআইএর ওয়েবসাইটে হামলা!

| তারিখ: ১৫-০২-২০১

যুক্তরাষ্ট্রের কেন্দ্রীয় গোয়েন্দা সংস্থা সিআইএর ওয়েবসাইটে গত শুক্রবার হ্যাকাররা হামলা চালিয়েছে। এর ফলে ওই দিন ওই ওয়েবসাইটটিতে কারও পক্ষে প্রবেশ করা সম্ভব হয়নি। অ্যানোনিমাস নামে একটি হ্যাকার গোষ্ঠী এই খবর টুইটারে দিয়েছে।
গ্রুপটি টুইটার বার্তায় লিখেছে, ‘ সিআইএ টাঙ্গো ডাউন’। মার্কিন বিশেষ বাহিনীর সদস্যরা কোনো শত্রুকে খতম করার পর এই বাক্যটি বলে থাকে। তবে অ্যানোনিমাস আরেকটি টুইটে লিখেছে, তারা এই খবরটা দিয়েছে, তার মানে এই নয় যে তারা এই হামলা চালিয়েছে। সিআইএর ওয়েবসাইটে এটিই প্রথম হামলা নয়।
২০১১ সালে অ্যানোনিমাসের অধিভুক্ত হ্যাকার গোষ্ঠী লুলজ সিকিউরিটি সিআইএর ওয়েবসাইটে হামলা চালায়।
এতে ওয়েবসাইটটির হোমপেজ বেশ কয়েক ঘণ্টার জন্য অচল হয়ে পড়ে। চলতি মাসের গোড়ার দিকে অ্যানোনিমাস যুক্তরাষ্ট্রের কেন্দ্রীয় তদন্ত সংস্থা এফবিআই ও ব্রিটিশ পুলিশের মধ্যে অনুষ্ঠিত অনলাইন সম্মেলন বাধাগ্রস্ত করতে সমর্থ হয়। এরপর তারা মার্কিন বিচার বিভাগ ও এফবিআইয়ের ওয়বেসাইটসহ বেশ কয়েকটি গুরুত্বপূর্ণ প্রতিষ্ঠানের ওয়েবসাইটে হামলা চালায়। —বিবিসি অবলম্বনে রোকেয়া রহমান
</doc>
<doc>
উইন্ডোজ ফোনের প্রোগ্রাম তৈরির প্রতিযোগিতা শুরু

| তারিখ: ১৫-০২-২০১২

মাইক্রোসফট বাংলাদেশ ও ওয়েবপোর্টাল প্রিয় ডট কমের আয়োজনে গত শনিবার আনুষ্ঠানিকভাবে শুরু হয়েছে উইন্ডোজ অপারেটিং সিস্টেমে চলা মোবাইল ফোনের জন্য প্রোগ্রাম (অ্যাপ্লিকেশন) তৈরির প্রতিযোগিতা ‘উইন্ডোজ ফোন অ্যাপ কনটেস্ট’। রাজধানীর আগারগাঁওয়ে ২৫০ জন পেশাদার প্রোগ্রামার ও শিক্ষার্থী এতে অংশ নেন। সম্মিলিতভাবে ‘হ্যালো ওয়ার্ল্ড!’ উচ্চারণ করে প্রতিযোগিতার আনুষ্ঠানিক যাত্রা শুরু করেন প্রিয় টেকের সম্পাদক জাকারিয়া স্বপন। তিনি বলেন, ‘আমাদের দেশের তরুণদের আছে আন্তর্জাতিক মানের দক্ষতা। এ দক্ষতা আমাদের কাজে লাগাতে হবে, বিশ্বকে জানাতে হবে।’ খবর বিজ্ঞপ্তির।
অনুষ্ঠানে মাইক্রোসফট বাংলাদেশের ডেভেলপার ইভাঞ্জালিস্ট অমি আজাদ বোঝান উইন্ডোজ ফোনের গুরুত্ব। আইডিসি এবং গার্টনার প্রতিবেদনের বরাতে তিনি জানান, ২০১৫ সালে স্মার্টফোনে এক নম্বর অপারেটিং সিস্টেম হিসেবে থাকবে অ্যানড্রয়েড, এর পরই থাকবে উইন্ডোজ। অ্যাপ্লিকেশন তৈরির ব্যাপারে বিস্তারিত জানান ব্রিটিশ টেলিকমের সফটওয়্যার নির্মাতা তানযিম সাকিব। প্রতিযোগিতায় এখনো নিবন্ধন করা যাবে। ওয়েব: http://tech.priyo.com/wpappcon ।
</doc>
<doc>
এলসিডি ছেড়ে ওএলইডিতে যাচ্ছে স্যামসাং

অনলাইন ডেস্ক | তারিখ: ১৫-০২-২০১২

এত দিন লিকুইড ক্রিস্টাল ডিসপ্লে বা এলসিডির ব্যবসা চালিয়ে গেলেও ইলেকট্রনিক পণ্য নির্মাতা প্রতিষ্ঠান স্যামসাং এবারে এ ব্যবসা থেকে সরে যাওয়ার কথা ভাবছে। সংবাদ সংস্থা রয়টার্স সম্প্রতি এ তথ্য দিয়েছে। বুধবার স্যামসাং কর্তৃপক্ষ এলসিডি ব্যবসা থেকে পুরোপুরি বন্ধ করে দেওয়ার ইঙ্গিত দিয়েছে।
২০১০ সাল পর্যন্ত টেলিভিশন স্ক্রিন বা পর্দার ক্ষেত্রে জনপ্রিয় প্রযুক্তি বলতে লিকুইড ক্রিস্টাল ডিসপ্লেকেই (এলসিডি) বোঝাত। এলসিডি তৈরিতে এগিয়ে ছিল স্যামসাং, এলজির মতো প্রতিষ্ঠানগুলো। সে বছরের মাঝামাঝি সময় থেকেই এলসিডির জনপ্রিয়তার ভাটা পড়তে শুরু করে। এর কারণ সাশ্রয়ী দামের নতুন স্ক্রিন প্রযুক্তি উদ্ভাবন করে ফেলেছিল চীনা নির্মাতা প্রতিষ্ঠানগুলো।
বিশ্লেষকেরা বলেছেন, স্যামসাং অবশ্য আগেই এলসিডি ব্যবসা থেকে সরে যাওয়ার ইঙ্গিত দিয়েছে। কারণ, চলতি বছরের শুরুতেই সনি করপোরেশনের সঙ্গে এলসিডি তৈরির চুক্তি বাতিল করেছে স্যামসাং। এলসিডি ব্যবসা থেকে সরে গিয়ে স্যামসাং নতুন প্রযুক্তির লাইট-এমিটিং ডায়োড (ওএলইডি) স্ক্রিন তৈরিতে মনোযোগ দিতে পারে বলে মনে করছেন বিশ্লেষকেরা।
ওএলইডি প্রযুক্তিটি স্মার্টফোনের স্ক্রিন তৈরিতে ব্যবহূত হয়। আর এলসিডিকে সরিয়ে টেলিভিশন স্ক্রিন হিসেবে এ প্রযুক্তিই আনার জন্য কাজ করছে স্যামসাং। চলতি বছরের শুরুতেই স্যামসাং কর্তৃপক্ষ ঘোষণা দিয়েছিল তাদের মোবাইল ডিসপ্লে (এসএমডি) পুরোটাই ওএলইডি ভিত্তিক হবে।
উল্লেখ্য, স্যামসাং ছাড়াও নতুন প্রযুক্তির এই ওএলইডি ফ্লাট স্ক্রিন ডিসপ্লে তৈরির কাজ করছে আরেক ইলেকট্রনিক পণ্য নির্মাতা এলজি ।
</doc>
<doc>
জিনস প্যান্টেই মাউস-কি-বোর্ড!

অনলাইন ডেস্ক | তারিখ: ১৫-০২-২০১২

দিন দিনই ফ্যাশন আর প্রযুক্তির মধ্যে সম্পর্ক ঘনিষ্ঠতর হচ্ছে। সম্প্রতি নেদারল্যান্ডসের কম্পিউটার বিশেষজ্ঞরা তাঁদের উদ্ভাবিত পণ্যের সুবাদে সম্পর্কের এ ঘনিষ্ঠতা আরও বাড়ালেন। তাঁরা বিশেষ এক ধরনের জিনস প্যান্ট তৈরি করেছেন, যার সঙ্গেই যুক্ত রয়েছে ল্যাপটপ চালানোর প্রযুক্তি, মাউস এমনকি কি-বোর্ডও। প্রযুক্তি-ফ্যাশনে ব্যবহূত এই জিনস প্যান্টের তথ্য দিয়েছে টেলিগ্রাফ অনলাইন।
এরিক নিস ও টিম স্মিট—এ দুই উদ্ভাবক জিনসের প্যান্টের সঙ্গে কি-বোর্ড জুড়ে দিয়েছেন। প্যান্টের সঙ্গে কি-বোর্ড জুড়ে দেওয়া হলে তার অবস্থানটাও সুবিধাজনক হওয়া জরুরি। নইলে চলাফেরা করতে সমস্যা হবে। কিন্তু উদ্ভাবকেরা সে সমস্যাটিরও সুরাহা করেছেন। প্যান্টের সঙ্গে কি-বোর্ড এমন অবস্থানে জুড়ে দিয়েছেন, যাতে ব্যবহারকারী সহজেই সেগুলো চালাতে পারেন। এ জিনস পরা অবস্থায় দূর থেকেই কি-বোর্ড চেপে ল্যাপটপ চালানো যাবে। জিনসের সঙ্গে ব্লুটুথ কি-বোর্ড ছাড়াও স্পিকার ও তারহীন মাউস প্রযুক্তিও রয়েছে।
এরিক ও টিম তাঁদের তৈরি করা এ জিনস প্যান্টের নাম রেখেছেন ‘বিউটি অ্যান্ড দ্য গিক’। তাঁরা জানিয়েছেন, এ জিনস পরে ল্যাপটপ বা কম্পিউটার থেকে দূরে গেলেও তা চালানো যাবে। এ প্রযুক্তিটি মূলত ইউএসবি ডিভাইস নির্ভর। ইউএসবি পোর্টে ডিভাইসটি লাগিয়ে রাখলে ওয়্যারলেস নেটওয়ার্ক তৈরি হয়। ফলে পরনে থাকা জিনসের কি-বোর্ড ব্যবহার করে কম্পিউটার চালানো যায়।
প্রযুক্তি-প্যান্টের উদ্ভাবক এরিক জানিয়েছেন, সাধারণ জিনসের প্যান্টের তুলনায় এই জিনস প্যান্ট কিছুটা ভারীই বটে। বাজারে এর দাম পড়বে প্রায় ২৫ হাজার টাকা।
</doc>
<doc>
বইমেলায় প্রথম আলো ব্লগারদের তিন বই

| তারিখ: ১৫-০২-২০১২

ব্লগারদের লেখা নিয়ে প্রকাশিত বইয়ের মোড়ক উন্মোচন করা হচ্ছে

বাংলা একাডেমীর অমর একুশে গ্রন্থমলায় বেরিয়েছে প্রথম আলো ব্লগের ব্লগারদের তিনটি নতুন বই। গত সোমবার সন্ধ্যায় বইমেলার নজরুল মঞ্চে প্রথম আলো ব্লগারদের লেখা তিনটি বইয়ের মোড়ক উন্মোচন করা হয়। মোড়ক উন্মোচন করেন কথাসাহিত্যিক আনিসুল হক। এ সময় উপস্থিত ছিলেন সময় প্রকাশনের স্বত্বাধিকারী ফরিদ হোসেন, প্রথম আলোর উপ-ফিচার সম্পাদক পল্লব মোহাইমেন, প্রথম আলো ব্লগের সঞ্চালক নুরুন্নবী চৌধরীসহ লেখকেরা।
অনুষ্ঠানে ব্লগার নীলসাধুর প্রথম কাব্যগ্রন্থ জলজ ছায়ায়, ব্লগার এস এম পাশার সম্পাদনায় ব্লগারদের গল্প সংকলন অবন্তি এবং ব্লগার নীলসাধু, নাসির আহমেদ কাবুল, রোদেলা নীলা, সানশাইন ও কুহকের লেখা কবিতা সংকলন পঞ্চপত্রের উপপাদ্য-এর মোড়ক উন্মোচন করা হয়। বইগুলোর প্রকাশক এক রঙা এক ঘুড়ি ও ভাষাচিত্র প্রকাশনী। —নিজস্ব প্রতিবেদক
</doc>
<doc>
উইন্ডোজ ফোনের প্রোগ্রাম তৈরির প্রতিযোগিতা শুরু

| তারিখ: ১৫-০২-২০১২

মাইক্রোসফট বাংলাদেশ ও ওয়েবপোর্টাল প্রিয় ডট কমের আয়োজনে গত শনিবার আনুষ্ঠানিকভাবে শুরু হয়েছে উইন্ডোজ অপারেটিং সিস্টেমে চলা মোবাইল ফোনের জন্য প্রোগ্রাম (অ্যাপ্লিকেশন) তৈরির প্রতিযোগিতা ‘উইন্ডোজ ফোন অ্যাপ কনটেস্ট’। রাজধানীর আগারগাঁওয়ে ২৫০ জন পেশাদার প্রোগ্রামার ও শিক্ষার্থী এতে অংশ নেন। সম্মিলিতভাবে ‘হ্যালো ওয়ার্ল্ড!’ উচ্চারণ করে প্রতিযোগিতার আনুষ্ঠানিক যাত্রা শুরু করেন প্রিয় টেকের সম্পাদক জাকারিয়া স্বপন। তিনি বলেন, ‘আমাদের দেশের তরুণদের আছে আন্তর্জাতিক মানের দক্ষতা। এ দক্ষতা আমাদের কাজে লাগাতে হবে, বিশ্বকে জানাতে হবে।’ খবর বিজ্ঞপ্তির।
অনুষ্ঠানে মাইক্রোসফট বাংলাদেশের ডেভেলপার ইভাঞ্জালিস্ট অমি আজাদ বোঝান উইন্ডোজ ফোনের গুরুত্ব। আইডিসি এবং গার্টনার প্রতিবেদনের বরাতে তিনি জানান, ২০১৫ সালে স্মার্টফোনে এক নম্বর অপারেটিং সিস্টেম হিসেবে থাকবে অ্যানড্রয়েড, এর পরই থাকবে উইন্ডোজ। অ্যাপ্লিকেশন তৈরির ব্যাপারে বিস্তারিত জানান ব্রিটিশ টেলিকমের সফটওয়্যার নির্মাতা তানযিম সাকিব। প্রতিযোগিতায় এখনো নিবন্ধন করা যাবে। ওয়েব: http://tech.priyo.com/wpappcon ।
</doc>
<doc>
১০ বছরে পা

| তারিখ: ১৫-০২-২০১২
৫ ফেব্রুয়ারি ১০ বছরে পা দিল ব্যবসা-বাণিজ্যবিষয়ক দেশি ওয়েবপোর্টাল বিডি ট্রেড ইনফো (www.bdtradeinfo.com)। এ উপলক্ষে ঢাকার গণগ্রন্থাগারের সেমিনার কক্ষে এক অনুষ্ঠানের আয়োজন করা হয়। এতে বিজ্ঞান ও প্রযুক্তি প্রতিমন্ত্রী ইয়াফেস ওসমান বলেন, তথ্যপ্রযুক্তির যুগে এ ধরনের ওয়েবপোর্টালের গুরুত্ব রয়েছে। অনুষ্ঠানে বিডিজবসের প্রধান নির্বাহী কর্মকর্তা এ কে এম ফাহিম, মাসরুরবিডি ট্রেডইনফোর প্রধান নির্বাহী কর্মকর্তা অসীম তরফদারসহ অনেকে বক্তৃতা করেন। বিডি ট্রেড ইনফোতে বাংলাদেশি ব্যবসাজগতের নানা রকম খবর নিয়মিত প্রকাশ করা হয়। —বিজ্ঞপ্তি
</doc>
<doc>
সফটএক্সপোর ইন্টারনেট অংশীদার কিউবি

| তারিখ: ১৫-০২-২০১২

২২-২৬ ফেব্রুয়ার্রিঢাকায় অনুষ্ঠেয় দেশের সবচেয়ে বড় সফটওয়্যার ও তথ্যপ্রযুক্তি সেবা মেলা বেসিস সফটএক্সপো ২০১২-এর ইন্টারনেট অংশীদার হলো দ্রুতগতির তারহীন ওয়াইম্যাক্স ইন্টারনেট সেবা দাতা কিউবি। এ ব্যাপারে গতকাল মঙ্গলবার ঢাকায় মেলার আয়োজক বাংলাদেশ অ্যাসোসিয়েশন অব সফটওয়্যার অ্যান্ড ইনফরমেশন সার্ভিসেস—বেসিসের সঙ্গে কিউবির চুক্তি হয়েছে।
চুক্তিপত্রে সই করেন কিউবির ব্র্যান্ড ও যোগাযোগের জ্যেষ্ঠ ব্যবস্থাপক সৈয়দ আশিকুর রহমান এবং সফটএক্সপো ২০১২-এর আহ্বায়ক তামজিদ সিদ্দিক। এ সময় উপস্থিত ছিলেন কিউবির জ্যেষ্ঠ নির্বাহী মির্জা সালমান হোসাইন বেগ। এ সময় বেসিসের সহসভাপতি এ কে এম ফাহিম মাশরুর উপস্থিত ছিলেন। —বিজ্ঞপ্তি
</doc>
<doc>
হেল্পলাইন
কথা বলবে মাইক্রোসফট ওয়ার্ড

| তারিখ: ১৫-০২-২০১২

চাইলে মাইক্রোসফট ওয়ার্ডের ইংরেজি লেখাগুলোকে শব্দে রূপান্তর করা যায়। অর্থাৎ ওয়ার্ডের লেখা স্বয়ংক্রিয়ভাবে পড়ে শোনাবে কম্পিউটার। এর জন্য লাগবে ‘মাইক্রোসফট টক-ইট’ নামের একটি সফটওয়্যার। মাত্র ৫২৮ কিলোবাইটের ছোট এই সফটওয়্যারটি নামিয়ে নিতে হবে http://mediafire.com/?x0qv8uq7q459omq ঠিকানার ওয়েবসাইট থেকে। এরপর জিপ ফাইলটি খুলুন। সফটওয়্যারটি বহনযোগ্য (পোর্টেবল ) বলে ইনস্টলের ঝামেলা নেই। এরপর সফটওয়্যারটি চালু করুন।
ওয়ার্ড থেকে যেকোনো একটি ইংরেজি ডকুমেন্ট কপি করে এনে টেক্সট লেখার নির্দিষ্ট বক্সে পেস্ট করুন এবং Talk it অপশন চাপুন। তাহলেই ফাইলটি সফটওয়্যার পড়ে শোনাবে। মজার ব্যাপার হলো, আপনি ইচ্ছে করলে আপনি বিভিন্ন রকম কণ্ঠে টেক্সট শুনতে পারেন। যেমন: শিশুর কণ্ঠ, বৃদ্ধ কণ্ঠ, মেয়ের কণ্ঠ, ছেলের কণ্ঠ, রোবটের কণ্ঠ, সুরেলা কণ্ঠ। উদাহরণস্বরূপ বলা যায়, আপনি যদি সুরেলা কণ্ঠে শুনতে চান তাহলে Personality অপশন থেকে নির্বাচন করুন। এখন ওয়ার্ড থেকে কপি করে আনা টেক্সট খালি বক্সে পেস্ট করুন এবং Talk it অপশনে ক্লিক করুন। তাহলেই সুরেলা কণ্ঠে কম্পিউটার টেক্সট পড়ে শোনাবে। এভাবে আপনি ২০টি ভিন্ন রকম কণ্ঠে টেক্সট শুনতে পারবেন। —খালেদ মাহমুদ খান
</doc>
<doc>
আট ইঞ্চি আইপ্যাড!

অনলাইন ডেস্ক | তারিখ: ১৪-০২-২০১২

আইপ্যাডের একটি আট ইঞ্চি মাপের সংস্করণ তৈরি করছে অ্যাপল। আর এ পণ্যটির যন্ত্রাংশ তৈরি করতে কাজ করছে এশিয়ার হার্ডওয়্যার নির্মাতা প্রতিষ্ঠানগুলো। অ্যাপলের পণ্য সরবরাহকারী প্রতিষ্ঠানের কর্মকর্তাদের বরাতে আইপ্যাডের এ নতুন সংস্করণের তথ্য দিয়েছে ওয়াল স্ট্রিট জার্নাল।
অ্যাপলের পণ্য সরবরাহকারী প্রতিষ্ঠানগুলোকে আট ইঞ্চি মাপের ডিসপ্লে দেখিয়েছে অ্যাপল কর্তৃপক্ষ। বর্তমানে বাজারে থাকা আইপ্যাড ২-এর মাপ ৯.৭ ইঞ্চি। আট ইঞ্চি মাপের আইপ্যাড সংস্করণটির রেজুলেশন হবে আইপ্যাড ২-এর মতো। নতুন এ ডিভাইসটি তৈরি করতে অ্যাপল তাইওয়ানভিত্তিক এইউ অপট্রনিকস কোম্পানি ও দক্ষিণ কোরিয়াভিত্তিক প্রতিষ্ঠান এলজি ডিসপ্লে কোম্পানির সঙ্গে কাজ করছে।
এদিকে তাইপের প্রযুক্তি বিশ্লেষকেরা জানিয়েছেন, অ্যাপল ছোট আকারের ডিভাইসের প্রতি আগ্রহী নয়, এমন তথ্য জানিয়েছিলেন অ্যাপলের প্রয়াত সিইও স্টিভ জবস। তবে বাজারে এখন পাঁচ ইঞ্চি এবং সাত ইঞ্চি মাপের বিভিন্ন ট্যাবলেট চলে এসেছে। তাই অ্যাপলকে বাজার ধরে রাখতে হলে ছোট আকারের ট্যাবলেট তৈরি করতে হবে। এ কারণেই ছোট ট্যাবলেটের বাজার যাচাই করছে প্রতিষ্ঠানটি।
আট ইঞ্চি মাপের এ ট্যাবলেট হবে সাশ্রয়ী। আইপ্যাডের ফিচার যথেষ্টই ভালো হলেও চীন ও ভারতের মতো দেশগুলোতে আইপ্যাডের দাম সাধারণের নাগালের বাইরে।
আইপ্যাডের পরবর্তী সংস্করণ আইপ্যাড ৩ মার্চের ৭ তারিখে বাজারে আসছে। সম্প্রতি এ তথ্য দিয়েছে হাফিংটন পোস্ট। আইপ্যাড তিন বাজারে আনার পরই আট ইঞ্চি বা তার চেয়েও ছোট আকারের আরেকটি আইপ্যাড সংস্করণ বাজারে ছাড়তে পারে অ্যাপল। বরাবরের মতো অ্যাপল কর্তৃপক্ষ এ গুজব নিয়েও মুখ খোলেনি।
</doc>
<doc>
মধুচন্দ্রিমায় ট্যাবলেট!

অনলাইন ডেস্ক | তারিখ: ১৪-০২-২০১২

ট্যাবলেট ব্যবহারের স্থান-কাল-পাত্র নিয়ে সম্প্রতি একটি জরিপ চালানো হয়েছিল। ৯০০ জন ট্যাবলেট ব্যবহারকারীর মধ্যে পরিচালিত এ জরিপ করেছে যুক্তরাষ্ট্রের ব্যবসাপ্রতিষ্ঠান রোসেটা। জরিপে জানা গেছে, ট্যাবলেটের ব্যবহার বেশি হয় মধুচন্দ্রিমার সময়।
মধুচন্দ্রিমায় গিয়ে নবদম্পতি বিভিন্ন স্থানে বেড়াতে গেলে তাঁদের সঙ্গী হয় ট্যাবলেট কম্পিউটার। আর মধুচন্দ্রিমা শেষ হলে অধিকাংশ ব্যবহারকারীই প্রচলিত কম্পিউটার ব্যবহার করতে শুরু করেন।
জরিপে সাধারণ হিসাবে বিয়ের পর ছয় মাস সময়কে মধুচন্দ্রিমার সময় হিসেবে ধরা হয়েছে। সোমবার রোসেটা তাদের এ গবেষণার ফল প্রকাশ করেছে বলে প্রযুক্তিবিষয়ক ওয়েবসাইট ডিজিটাল ট্রেন্ডস এক প্রতিবেদনে জানিয়েছে।
মধুচন্দ্রিমার সময় ছাড়াও স্থান হিসেবে জরিপে উঠে এসেছে, ২৫ শতাংশ ক্ষেত্রে ট্যাবলেট ব্যবহার হয় বাথরুমে। এ ছাড়া জরিপের প্রায় ৬৮ শতাংশ রায় দিয়েছেন যে তাঁরা শোবার ঘরে সঙ্গী হিসেবে ট্যাবলেট নিয়ে যান। শোবার ঘরে ইন্টারনেট ব্রাউজিং এবং ই-বুক রিডার হিসেবেই ট্যাবলেট বেশি ব্যবহার করা হয়।
</doc>
<doc>
ফেসবুকে সম্পর্ক ভাঙা-গড়ার গানের তালিকা

অনলাইন ডেস্ক | তারিখ: ১৪-০২-২০১২
ফেসবুকের ‘স্পটিফাই’ মিউজিক সার্ভিস ব্যবহারকারী প্রেমে পড়ার সময় বা সম্পর্ক ভেঙে গেলে কী ধরনের গান শোনেন? ফেসবুকের তথ্য সংগ্রহকারী একটি দল এ বছরের ভ্যালেন্টাইন ডে উপলক্ষে সেসব গানের একটি তালিকা তৈরি করেছে। ফেসবুক ব্যবহারকারী প্রেমে পড়লে বা সম্পর্ক ভাঙলে যে ধরনের গান শোনেন তার একটি তালিকা তাঁদের ফেসবুক পেজে দিয়েছেন দলটির সদস্য জোনাথন চ্যাং।
প্রায় ৮৫ কোটি ব্যবহারকারীর সামাজিক যোগাযোগের ওয়েবসাইট ফেসবুকে প্রতিদিন সম্পর্ক ভাঙা-গড়া চলছে। তারা যখন যে মেজাজে থাকে তখন সে ধরনের গান শোনে। ডিজিটাল মিউজিক সার্ভিস ‘স্পটিফাই’ অ্যাপ্লিকেশন ব্যবহার করে যে গানগুলো শোনেন সে গানগুলোর শীর্ষ পাঁচটি হচ্ছে:

প্রেমে পড়ার সময় শোনা গান—
১. ডোন্ট ওয়ানা গো হোম—জেসন দারোলো
২. লাভ অন টপ—বিয়ন্সি
৩. হাউ টু লাভ—লিল ওয়ানি
৪. জাস্ট দ্য ওয়ে ইউ আর—ব্রুনো মার্স
৫. গুড ফিলিং—ফ্লো রিডা

সম্পর্ক ভাঙলে শোনা গান—
১. দ্য কেভ—মামফোর্ড অ্যান্ড সন্স
২. ক্রু লাভ—ড্রেক
৩. অল অব দ্য লাইটস—কেনি ওয়েস্ট
৪. রোলিং ইন দ্য ডিপ—অ্যাডেলে
৫. টেক কেয়ার—ড্রেক
</doc>
<doc>
ত্স্পন্দনই হবে কম্পিউটার পাসওয়ার্ড

অনলাইন ডেস্ক | তারিখ: ১৪-০২-২০১২

চীনের গবেষকেরা কম্পিউটারের নিরাপত্তাব্যবস্থা হিসেবে নতুন একটি পদ্ধতি উদ্ভাবন করেছেন। এ পদ্ধতিতে পাসওয়ার্ড হিসেবে হূত্স্পন্দন ব্যবহার করা যাবে। সম্প্রতি প্রযুক্তিবিষয়ক ওয়েবসাইট নিউ সাইন্টিস্ট এক প্রতিবেদনে এ তথ্য জানিয়েছে। তাইওয়ানের ন্যাশনাল চ্যাং হিং ইউনিভার্সিটির গবেষকেরা জানিয়েছেন, ইলেকট্রোকার্ডিওগ্রাম সংকেত প্রতিটি মানুষের ক্ষেত্রেই আলাদা। তাই পাসওয়ার্ড হিসেবে হূত্স্পন্দন ব্যবহার করা নিরাপদ।
গবেষকেরা জানিয়েছেন, প্রতিটি মানুষের হূত্স্পন্দনের হার আলাদা। হাতের তালু থেকে গাণিতিক পদ্ধতিতে মানুষের হূত্স্পন্দন দ্রুত শনাক্ত করা যায়। এ পদ্ধতিটি পাসওয়ার্ড হিসেবে ব্যবহার করার কৌশল উদ্ভাবন করেছেন তাঁরা । এ পদ্ধতিতে হাতের তালুর ইসিজি করে হূত্স্পন্দন শনাক্ত করা হয়। এ পদ্ধতিতে কম্পিউটার স্ক্রিনে কেবল স্পর্শ করেই পাসওয়ার্ড খোলা যাবে।
প্রধান গবেষক চু-লিয়ান লিন জানিয়েছেন, মানুষের হাতের তালুর ইসিজি রিপোর্ট নিয়ে তা থেকে গাণিতিক পদ্ধতিতে হূত্স্পন্দন সংরক্ষণ করে রাখা হয়। এরপর কেবল হাত দিয়ে কম্পিউটার স্ক্রিন স্পর্শ করলেই কম্পিউটার দ্রুত হূত্স্পন্দন সংকেত পেয়ে পাসওয়ার্ড সচল করতে সক্ষম হবে। এ পদ্ধতি নিরাপদ।
উল্লেখ্য, মাইক্রোসফট সম্প্রতি তাদের সর্বশেষ অপারেটিং সিস্টেম উইন্ডোজ ৮-এ পিকচার পাসওয়ার্ড নামে একটি নতুন পাসওয়ার্ড ব্যবস্থা আনার ঘোষণা দিয়েছে।
</doc>
<doc>
ফেসবুক: সম্ভাবনা ও শঙ্কা

অনলাইন ডেস্ক | তারিখ: ১৪-০২-২০১২

হার্ভার্ড বিশ্ববিদ্যালয়ের ছোট ডরমেটরির এক অংশে বসে ২০০৪ সালে মার্ক জাকারবার্গ একটি ওয়েবসাইট তৈরি করেছিলেন। তিনি ওই ওয়েবসাইটটির নাম দিয়েছিলেন ‘ফেসবুক’। সামাজিক যোগাযোগের ওয়েবসাইট ফেসবুক আট বছর পূর্ণ করল শনিবার, ৪ ফেব্রুয়ারি ২০১২-তে। শুধু কলেজপড়ুয়া শিক্ষার্থীদের জন্য চালু করা এই সাইটটি ব্যবহারকারীর সংখ্যা বর্তমানে সাড়ে ৮৪ কোটি জন। বিশ্বে ৭০টিরও বেশি ভাষায় ফেসবুক ব্যবহার করা হয়। গুগলের পরই বিশ্বের সবচেয়ে বেশি ভিজিট করা ওয়েবসাইট হচ্ছে ফেসবুক। চলতি বছরের আগস্টে এর ব্যবহারকারীর সংখ্যা ১০০ কোটি ছাড়িয়ে যেতে পারে।
শেয়ারবাজারে আইপিও ছেড়ে সিলিকন ভ্যালির অন্যতম পাবলিক কোম্পানি হিসেবে নাম লেখাতে চলেছে ফেসবুক। চলতি বছরের ১ ফেব্রুয়ারি ৪০ হাজার কোটির টাকার আইপিও আবেদন করেছে ফেসবুক কর্তৃপক্ষ। এর ফলে ফেসবুকের মূল্য ৮০ হাজার কোটি টাকা ছাড়িয়ে যেতে পারে এমনটাই ধারণা করছেন প্রযুক্তি বিশ্লেষকেরা। এ আবেদনের মধ্য দিয়ে ব্যক্তি প্রতিষ্ঠান থেকে পাবলিক প্রতিষ্ঠান হিসেবে যাত্রা শুরু হলো ফেসবুকের। আইপিও ছাড়ার পর পৃথিবীর সেরা ১০টি তথ্যপ্রযুক্তিভিত্তিক পাবলিক কোম্পানির একটিতে পরিণত হচ্ছে বলেই বিশ্লেষকেরা ধারণা করছেন। মার্ক জাকারবার্গকেও পরবর্তী সময়ের বিল গেটস এবং স্টিভ জবস ভাবছেন তাঁরা।
মাত্র আট বছরে বিশাল প্রতিষ্ঠান হিসেবে ফেসবুকের বেড়ে ওঠায় প্রতিষ্ঠানটির ভবিষ্যত্ নিয়ে বেশ কিছু প্রশ্ন দাঁড়িয়ে গেছে। ফেসবুকের ভবিষ্যত্ কি? লন্ডনের বিখ্যাত সাময়িকী ইকোনমিস্ট সম্প্রতি ফেসবুক বিষয়ে একটি প্রতিবেদনে বিশ্লেষণ করেছে প্রতিষ্ঠানটির সম্ভাবনা, আশঙ্কা আর ভবিষ্যত্ বিষয়ে। লাভের অঙ্কে ফেসবুক এখনো খুব বেশিদূর যেতে পারেনি। তাই প্রশ্নটা আরও ঘুরে ফিরে আসছে। তবে ফেসবুকের মূল উদ্দেশ্য যে অর্থ উপার্জন নয়, সেটি খোলসা করেছেন জাকারবার্গ। তাঁর মতে, ফেসবুকের মূল উদ্দেশ্য হচ্ছে মানুষকে সামাজিক করে তোলা। মানুষ যোগাযোগ করতে চায় আর ফেসবুক তা সহজ করে দেয়। সব ধরনের মানুষকে অন্তর্জালে একসঙ্গে গেঁথে রাখে এই সাইটটি। ফেসবুকের ব্যবহারকারী বাড়ছে, এর অর্থ এর আবেদন আরও বাড়ছে। উন্নত দেশে এর বৃদ্ধি ধীরে হলেও ব্রাজিল, ইন্দোনেশিয়া, ভারতের মতো উন্নয়নশীল দেশগুলোতে দ্রুত জনপ্রিয় হচ্ছে সাইটটি। বর্তমান বিশ্বে অনলাইনের প্রতি সাত মিনিটের এক মিনিট ব্যয় হচ্ছে ফেসবুকে।
আইপিওর পর ফেসবুকের মূল্য দাঁড়াচ্ছে হাজার কোটি ডলার। অর্থের হিসেবে মোটেও কম নয়। কিন্তু তা শীর্ষস্থানীয় অন্যান্য প্রযুক্তি প্রতিষ্ঠান থেকে এখনো পিছিয়ে। ফেসবুকের চেয়ে এগিয়ে রয়েছে গুগল, মাইক্রোসফট, অ্যাপল। গুগলের বাজার মূলধন এক হাজার ৯০০ কোটি ডলার। মাইক্রোসফটের আড়াই হাজার কোটি ডলার আর অ্যাপলের চার হাজার কোটি ডলারেরও বেশি।
মাত্র হাজার কোটির প্রতিষ্ঠান হলেও ফেসবুকের ব্যবসা বা অর্থ বাড়িয়ে নেওয়ার প্রচুর সম্ভাবনা রয়েছে। ফেসবুকের হাতে রয়েছে মানুষের ব্যক্তিগত তথ্যের ভান্ডার। এটিই এগিয়ে রেখেছে ফেসবুককে। এ ছাড়া সম্প্রতি টাইমলাইন নামে একটি ফিচার চালু করেছে ফেসবুক। যার মাধ্যমে মানুষের জীবনভিত্তিক একটি অনলাইন আর্কাইভ গড়ে তোলা যায়। প্রতিষ্ঠানটি নিজের ইচ্ছা মত তথ্য ব্যবহার করতে পারে এবং বিজ্ঞাপন বসিয়ে দিতে পারে। সামাজিক ব্যবসার অন্যতম প্লাটফর্মও হচ্ছে ফেসবুক। ফেসবুককে বিশ্লেষকেরা বলছেন বিশ্বের অনলাইন পাসপোর্ট। প্রতিষ্ঠানগুলোকে এখন তথ্য ব্যক্তিগত তথ্য পেতে ফেসবুকের সঙ্গে চুক্তি করতে হবে। ফেসবুকে যত বেশি প্রতিষ্ঠান তত বেশি অর্থ।
সম্ভাবনার ক্ষেত্র বিশাল হলেও রয়েছে আশঙ্কাও। ফেসবুকের সমস্যা এখন দুই ধরনের। প্রথমটি হচ্ছে ছোট থেকে বড় আকারের প্রতিষ্ঠান হিসেবে দাঁড়িয়ে গেছে ফেসবুক। তাই সবচেয়ে গুরুত্বপূর্ণ হচ্ছে এ প্রতিষ্ঠানকে সামলানোর দায়িত্ব। এখন ফেসবুকে তিন হাজার ২০০-র বেশি কর্মী রয়েছে। এঁদের অনেকেই এখন কোটিপতি। ভিআইপি এমন কর্মীদের উত্সাহ দেওয়ার প্রশ্নটাও আসছে।
ফেসবুকের লাভ-লোকসানের হিসাবে আরেকটা গুরুত্বপূর্ণ প্রশ্ন উঠছে। এ প্রশ্ন প্রাইভেসি বিষয়ে। ফেসবুক ভবিষ্যতে কতটা ভালো করবে তা অনেকটাই নির্ভর করছে প্রাইভেসি নীতির ওপর। ফেসবুক বিশ্বাস ভঙ্গ করলেই ব্যবহারকারীরা মুখ ফিরিয়ে নেবে। বিনিয়োগকারীদের কাছে একটি চিঠিতে জাকারবার্গ ফেসবুক তৈরির উদ্দেশ্য, সম্ভাবনা ও করণীয় বিষয়ে বিশদ লিখেছেন। তাঁর চিঠির মূল বক্তব্য হচ্ছে, তিনি একটি সামাজিক উদ্দেশ্য নিয়ে নেমেছেন, যাতে বিশ্বকে আরও বেশি মুক্ত ও যুক্ত রাখা যায়।
ফেসবুক এত দিন সামাজিক যোগাযোগের ওয়েবসাইট হিসেবে একচ্ছত্র আধিপত্য বজায় রেখেছে। কারণ, এত দিন ফেসবুকের কোনো প্রতিদ্বন্দ্বী ওয়েবসাইট ছিল না। গুগলের ওয়েবসাইট ‘গুগল প্লাস’ সম্প্রতি উঠে আসছে। সে অর্থে গুগল প্লাসের সঙ্গে ফেসবুকের যুদ্ধের সবে শুরু। একচেটিয়াত্বের এ দখল ফেসবুক কত দিন ধরে রাখতে পারবে তার ওপরেও অনেক বিষয় নির্ভর করছে। যদি কোনো ওয়েবসাইট ফেসবুকের বিকল্প হিসেবে নতুন কিছু নিয়ে হাজির হয়, সেদিকে মানুষ ঝুঁকতেই পারে। বিকল্প হিসেবে ভালো কিছু পেলে তবে ব্যবহারকারী সেদিকে ঝুঁকবে।
বিভিন্ন চড়াই-উতরাই পেরিয়েই আজকের এই অবস্থানে পৌঁছেছে ফেসবুক। প্রাইভেসি নিয়ে সমালোচিত হলেও এই আট বছরে ফিচারের ক্ষেত্রে বিভিন্ন পরিবর্তন এনেছে ফেসবুক। সর্বশেষ পরিবর্তন হিসেবে টাইমলাইন ফিচারটি শিগগিরই বাধ্যতামূলক করার ঘোষণা দিয়েছে ফেসবুক কর্তৃপক্ষ।

সামাজিক যোগাযোগের ক্ষেত্র হিসেবে তরুণদের মধ্যে ব্যাপক প্রভাব ফেলেছে ফেসবুক। মিসর, সিরিয়া, তিউনিসিয়ার মতো মধ্যপ্রাচ্যের বিভিন্ন দেশে ফেসবুক ‘আরব বসন্ত’-খ্যাত গণজোয়ার সৃষ্টিতে বিশেষ সহায়ক ভূমিকা রেখেছে, যা সরকার উত্খাতের মতো বিপ্লবের ক্ষেত্রে সহায়ক ভূমিকা রেখেছে। ভবিষ্যতে কতটা ভূমিকা রাখবে?
ইতিমধ্যে ফেসবুক নিয়ে ‘দ্য সোশ্যাল নেটওয়ার্ক’ নামে একটি চলচ্চিত্র চিত্রায়ণের কাজ সম্পন্ন হয়েছে। তবে সমালোচকেরা বলছেন, ফেসবুকের গল্প আরও এগোবে বলেই মনে হচ্ছে।
</doc>
<doc>
জাকারবার্গের হাতছাড়া হতে পারে ফেসবুক!

| তারিখ: ১৪-০২-২০১২

বিশ্বের অন্যতম জনপ্রিয় সামাজিক যোগাযোগের ওয়েবসাইট ফেসবুকের প্রতিষ্ঠাতা ও প্রধান নির্বাহী মার্ক জাকারবার্গের হাতছাড়া হতে পারে ফেসবুক! এতে জাকারবার্গ শীর্ষ পদ হারানোর পাশাপাশি চাকরিচ্যুতও হতে পারেন! আর এ কাজটি করতে পারবে ফেসবুক কার্যনির্বাহী পরিষদ। ব্যবহারকারীর সংখ্যা আর জনপ্রিয়তা বাড়ার পাশাপাশি অনেক দিন ধরেই ফেসবুকের ভবিষ্যৎ নিয়ে চলছে নানা ধরনের আলোচনা। অতিসম্প্রতি ফেসবুকের ইনিশিয়াল পাবলিক অফার (আইপিও) নিবন্ধ নিয়ে তৈরি হয়েছে আরেক জটিলতা। আইপিওর মাধ্যমে ফেসবুক ৫০০ কোটি ডলারের প্রতিষ্ঠান হিসেবে করতে চাইছেন জাকারবার্গ। খুব শিগগির ফেসবুক আইপিওর মাধ্যমে যুক্তরাষ্ট্রের সিকিউরিটি অ্যান্ড এক্সচেঞ্জ কমিশনভুক্ত হতে যাচ্ছে।
এ নিবন্ধনের শর্ত অনুযায়ী ফেসবুক থেকে চলে গেলে কিংবা চাকরিচ্যুত হলেও জাকারবার্গ ফেসবুকের মতো আর কোনো সামাজিক যোগাযোগের সাইট তৈরি করতে পারবেন না।
এমন সব জটিলতায় ফেসবুকের ভবিষ্যৎ নিয়ে তৈরি হয়েছে নানা ধরনের শঙ্কা। আর এসব সমস্যার কারণে ফেসবুক ব্যবহারকারীদের মধ্যেও চলছে নানা ধরনের আলোচনা। তবে যেকোনো ধরনের পরিবর্তনই হতে পারে বলে মনে করা হচ্ছে। তবে যা-ই হোক না কেন সেটা ইতিবাচকও হতে পারে আবার নেতিবাচকও হতে পারে—এমনই আশা প্রযুক্তি বিশ্লেষকদের। —টাইমস অব ইন্ডিয়া অবলম্বনে কাজী আশফাক আলম
</doc>
<doc>
বরিশালে কম্পিউটার মেলা শুরু

| তারিখ: ১৪-০২-২০১২

‘ধান, নদী ও খাল, বরিশাল হবে ডিজিটাল’ স্লোগান নিয়ে শুরু হয়েছে ‘বিসিএস ডিজিটাল এক্সপো বরিশাল-২০১২’ নামের কম্পিউটার মেলা। ডিজিটাল শিক্ষাই ডিজিটাল বাংলাদেশের ভিত্তি—এ বিষয় সামনে রেখে বাংলাদেশ কম্পিউটার সমিতি (বিসিএস) বরিশাল শাখা পাঁচ দিনের এই মেলার আয়োজক। গতকাল সোমবার দুপুর ১২টায় বরিশাল সিটি করপোরেশনের মেয়র শওকত হোসেন মেলার উদ্বোধন করেন। উদ্বোধনী অনুষ্ঠানে বিসিএসের সভাপতি মো. ফয়েজউল্যাহ্ খান, সাবেক সভাপতি এস এম ইকবাল, বিসিএস বরিশাল শাখার সভাপতি আনোয়ার রহমান, মেলার কেন্দ্রীয় সমন্বয়ক মো. আবদুর রহমান, মেলার আহ্বায়ক শাহ্ বোরহান উদ্দিনসহ অনেকে বক্তব্য দেন।
উদ্বোধনের পরপর দর্শনার্থীদের জন্য উন্মুক্ত করে দেওয়া হয় মেলার প্রাঙ্গণ। প্রতিদিন সকাল ১০টা থেকে রাত আটটা পর্যন্ত মেলা খোলা থাকবে। মেলায় প্রবেশ টিকিটের দাম নির্ধারণ করা হয়েছে ১০ টাকা। তবে বিদ্যালয়ের শিক্ষার্থীরা পরিচয়পত্র দেখিয়ে বিনা মূল্যে মেলা দেখতে পারবে।
মেলায় প্রতিদিন বিকেল পাঁচটা থেকে সন্ধ্যা পর্যন্ত মুক্তিযুদ্ধভিত্তিক স্বল্প দৈর্ঘ্য চলচ্চিত্র দেখানো হবে। সন্ধ্যা সাতটায় অনুষ্ঠিত হবে সাংস্কৃতিক অনুষ্ঠান। ১৫ ফেব্রুয়ারি বিতর্ক আর ১৬ ফেব্রুয়ারি হবে তথ্যপ্রযুক্তি সচেতনতা কর্মসূচি, বিতর্ক ও শিশুদের চিত্রাঙ্কন প্রতিযোগিতা।
মেলার ৩০টি স্টলে দেশি-বিদেশি ২৫টি প্রতিষ্ঠান তাদের কম্পিউটার হার্ডওয়্যার ও সফ্টওয়্যার পণ্যসামগ্রী, নেটওয়ার্ক ও টেলি যোগাযোগ সেবা ও পণ্যসামগ্রী, মাল্টিমিডিয়া, আইসিটি শিক্ষার উপকরণ, ল্যাপটপ, ট্যাবলয়েড, ডিজিটাল জীবনধারাভিত্তিক প্রযুক্তি ও পণ্যগুলোর উন্নত এবং হালনাগাদ সংস্করণ প্রদর্শন করা হবে। —বরিশাল অফিস
</doc>
<doc>
উইন্ডোজের শুরুতে নিজের বার্তা

| তারিখ: ১৪-০২-২০১২

আপনি চাইলেই আপনার কম্পিউটারের উইন্ডোজের ওয়েলকাম স্ক্রিনে, অর্থাৎ উইন্ডোজ চালু হওয়ার সময় পর্দায় নিজের পছন্দের বার্তা দিয়ে রাখতে পারেন। এ জন্য অন্য কোনো সফটওয়্যার ইনস্টল দিতে হবে না। এটি আপনি খুব সহজেই করতে পারেন উইন্ডোজের Run থেকে। এ জন্য আপনাকে উইন্ডোজের Start মেন্যু থেকে Run মেন্যুতে গিয়ে Regedit লিখে এন্টার চাপতে হবে। তাহলে নতুন একটি উইন্ডো আসবে। এখান থেকে HKEY_LOCAL_MACHINE ক্লিক করতে হবে। তাহলে Software আসবে। সেখানে Microsoft-এ ক্লিক করে Windows NT-তে ক্লিক করলে নতুন মেন্যু আসবে। সেখান থেকে Current Version-এ ক্লিক করে সবশেষে Winlogon-এ ক্লিক করতে হবে। এবার ডান দিকের বক্স থেকে Legal Notice Caption-এ দুবার ক্লিক করতে হবে। তাহলে নতুন বক্স আসবে। তাতে আপনি আপনার বার্তার শিরোনাম লিখে ok করুন। এরপর Legal Notice Text-এ দুবার ক্লিক করে আপনার পুরো বার্তা লিখে ফেলুন। তারপর ok করে বেরিয়ে আসুন। তাহলেই সেট হয়ে গেল আপনার উইন্ডোজের স্ক্রিনে আপনার ব্যক্তিগত বার্তা। এখন থেকে কম্পিউটার খুললেই উইন্ডোজ আপনাকে আপনার বার্তা দিয়ে স্বাগত জানাবে। আর যদি ওয়েলকাম স্ক্রিনের এই বার্তা বন্ধ করতে চান, তাহলে একই পদ্ধতিতে Legal Notice Caption ও Legal Notice Text-এ ঢুকে আগের লেখা বার্তাগুলো মুছে দিয়ে ok করে বেরিয়ে আসুন, তাহলেই হবে। —ফয়সাল হাসান
</doc>
<doc>
গুগলপ্লেক্সে বসছে গোপন পরীক্ষাগার!

অনলাইন ডেস্ক | তারিখ: ১৩-০২-২০১২

গুগল কর্তৃপক্ষ তাদের ক্যালিফোর্নিয়ার মাউনটেন ভিউয়ে অবস্থিত হেডকোয়ার্টার্সকে আরও বড় করার পরিকল্পনা হাতে নিয়েছে। গুগলপ্লেক্স নামের এ প্রধান কার্যালয়টিকে ঘিরে বিশাল এক পরিকল্পনা নিয়ে এগোচ্ছে প্রতিষ্ঠানটি। সম্প্রতি প্রযুক্তিবিষয়ক ওয়েবসাইট সিনেট এক খবরে জানিয়েছে, গুগলপ্লেক্সের সঙ্গে এক লাখ ২০ হাজার বর্গফুট জায়গা নিয়ে ‘গুগল এক্সপেরিয়েনস সেন্টার’ বা গুগল অভিজ্ঞতা কেন্দ্র নামের একটি আলাদা ভবন নির্মাণ করছে গুগল। এ ছাড়া গোপন একটি পরীক্ষাগারও নির্মাণ করছে গুগল।
এরই মধ্যে নতুন ভবন তৈরির জন্য আবেদন করেছে বলে গুগলের স্থাপত্যবিদ অ্যান্ড্রু বার্নেট তথ্য দিয়েছেন। তাঁর দেওয়া তথ্য অনুসারে গুগল এক্সপেরিয়েনস সেন্টারে থাকবে ব্যক্তিগত মিউজিয়াম, সভাকক্ষ। এখানে একসঙ্গে ৯০০ অতিথি বসতে পারবে। আমন্ত্রিত গবেষকেরা এখানে তাঁদের ধারণা বিনিময় করতে পারবেন। গুগলের নতুন পরীক্ষাগারে গোপনীয় পণ্যগুলোর পরীক্ষা চালানো হবে।
গুগল মিউজিয়াম তৈরি করলেও এ মিউজিয়ামে প্রবেশাধিকার সংরক্ষিত থাকবে বলেই গুগল কর্মকর্তা জানিয়েছেন।
</doc>
<doc>
ফেসবুক থেকে সরিয়ে দেওয়া যাবে জাকারবার্গকে

অনলাইন ডেস্ক | তারিখ: ১৩-০২-২০১২

ফেসবুকের প্রতিষ্ঠাতা মার্ক জাকারবার্গকে অপসারণের ক্ষমতা পেয়েছে ফেসবুক কর্তৃপক্ষ। যেকোনো সময় যেকোনো কারণে বা কারণ ছাড়াই তাঁকে চাকরিচ্যুত করতে পারবে ফেসবুক বোর্ড। যুক্তরাষ্ট্রের সিকিউরিটিস অ্যান্ড এক্সচেঞ্জ কমিশনের সঙ্গে ইনিশিয়াল পাবলিক অফারের (আইপিও) জন্য সংশোধিত চুক্তিতে এ তথ্য দেওয়া হয়েছে। এক খবরে পিটিআই জানিয়েছে, চুক্তি অনুসারে জাকারবার্গও ফেসবুকে তাঁর ইচ্ছামাফিক চাকরি করতে পারবেন। তবে চাকরি ছাড়ার পর ফেসবুকের প্রতিদ্বন্দ্বী কোনো ওয়েবসাইট দাঁড় করাতে পারবেন না তিনি।
ফেসবুকের সঙ্গে জাকারবার্গের চুক্তিতে আরও বলা হয়েছে, ফেসবুক ছেড়ে গেলে এ প্রতিষ্ঠানটির কোনো কর্মকর্তাকে অন্যত্র ভাগিয়ে নিতে পারবেন না তিনি। এ ছাড়া ফেসবুকের সঙ্গে প্রতিযোগিতা করতে বা ফেসবুকের কোনো প্রতিযোগী প্রতিষ্ঠানকে পরামর্শ বা সহযোগিতা করতে পারবেন না তিনি। ফেসবুকে চাকরির শর্ত অনুসারে জাকারবার্গের অপসারণ বা ‘ইচ্ছামাফিক’ শর্তটা পূরণ হবে ফেসবুক বোর্ডের অনুমোদনে।
শুধু জাকারবার্গই নন, এ শর্ত ফেসবুকের আরও চার কর্মকর্তার জন্য প্রযোজ্য হবে। তাঁদের মধ্যে রয়েছেন ফেসবুকের চিফ অপারেটিং অফিসার (সিওও) শেরিল স্যান্ডবার্গ, চিফ ফিন্যান্সিয়াল অফিসার (সিএফও) ডেভিড ইব্যারসম্যান, ভাইস প্রেসিডেন্ট (ইঞ্জিনিয়ারিং) মাইক স্ক্রোপফার।
ফেসবুক প্রেসিডেন্ট ও সিইও হিসেবে জাকারবার্গ বার্ষিক পাঁচ লাখ ডলার বেতন ও ৪৫ শতাংশ হারে বোনাস পাবেন।
১ ফেব্রুয়ারি বুধবার আইপিও আবেদন-সংক্রান্ত আনুষ্ঠানিকতা সেরে ফেলেছে প্রতিষ্ঠানটি। তবে এক হাজার কোটি ডলার মূল্যের আইপিও ছাড়ার কথা থাকলেও শুরুতে ৫০০ কোটি ডলার মূল্যের আইপিওর জন্য আবেদন করছে ফেসবুক কর্তৃপক্ষ। শেয়ারবাজারে আইপিও ছেড়ে সিলিকন ভ্যালির অন্যতম পাবলিক কোম্পানি হিসেবে নাম লিখিয়েছে ফেসবুক।
মোট ২০৯ পাতার আবেদনটির ৪৫ নম্বর পাতায় জাকারবার্গ কত শেয়ার কিনতে পারবেন, সে তথ্য জানানো হয়েছে। জাকারবার্গ বি শ্রেণীর ১২ কোটি শেয়ার কিনতে পারবেন। তবে পাবলিক স্টকে যাওয়ার পরই তা প্রথম শ্রেণীর হয়ে যাবে। ৪৯ পাতায় ৩১ ডিসেম্বর ২০১১ সালের দাম অনুসারে ফেসবুকের বি শ্রেণীর শেয়ারমূল্য হচ্ছে দশমিক ৮৩ ডলার।
</doc>
<doc>
জবসের পক্ষে গ্র্যামি নিলেন আইটিউনস প্রধান

অনলাইন ডেস্ক | তারিখ: ১৩-০২-২০১২

অ্যাপলের প্রতিষ্ঠাতা স্টিভ জবসকে সংগীত-ক্ষেত্রে অবদান রাখার স্বীকৃতি হিসেবে সম্মানসূচক গ্র্যামি পুরস্কার দেওয়া হয়েছে। ১১ ডিসেম্বর স্টিভ জবসের পক্ষে পুরস্কার গ্রহণ করেন আইটিউনস প্রধান অ্যাডি কিউ। সম্প্রতি এক খবরে প্রযুক্তিবিষয়ক ওয়েবসাইট সিনেট এ তথ্য দিয়েছে।
২০১১ সালের ডিসেম্বর মাসে রেকর্ডিং একাডেমি অ্যাপলের প্রয়াত সিইও স্টিভ জবসকে গ্র্যামি পুরস্কার দেওয়ার ঘোষণা দিয়েছিল। প্রতিষ্ঠানটি জানিয়েছিল, গান শোনার ধরন এবং বিশ্বে সংগীতের বিস্তারে স্টিভ জবসের ছিল বিশেষ অবদান। তাঁর অবদানের জন্য ‘স্পেশাল মেরিট অ্যাওয়ার্ডস’ দেওয়ার ঘোষণা দেয় রেকর্ডিং একাডেমি।
এক প্রতিক্রিয়ায় অ্যাডি কিউ বলেন, ‘স্টিভের স্ত্রী লরেন, তাঁর সন্তানেরা এবং অ্যাপলের সবার পক্ষ থেকে আমি স্টিভ জবসকে সম্মানিত করার জন্য ধন্যবাদ জানায়। স্টিভ ছিলেন একজন দূরদর্শী, পথপ্রদর্শক এবং খুব কাছের বন্ধু। গত ১৫ বছর ধরে তাঁর সঙ্গে কাজ করতে পেরে আমি গর্বিত। স্টিভের পক্ষে এ পুরস্কার গ্রহণ করা আমার কাছে বিশেষ কিছু কারণ সংগীত তাঁর কাছে ছিল বিশেষ কিছু।’ তিনি আমাদের বলতেন, সংগীতই তাঁর জীবনটাকে গড়েছে। তিনি যেমন ছিলেন, তা সংগীতেরই ফল।
কিউ আরও বলেন, সবাই জানেন যে স্টিভের ওপর বব ডিলান এবং বিটলসের কতখানি প্রভাব ছিল। সৃষ্টিশীলতার মাধ্যমে, সৃজনশীল উদ্ভাবনের সহায়তায় সংগীতকে সবার কাছে পৌঁছে দিতে চেয়েছিলেন তিনি। আমরা প্রতিদিন এ নিয়ে কথা বলি। তিনি যখন ২০০১ সালে প্রথমবার আইপড আনলেন, মানুষ তখন বলা শুরু করল, অ্যাপল কম্পিউটার ছেড়ে কেন মিউজিক প্লেয়ার তৈরি শুরু করছে? তাঁর উত্তরটা ছিল খুবই সরল। তিনি বলেছিলেন, ‘আমরা সংগীতপ্রেমী, তাই যা ভালো লাগে তা করতে পারাটা সব সময়ই ভালো। স্টিভের পরিবার ও আমি জানি এ গ্র্যামি পুরস্কারটির মূল্য কি ছিল তাঁর কাছে। তাই তাকে সম্মানিত করার জন্য আমি ধন্যবাদ জানাচ্ছি।’
উল্লেখ্য, ২০১১ সালের ৫ অক্টোবর মারা গেছেন অ্যাপলের প্রতিষ্ঠাতা স্টিভ জবস।
</doc>
<doc>
পরিদর্শনে গিয়ে বললেন প্রধানমন্ত্রীর একান্ত সচিব
কিশোরগঞ্জের ইউনিয়ন ই-সেবা কার্যক্রম হতাশাজনক

| তারিখ: ১৩-০২-২০১২

প্রধানমন্ত্রীর একান্ত সচিব-১ আসছেন এ খবর পেয়ে মাত্র এক সপ্তাহে কিশোরগঞ্জের ১৩টি উপজেলার ১০৮টি ইউনিয়ন পরিষদের ইউনিয়ন তথ্য ও সেবাকেন্দ্র (ইউআইএসসি) চালু হয়ে যায়। এর আগে সারা জেলায় ই-সেবা কার্যক্রম মুখ থুবড়ে পড়েছিল।
সারা দেশের মতো কিশোরগঞ্জ জেলায়ও ১০৮টি ইউআইএসসি ২০১০ সালের ১১ নভেম্বর আনুষ্ঠানিকভাবে উদ্বোধন করা হয়েছিল। তবে এই ই-সেবা কার্যক্রম চালু হয়নি এক বছর পার হওয়ার পরও। গত শনিবার প্রধানমন্ত্রীর একান্ত সচিব-১ এবং সাপোর্ট টু ডিজিটাল বাংলাদেশের জাতীয় প্রকল্প পরিচালক মো. নজরুল ইসলাম খানের পরিদর্শন উপলক্ষে জেলার ১৩ উপজেলার নির্বাহী কর্মকর্তারা (ইউএনও) ইউপি চেয়ারম্যানদের নিয়ে দিন-রাত কাজ করে ১০৮টি কেন্দ্র চালু করেন।
শনিবার সকালে জেলা প্রশাসকের সভাকক্ষে জেলা ই-সেবাকেন্দ্র এবং ইউনিয়ন তথ্য ও সেবাকেন্দ্রের কার্যক্রম বিষয়ে ‘সিটিজেন ওরিয়েন্টেশন’ কর্মশালায় এসব তথ্য জানা গেছে। সভায় নজরুল ইসলাম খান বলেন, ‘কিশোরগঞ্জ জেলা ও ইউনিয়ন পর্যায়ে ই-সেবার কার্যক্রম চরম হতাশাজনক। যাচ্ছেতাইভাবে চলছে। দেশের ৬৪ জেলার মধ্যে এর অবস্থান ৬০তম স্থানের পরে। রাষ্ট্রপতি, স্পিকার, স্থানীয় সরকারমন্ত্রী, প্রধানমন্ত্রীর উপদেষ্টা, সেনাপ্রধানের জেলা হলেও কিশোরগঞ্জে ই-সেবার সার্বিক কার্যক্রম দুঃখজনক। আগের কর্মকর্তারা কোনো কাজ করেননি বলে এ দুঃখজনক অবস্থার সৃষ্টি হয়েছে। জনগণ কাঙ্ক্ষিত সেবা ও সুযোগ থেকে বঞ্চিত হয়েছে। আগামী দুই মাসের মধ্যে এ অবস্থার উন্নয়ন না করলে সংশ্লিষ্ট ব্যক্তিদের বিরুদ্ধে কঠোর ব্যবস্থা নেওয়া হবে।’
জেলা প্রশাসক মো. সিদ্দিকুর রহমানের সভাপতিত্বে কর্মশালায় আরও বক্তৃতা করেন জেলা পুলিশ সুপার মীর রেজাউল আলম, অতিরিক্ত জেলা প্রশাসক মো. নূরে আলম সিদ্দিকী, কিশোরগঞ্জ চেম্বার অব কমার্সের পরিচালক বাদল রহমান, সাপোর্ট টু ডিজিটাল বাংলাদেশের বিশেষজ্ঞ এস এম আশফাক হোসেনসহ অনেকে।
কর্মশালায় জেলা প্রশাসনের ই-সেবা কার্যক্রমের বিভিন্ন দিক তুলে ধরা হয়। এতে দেখা যায়, সম্প্রতি জেলা প্রশাসকের কার্যালয়ে নকলের আবেদন করা হয়েছে এক হাজার ৪৭টি। এর মধ্যে গত শনিবার পর্যন্ত সবগুলো আবেদন অমীমাংসিত (পেন্ডিং) অবস্থায় ছিল।জেলা প্রশাসকের রাজস্ব শাখা কয়েকটি আবেদন নিষ্পতির দাবি করলেও সেসবের কোনো সত্যতা মেলেনি।
এ সময় নজরুল ইসলাম খান রাজস্ব শাখার কর্মকর্তাদের প্রশ্ন করেন, জরুরি ভিত্তিতে কত দিনের মধ্যে নকল সরবরাহ করা হয়? উত্তরে জেলার সংশ্লিস্ট তিন কর্মকর্তা তিন রকম তথ্য দেন। কর্মকর্তাদের এ রকম জবাব শুনে প্রকল্প পরিচালক বলেন, ‘এতেই বোঝা যায়, জেলার সার্বিক ই-সেবার কার্যক্রম যাচ্ছেতাইভাবে চলছে।’ অতিরিক্ত জেলা প্রশাসক (রাজস্ব) জানান, আগামী জুন মাসের মধ্যে এ অবস্থার উন্নতি হবে। তবে নজরুল ইসলাম খান দুই মাসের মধ্যে সবকিছু ১০০ শতাংশ ই-সেবায় এনে তিন দিনের মধ্যে নকল সরবরাহের নির্দেশ দেন।
সভায় উপস্থিত বাজিতপুর উপজেলা চেয়ারম্যান শেখ এ কে এম নূরুন্নবীসহ একাধিক চেয়ারম্যান জানান, কার্যত ইউনিয়ন কেন্দ্রগুলো চালু ছিল না। গত দুই-তিন দিনে এগুলো চালু করা হয়েছে। —সাইফুল হক মোল্লা, কিশোরগঞ্জ
</doc>
<doc>
সামাজিক যোগাযোগ মাধ্যম শিশুদের সাহায্য করছে

| তারিখ: ১৩-০২-২০১২

বর্তমানে বিশ্বব্যাপী সামাজিক যোগাযোগের মাধ্যমগুলোর ব্যবহার বেড়েছে অনেক গুণ। প্রতিনিয়ত বাড়তে থাকা সামাজিক যোগাযোগের ব্যবহারে আকৃষ্ট সবাই। আর শিক্ষার্থীদের এর প্রতি আগ্রহ আর ব্যবহার চিন্তায় ফেলে দিয়েছে অভিভাবকদের। আর চিন্তায় আছেন শিক্ষকেরাও। তবে শিক্ষার্থীদের সামাজিক যোগাযোগমাধ্যম ব্যবহার সময় নষ্ট করছে না বরং তাদের নানাভাবে সাহায্যই করছে। সম্প্রতি যুক্তরাষ্ট্রের ইউনিভার্সিটি অব মিনেসোটার এক গবেষণায় এ তথ্য পাওয়া গেছে।
গবেষণায় বলা হয়, শিশুদের সামাজিক যোগাযোগমাধ্যম ব্যবহার শিক্ষাসহায়ক। ইউনিভার্সিটি অব মিনেসোটার প্রযুক্তি শিক্ষাবিষয়ক গবেষক ক্রিস্টিন গ্রিনহাউ জানান, বর্তমান সামাজিক যোগাযোগের সাইটগুলো ব্যবহারের মাধ্যমে একুশ শতকের দক্ষতা অনুশীলন সম্ভব হচ্ছে।
গবেষণায় বলা হয়, সামাজিক যোগাযোগের ওয়েবসাইটগুলো শিক্ষামূলক নানা বিষয় জানতে সাহায্য করে। শিক্ষার ক্ষেত্রে যেসব কাজের প্রয়োজন হয়, তা শেখা যায়। শিক্ষার্থীরা অনলাইন ডিজাইন ও লেআউট বা নকশা করতে পারে পাশাপাশি সৃজনশীল সাহিত্য, চলচ্চিত্রবিনিময় করতে শেখে।
তবে গবেষণায় আরও বলা হয়, শিক্ষার্থীদের মধ্যে ছোট একটি অংশই এ কাজটি করে থাকে। আর তাই, এ বিষয়গুলো শিক্ষার্থীদের জানানো উচিত বলে মনে করেন গ্রিনহাউ। তিনি বলেন, এতে অনলাইনে শিক্ষার্থীরা কী শিখবে, কোন কোন ওয়েবসাইটে যাবে, এসব বিষয় জানানো যেতে পারে। এর মাধ্যমে সামাজিক যোগাযোগমাধ্যমগুলো শিক্ষাটুলস হিসেবে কাজ করতে পারে। —টাইমস অব ইন্ডিয়া অবলম্বনে কাজী আশফাক আলম
</doc>
<doc>
প্রকাশনা
মুক্ত সফটওয়্যার নিয়ে বই

| তারিখ: ১৩-০২-২০১২
নানা কাজের মুক্ত সফটওয়্যার\ লেখক: নুরুন্নবী হাছিব\ দাম: ১০০ টাকা\ পৃষ্ঠা: ৭৯, প্রকাশক: তাম্রলিপি, ঢাকা\

বর্তমানে সব কাজের ক্ষেত্রেই সহজে ব্যবহার করা যায় বিভিন্ন মুক্ত সফটওয়্যার। নির্দিষ্টভাবে পুরো অপারেটিং সিস্টেম ছাড়াই বেশ কিছু জনপ্রিয় মুক্ত সফটওয়্যার রয়েছে, যা যে কেউ ব্যবহার করতে পারেন। এ সফটওয়্যারগুলো যেকোনো অপারেটিং সিস্টেমেই ব্যবহার করা যায়। পাশাপাশি মুক্ত সফটওয়্যার দিয়ে কাজ করার যায় নিজের ভাষাতেও।এমন সব মুক্ত সফটওয়্যারের বর্ণনা দেওয়া হয়েছে নানা কাজের মুক্ত সফটওয়্যার বইটিতে। লিখেছেন নুরুন্নবী হাছিব।
বইতে জনপ্রিয় বেশ কিছু মুক্ত সফটওয়্যারের বিস্তারিত বর্ণনা রয়েছে। উবুন্টু, জুমলা, ওয়ার্ডপ্রেস, পিজিন, ওপেন অফিস, থান্ডারবার্ড, ভিএলসি, জিএনইউ ক্যাশ, জিম্প, ওপেন ইআরপি, ফাইলজিলা, জেনকার্ট, ফায়ারফক্সসহ ৩১টি সফটওয়্যারের বৈশিষ্ট্য, ব্যবহারের নিয়মাবলি, সফটওয়্যারটি নামানোর লিংকের বিস্তারিত বর্ণনা রয়েছে বইটিতে। পাশাপাশি রয়েছে বিভিন্ন সফটওয়্যারের ছবি। এতে এমন সব সফটওয়্যারের কথা রয়েছে যেগুলো শুধু মুক্ত অপারেটিং সিস্টেমই নয় প্রায় সব ধরনের অপারেটিং সিস্টেমেই ব্যবহার করা যাবে। এ ছাড়া যাঁরা আগে উইন্ডোজ কিংবা অন্যান্য অপারেটিং সিস্টেমের সফটওয়্যার ব্যবহার করতেন, তাঁরাও সহজেই এসব সফটওয়্যার ব্যবহার করতে পারবেন। বিভিন্ন অপারেটিং সিস্টেমের জন্য আলাদা আলাদা সফটওয়্যার নামানোর লিংক পাওয়া যাবে বইটিতে। —নিজস্ব প্রতিবেদক
</doc>
<doc>
তথ্য সংরক্ষণে গুগল আনছে ‘জি ড্রাইভ’

অনলাইন ডেস্ক | তারিখ: ১২-০২-২০১২

ক্লাউডভিত্তিক একটি নতুন সেবা চালু করতে যাচ্ছে গুগল। গুগল অনলাইনে তথ্য জমা রাখার এ সার্ভিসটির নাম হবে ‘জি ড্রাইভ’। ওয়াল স্ট্রিট জার্নাল এ তথ্য জানিয়েছে। যেভাবে কম্পিউটারের হার্ড ড্রাইভে তথ্য সংরক্ষিত থাকে, গুগলের অনলাইন স্টোরেজ সার্ভিসটিতেও সেভাবেই জমা রাখা যাবে তথ্য। বড় আকারের ফাইলও সংরক্ষণ করা যাবে গুগলের অনলাইন এই সার্ভিসটিতে।
গুগল অ্যাকাউন্ট ব্যবহারকারীদের বিনা মূল্যেই এ সার্ভিসটি ব্যবহারের সুযোগ দেবে গুগল। ভিডিওসহ বিভিন্ন তথ্য ‘জি ড্রাইভে’ রাখার সুযোগ দেবে গুগল। এ সার্ভিসটি বিনা মূল্যের হলেও তথ্য বেশি হলে স্থান বাড়িয়ে নেওয়ার জন্য গুনতে হবে অর্থ।
উল্লেখ্য, বর্তমানে ‘গুগল ডকস’ নামে তথ্য জমা রাখার একটি সার্ভিস রয়েছে গুগলের। সেখানে ১ গিগাবাইট পর্যন্ত তথ্য রাখার সুযোগ দেয় গুগল। তবে এ সার্ভিসটি তেমন জনপ্রিয় নয়। ‘জি ড্রাইভ’ সার্ভিসটি জনপ্রিয় ক্লাউড সার্ভিস ড্রপবক্সের বিকল্প হবে বলেই গুগল কর্তৃপক্ষ আগেই জানিয়েছিল। তবে কবে নাগাদ এ সার্ভিসটি চালু হবে, সে বিষয়ে কোনো কিছু জানাননি গুগলের কর্মকর্তারা।
</doc>
<doc>
আইফোন অ্যাপ হলো বিশ্বের প্রথম কম্পিউটার গেম

অনলাইন ডেস্ক | তারিখ: ১২-০২-২০১২

মাইক্রোসফটের প্রতিষ্ঠাতা বিল গেটসের হাতে তৈরি বিশ্বের প্রথম কম্পিউটার গেমটি অ্যাপলের আইফোনের জন্য অ্যাপ্লিকেশন হিসেবে এল। ১৯৮১ সালে কম্পিউটারের জন্য এটি তৈরি করেছিলেন বিল গেটস ও তাঁর বন্ধু নিল থম্পসন।
আইবিএমের প্রোটোটাইপ কম্পিউটারে বসে গেটস ভোর চারটার সময় লিখে ফেলেছিলেন গেমটির কোড। থ্রিডি গেমের যুগে এটা খুবই সাধারণ দ্বিমাত্রিক একটি গেম। গেমটিতে সোজা রাস্তায় চালাতে হবে গাড়ি। রাস্তায় এলোমেলো করে ছুটবে একপাল গাধা। গাধাগুলোকে এড়িয়ে গাড়ি চালিয়ে সামনে এগোতে হবে। ত্রিমাত্রিক গেমের যুগেও দ্বিমাত্রিক এ গেমটি ব্যবহারকারীকে এখনো যথেষ্ট আকর্ষণ করবে বলে গেমের নির্মাতাপ্রতিষ্ঠানের পক্ষ থেকে জানানো হয়েছে।
প্রথম দিকের আইবিএম কম্পিউটারের ডিওএস অপারেটিং সিস্টেমের সঙ্গে এ গেমটি বিনা মূল্যেই দেওয়া হতো। তবে আইফোনের অ্যাপ্লিকেশন হিসেবে নতুন সংস্করণ খেলতে ০.৯৯ ডলার খরচ করতে হবে।
২০০১ সালে এ গেমটির প্রসঙ্গে বিল গেটস জানিয়েছিলেন, ‘আমি ও নিল থম্পসন ভোর চারটার দিকে ছোট একটি ঘরে বসে আইবিএমের প্রোটোটাইপ কম্পিউটারে তৈরি করেছিলাম গেমটি।’
</doc>
<doc>
‘প্রো’র বদলে ১৫ ও ১৭ ইঞ্চি ‘এয়ার’!

অনলাইন ডেস্ক | তারিখ: ১২-০২-২০১

দীর্ঘদিন ম্যাকবুক প্রো মডেলের ল্যাপটপে কোনো পরিবর্তন আনেনি অ্যাপল। তবে প্রতিষ্ঠানটি শিগগিরই ম্যাকবুক প্রো মডেল বদলে ম্যাকবুক এয়ার মডেলের চেহারায় বাজারে আনতে পারে বলেই জানা গেছে। অ্যাপলের ম্যাকবুক এয়ার ক্রেতা পর্যায়ে সাড়া জাগিয়েছিল। বর্তমানে বাজারে থাকা ম্যাকবুক এয়ারের বড় সংস্করণটি ১৩.৩ ইঞ্চির। সম্প্রতি এক খবরে প্রযুক্তিবিষয়ক ওয়েবসাইট সিনেট জানিয়েছে, ম্যাকবুক এয়ারের প্রচলিত আকারের চেয়ে আরও বড় আকারের একাধিক সংস্করণ তৈরির কাজে হাত দিয়েছে অ্যাপল।
অ্যাপল হালকা-পাতলা মডেলের নোটবুক তৈরি করছে বলে দীর্ঘদিন ধরেই প্রযুক্তির বিশ্বে আলোচনা চলছে। নতুন মডেলের ম্যাকবুক এয়ার বর্তমানে বাজারে থাকা ম্যাকবুক এয়ারের চেয়ে আকারে বড় ও ফিচারের বিবেচনায় ম্যাকবুক প্রো এবং ম্যাকবুক এয়ারের চেয়ে এগিয়ে থাকবে। অবশ্য নতুন মডেলে বাদ পড়বে অপটিক্যাল ডিস্ক ও হার্ড ড্রাইভ। হার্ডড্রাইভের বদলে এতে ব্যবহূত হবে ফ্ল্যাশ মেমোরি।
২০১০ সালের অক্টোবর মাসে ১৩.৩ ইঞ্চি ও ১১.৬ ইঞ্চি মাপের ম্যাকবুক এয়ার এনেছিল অ্যাপল। ওই সময় অ্যাপলের সিইও স্টিভ জবস এ প্রসঙ্গে বলেছিলেন, ‘এটাই নোটবুকের ভবিতব্য।’ ২০১১ সালে এই ল্যাপটপের আপডেট এনেছিল প্রতিষ্ঠানটি। এতে যোগ হয়েছিল দ্রুতগতির প্রসেসর ও থান্ডারবোল্ট পোর্ট। সবচেয়ে পাতলা মডেলের ল্যাপটপ হিসেবে বাজারে আসার পর দ্রুত জনপ্রিয় হয় ম্যাকবুক এয়ার।
এদিকে দীর্ঘদিন ম্যাকবুক প্রো মডেলে কাঠামোগত কোনো পরিবর্তন আনেনি অ্যাপল। কিন্তু সম্প্রতি সিনেট জানিয়েছে, ম্যাকবুক প্রো মডেলটিকে ম্যাকবুক এয়ারে রূপ দিতে পারে অ্যাপল। সাশ্রয়ী মূল্য ছাড়াও এতে যোগ হতে পারে দ্রুতগতির আইভিব্রিজ প্রসেসর।
প্রযুক্তিবিষয়ক ওয়েবসাইট অ্যাপল ইনসাইডার সম্প্রতি এক তথ্যে জানিয়েছে, অ্যাপল সম্ভবত ম্যাকবুক প্রো ডিভাইসটির উত্পাদন বন্ধ করে ম্যাকবুক এয়ারের সাদৃশ্যে বিভিন্ন আকারে বাজারজাত করতে পারে। ম্যাকবুক প্রো লাইনের আপডেট হিসেবে ১৫ ও ১৭ ইঞ্চি—এই দুই আকারের ম্যাকবুক এয়ার আনতে পারে অ্যাপল।
</doc>
<doc>
তৈরি হলো বিশ্বের বৃহত্তম সিনেমা স্ক্রিন

অনলাইন ডেস্ক | তারিখ: ১২-০২-২০১২

অস্ট্রেলিয়ার সিডনিতে অবস্থিত আইম্যাক্স ডার্লিং হারবার থিয়েটারে প্রকৌশলীরা বিশ্বের বৃহত্তম সিনেমা স্ক্রিনটি টানিয়েছেন। ৯ ফেব্রুয়ারি আইম্যাক্স ডার্লিং হারবারে থ্রিডি প্রযুক্তির আইম্যাক্স স্ক্রিনটি বসানো হয়েছে। স্ক্রিনটির দৈর্ঘ্য ২৯.৫ মিটার আর প্রস্থ ৩৫.৭ মিটার।
আইম্যাক্স হচ্ছে কানাডিয়ান প্রতিষ্ঠান আইম্যাক্স করপোরেশনের চলচ্চিত্র প্রদর্শনবিষয়ক নিজস্ব পদ্ধতি। প্রচলিত চলচ্চিত্র প্রদর্শন পদ্ধতির তুলনায় আইম্যাক্স পদ্ধতিতে প্রদর্শিত চলচ্চিত্রের আকার বড় এবং গুণগত মান ভালো হয়।
নামকরা সিনেমা হলে চলচ্চিত্র প্রদর্শনের ক্ষেত্রে আইম্যাক্স পদ্ধতিই সবচেয়ে বেশি ব্যবহার করা হয়। ২০১১ সালের মার্চ মাসের এক হিসাব অনুসারে, বিশ্বের ৪৬টি দেশে ৫২৮টি আইম্যাক্স থিয়েটার রয়েছে।
</doc>
<doc>
অনলাইনে সামাজিক যোগাযোগ শিশুর শিক্ষাসহায়ক

অনলাইন ডেস্ক | তারিখ: ১২-০২-২০১২

সামাজিক যোগাযোগের ওয়েবসাইটগুলো যে শুধু সময়ের অপচয়ই করে তা নয়, সম্প্রতি ইউনিভার্সিটি অব মিনেসোটার গবেষকেরা জানিয়েছেন, শিশুদের সামাজিক যোগাযোগের ওয়েবসাইট ব্যবহার করতে দেওয়া ইতিবাচক ও শিক্ষাসহায়ক।
ইউনিভার্সিটি অব মিনেসোটার প্রযুক্তি শিক্ষাবিষয়ক গবেষক ক্রিস্টিন গ্রিনহাউ সম্প্রতি এ বিষয়ে এক গবেষণা পরিচালনা করেছেন। গ্রিনহাউ জানিয়েছেন, যে শিক্ষার্থীরা সামাজিক যোগাযোগের ওয়েবসাইট ব্যবহার করে, তারা আসলে একুশ শতকের দক্ষতা অনুশীলন করছে।
গ্রিনহাউ আরও জানিয়েছেন, সামাজিক যোগাযোগের ওয়েবসাইটগুলো শিক্ষামূলক বিভিন্ন বিষয় জানতে সাহায্য করে। প্রযুক্তি ব্যবহারে ইতিবাচক মানসিকতা তৈরি হয়, কোনো বিষয় সম্পাদনা এবং বিষয়টিকে নানাভাবে সাজাতে শেখে শিক্ষার্থী। অনলাইন ডিজাইন ও লেআউট বা নকশা নিয়ে তারা ভাবে। সৃজনশীল সাহিত্য, চলচ্চিত্র নিয়ে অনুভূতি বিনিময় করতে শেখে। গ্রিনহাউ আরও বলেন, শুধু তাই নয়, শিশুরা তথ্যপ্রযুক্তির ক্ষেত্রে দায়িত্বশীল হতেও শেখে।
গ্রিনহাউ এ বিষয়ে করণীয় সম্পর্কে শিক্ষক ও অভিভাবকদের পরামর্শও দিয়েছেন। তাঁর পরামর্শ অনুসারে অনলাইনে শিক্ষার্থীরা কী শিখবে, এর নির্দেশনা দেবেন অভিভাবকেরা এবং শিক্ষকেরা শিক্ষার্থীদের সামাজিক যোগাযোগের ওয়েবসাইট ব্যবহারে সমর্থন দেবেন। গ্রিনহাউয়ের মতে, শিক্ষার ক্ষেত্রে সামাজিক যোগাযোগের ওয়েবসাইট ব্যবহার দারুণ একটি সুযোগ। কিন্তু খুব কম শিক্ষার্থীই শিক্ষামূলক দিকটির বিষয়ে সচেতন।
</doc>
<doc>
ডিজিটাল হচ্ছে চাকমা বর্ণমালা

| তারিখ: ১২-০২-২০১২
চাকমা বর্ণমালাগুলোকে ডিজিটাল-ব্যবস্থায় সুশৃঙ্খল করার লক্ষ্যে গত বৃহস্পতিবার এক কর্মশালা অনুষ্ঠিত হয়েছে। কর্মশালায় চাকমা ভাষা ও বর্ণমালার গবেষকেরা অংশ নেন। গত বৃহস্পতিবার রাঙামাটি ক্ষুদ্র নৃগোষ্ঠী সাংস্কৃতিক ইনস্টিটিউট প্রশিক্ষণকেন্দ্র ভবনে দিনব্যাপী এ কর্মশালা অনুষ্ঠিত হয়।
রিবেং আইটি সলিউশনের দুই তরুণ সুজমরিজ চাকমা ও জ্যোতি চাকমা দুই বছর ধরে চাকমা বর্ণমালাগুলোকে কম্পিউটিং সিস্টেমে নিয়ে আসার কাজ করছেন। তাঁদের সহযোগিতায় এগিয়ে এসেছে রাঙামাটি ক্ষুদ্র নৃগোষ্ঠী সাংস্কৃতিক ইনস্টিটিউট। সুজমরিজ ও জ্যোতি চাকমা জানান, চাকমা বর্ণমালাগুলো যুগোপযোগী না হওয়ায় কম্পিউটিং সিস্টেমে নিয়ে আসায় সমস্যা ছিল। নানা পর্যায়ে পরীক্ষা-নিরীক্ষার পর সেগুলোকে সুশৃঙ্খল করা হয়েছে। গবেষকেরা সর্বসম্মতিক্রমে বর্ণমালাগুলো অনুমোদন করায় ডিজিটাল-ব্যবস্থায় নিয়ে আসা সহজ হবে। আগামী ছয় মাসের মধ্যে চাকমা বর্ণমালাগুলোকে বিজয় কি-বোর্ডের মাধ্যমে কম্পিউটারে সহজে লেখা ও পড়ার সফটওয়্যার তৈরি করা হবে বলে তাঁরা জানান।
ইনস্টিটিউটের গবেষণা কর্মকর্তা শুভ্রজ্যোতি চাকমা বলেন, ‘বর্তমানে বাংলা বা ইংরেজি বর্ণমালার মাধ্যমে চাকমা ভাষায় গল্প ও কবিতা লেখা হয়। এমনকি উপন্যাসও লেখা হচ্ছে। সে ক্ষেত্রে উচ্চারণ ও ভাবপ্রকাশে মাঝেমধ্যে সমস্যা দেখা দেয়। আশা করি, এ উদ্যোগ চাকমা বর্ণমালাগুলোকে সুশৃঙ্খল ও প্রকাশভঙ্গিকে সহজ করবে।’
রাঙামাটি উপজাতীয় সাংস্কৃতিক ইনস্টিটিউটের সাবেক পরিচালক সুগত চাকমা বলেন, চাকমা ভাষার উন্নয়ন ও সাহিত্যচর্চার ব্যাপক সম্ভাবনা রয়েছে। বর্ণমালা কম্পিউটারে লেখা ও পড়ার ব্যবস্থা তরুণ-যুবকসহ সব বয়সী মানুষকে চাকমা বর্ণমালায় পড়াশোনা করতে উর‌্যাসাহ জোগাবে। আগে চাকমা বর্ণমালা সুশৃঙ্খল না থাকায় অনেকের পড়া ও লেখায় সমস্যা হতো। এখন সে সমস্যা দূর করা সম্ভব হবে। তিনি জানান, চাকমা বর্ণমালা প্রধানত ৩৩টি। মূলত সেগুলোতে কী কী সমস্যা আছে, সেগুলো নিয়ে আলোচনা হয়েছে। খাগড়াছড়ি ক্ষুদ্র নৃগোষ্ঠী সাংস্কৃতিক ইনস্টিটিউটের পরিচালক সুসময় চাকমা আশা প্রকাশ করে বলেন, এ উদ্যোগের ফলে চাকমা ভাষা ও বর্ণমালা সমৃদ্ধ হবে। কবি ও নাট্যকার মৃত্তিকা চাকমা বলেন, এ উদ্যোগ চাকমা বর্ণমালাকে সমৃদ্ধ করার পাশাপাশি সাহিত্যচর্চায় নতুন প্রজন্মকে আগ্রহী করে তুলবে। অন্যান্যের মধ্যে আরও উপস্থিত ছিলেন শ্রদ্ধালংকার মহাস্থবির, প্রসন্ন কান্তি চাকমা, কীর্তিময় চাকমা, আর্য্যমিত্র চাকমা প্রমুখ।—হরি কিশোর চাকমা, রাঙামাটি
</doc>
<doc>
ব্যক্তিগত তথ্য গোপনীয়তার অধিকার শীর্ষক সম্মেলন

| তারিখ: ১২-০২-২০১২

ঢাকায় অনুষ্ঠিত হয়েছে ‘ব্যক্তিগত তথ্য গোপনীয়তার অধিকার ও ডাটা সুরক্ষা’ শীর্ষক জাতীয় সম্মেলন। গতকাল শনিবার ‘ভয়েস ফর ইন্টারেকটিভ চয়েস অ্যান্ড ইম্পাওয়ারমেন্ট’ (ভয়েস) ও প্রাইভেসি ইন্টারন্যাশনালের আয়োজনে সিরডাপ মিলনায়তনে অনুষ্ঠিত সম্মেলনে সভাপতিত্ব করেন সাবেক বিচারপতি গোলাম রাব্বানী। সম্মেলনে সঞ্চালনা করেন ভয়েসের নির্বাহী পরিচালক আহমেদ স্বপন মাহমুদ। আয়োজনে আলোচক হিসেবে উপস্থিত ছিলেন বিটিআরসির সাবেক চেয়ারম্যান সৈয়দ মার্গুব মোর্শেদ, আওয়ামী লীগের সাবেক সাংগঠনিক সম্পাদক মাহমুদুর রহমান মান্না, প্রাইভেসি ইন্টারন্যাশনাল ইউকের প্রতিনিধি সাইমন ডেভিস, এরিক কিং, টিআইবি বাংলাদেশের দেশীয় পরিচালক ইফতেখারুজ্জামান, বৈশাখী টেলিভিশনের প্রধান নির্বাহী মনজুরুল আহসান বুলবুলসহ অনেকে। বক্তারা বলেন, ব্যক্তিগত তথ্যের গোপনীয়তা একজন মানুষের মানবিক অধিকারগুলোর মধ্যে অন্যতম। রাষ্ট্রের নিরাপত্তার জন্য যেমন রাষ্ট্র সবার ওপর নজর রাখতে পারে, তেমনি রাষ্ট্রই আবার সকল নাগরিকের ব্যক্তিগত তথ্য সংরক্ষণ করবে। আর তথ্য অধিকার আইন কোনো প্রতিষ্ঠানের কাছ থেকে একজন ব্যক্তির তথ্য প্রাপ্তি নিশ্চিত করবে। এ বিষয়ে আইনের পাশাপাশিপ্রয়োগের ব্যবস্থা রাখতে হবে। —রাকিব মোজাহিদ
</doc>
<doc>
কক্সবাজারে শিক্ষার্থীদের তথ্যপ্রযুক্তি প্রদর্শনী

| তারিখ: ১২-০২-২০১২

কক্সবাজার শহরের স্কুল-কলেজ ও মাদ্রাসাপড়ুয়া শিক্ষার্থীদের জন্য আগামীকাল ‘একমি আইটি লিমিটেড’ বিনা মূল্যে তথ্যপ্রযুক্তি প্রদর্শনীর আয়োজন করছে। এতে শিক্ষার্থীদের কম্পিউটার, ইন্টারনেট ব্যবহার এবং তথ্যপ্রযুক্তির নানা দিক নিয়ে প্রশিক্ষণ দেওয়া হবে। দিনব্যাপী প্রদর্শনীর জন্য সিদ্দিক ম্যানশন (তয় তলা) কালুর দোকান, কক্সবাজার ঠিকানায় নিবন্ধন করতে হবে। —আব্দুল কুদ্দুস, কক্সবাজার
</doc>
<doc>
আপডেট
ডেস্কটপ কম্পিউটারের বিক্রি কমেছে

| তারিখ: ১২-০২-২০১২
বেশিরভাগ প্রযুক্তি পণ্যের দাম কমলেও হার্ডডিস্কের দাম বেশি থাকায় ডেস্কটপ কম্পিউটারের বিক্রি তেমন একটা ভালো হচ্ছে না। তবে অন্যান্য পণ্যের বিক্রি ভালোই বলে জানিয়েছেন বিক্রেতারা। গতকাল শনিবার পাওয়া বিভিন্ন যন্ত্রাংশের দাম নিচে দেওয়া হল।
প্রসেসর: ইন্টেল কোর আই-৩ (৩.১ গি.হা) ১০,৫০০। ইন্টেল সেলেরন ১.৮ গি.হা ৩,৬০০; ইন্টেল কোর আই-৫ ৩.১গি.হা. ১৮,৭০০;ইন্টেল কোর আই-৭,২৬০০ ৩.৪গি.হা. ২৯,৭০০ টাকা। পেন্টিয়াম ডুয়েল কোর-৩ ৩.০গি.হা. ৫,২০০ টাকা। ইন্টেল ওপেন কোরআই-৩ ৩.০৬ গি.হা. ১০,৫০০ টাকা। মাদারবোর্ড: গিগাবাইট জিএ৪১এমটি-ডি৩ ৪,৫০০; জি৪১এমকমবো ৪,৪০০; এইচ৬১এম ৬,১০০; জিএ-জেড৬৮ এমএ ১১,২০০ টাকা ইন্টেল ডিজি৪১ডব্লিওভি ৪,৯০০; জি৪১এম ৪,৩০০ টাকা। ফক্সকন এইচ৫৫এমএক্সভি৫,১০০;জি-৪১এমএক্সই ৩,৫০০ টাকা।র‌্যাম:ডিডি আর-৩ এ্যাপাসার ২গি.বা ১,১০০;এডেটা ২গি.বা ১,১০০;ট্রানসেন্ড-১৩৬৬ ২গি.বা ১,১০০ টাকা; ডিডি আর-২ ট্রানসেন্ড ২গি.বা. ২,১০০;এডেটা ৪গি.বা ১,৯০০;এ্যাপাসার ৪গি.বা ২,১০০ টাকা। হার্ডডিস্ক ড্রাইভ:স্যামসাং ৩২০ গি.বা. ৭,৫০০; ৫০০ গি.বা. ৮,০০০ টাকা। ওয়েস্টান ডিজিটাল এইচডিডি ৫০০গি.বা. ৮,০০০ টাকা। হিটাচি ৫০০গি.বা ৮,০০০; ১ টেরাবাইট ১১,৩০০ টাকা। এলসিডি মনিটর: স্যামসাং ১র্৭র্ ৯,১০০; ১৮.র্৫র্ ৮,৮০০; ২র্০র্ ১১,৪০০; ২১.র্৫র্ ১৫,৬০০; ২র্৪র্ ২২,৫০০ টাকা। ফিলিপস ১র্৭র্ ৮,৫০০; ১৮.র্৫র্ ৮,৭০০; ২র্০র্ ১২,৪০০ টাকা। ডেল ১র্৭র্ ৯,৩০০ টাকা। এলজি ১৮.৫র্ র্ ৮,৬০০; ২০র্ র্ ১০,৩০০; ২১.৫র্ র্ ১৪,৯০০ টাকা। আসুস ১র্৭র্ ৯,২০০ টাকা। গ্রাফিকস কার্ড: গিগাবাইট এইচ ডি-৬৫৭০ ১গি.বা. ৬,৩০০, গিগাবাইট৫৪৫০ ৫১২মে.বা. ৩,০০০ টাকা। স্যাফায়ার এইচ ডি৬৫৭০ ৫,৬০০ টাকা; এইচডি৬৬৭০ ৮,৪০০ টাকা; এম এম আই আর৫৪৫০ ৪,২০০ টাকা; এক্সএফএক্স এইচডি৫৪৫০ ১ গি.বা. ৪,২০০ টাকা। ডিভিডি রাইটার/রি-রাইটার: স্যামসাং ২২এক্স ১,৬০০ টাকা। আসুস ২৪এক্স ১,৮০০ টাকা। লাইটন ২২এক্স ১,৬০০;২৪এক্স ১,৮০০ টাকা। কেসিং:ডিলাক্স ১,৯০০ থেকে ৩,৬০০;গিগাবাইট ১,৮০০ থেকে ৫,০০০ টাকা; মারকারি ১,৪০০ থেকে ৩,০০০ টাকা। মাউস: এ৪টেক ৩০০ থেকে ২,২০০;লজিটেক ৩৫০ থেকে ২,৭০০;বেলকিন ৫০০ থেকে ১,২০০ টাকা। কি-বোর্ড: সাধারণ ২৫০ থেকে ২৮০০ টাকা। মাল্টিমিডিয়া ৫৫০ টাকা। স্পিকার: মাইক্রোল্যাব (২:১) ১,৫০০ থেকে ৫,৫০০ টাকা। ক্রিয়েটিভ এসবিএস(২:১) ১,৮০০ থেকে ৫,০০০টাকা। এফএনডি(২:১) ১,৯০০ থেকে ৬,০০০ টাকা। পেনড্রাইভ: ট্রানসেন্ড ২গি.বা ৪৫০;৪গি.বা ৫৫০;৮গি.বা ৮০০;১৬গি.বা ১,৫৫০ টাকা। অ্যাপাসার ২ গি.বা. ৪৫০; ৪ গি.বা. ৫০০; ৮গি.বা ৮০০ টাকা।এডেটা ৪গি.বা ৭০০;১৬গি.বা ২,০০০ টাকা। জিপিআরএস মডেম: মোবিডেটা ইডিজিই ১০০ইইউ ২,৪০০; এইচএসডিপিএ ১০০এইচইউ ৩,০০০ টাকা। টেকনো টিএম০০৮ ৩,৬০০ টাকা। টিভি কার্ড: এভারমিডিয়া ইন্টারনাল ২,৮০০; এক্সটারনাল ডাব্লিউ৭ ৪,৪০০ টাকা। রিয়েলভিউ আরভি ২,৩০০ টাকা।গেটমি-২১৮৮ই ২,২০০টাকা। প্রিন্টার: ক্যানন পিক্সমা এমপি-২৭২ ৩,০০০ টাকা; পিক্সমা এলবিপি-৩৩০০ ১১,৫০০। এইচপি ডি-১৪৬০ ৩,৫০০ টাকা। এইচপি লেজার পি-১১০২ ৭,৯০০ টাকা। এপসন এম-১২০০ ৬,৮০০ টাকা। ব্রাদার এইচএল ৫৩৪০ডি ১৬,৬০০ টাকা। স্যামসাং এমএল ১৮৬৬ (লেজার) ৭,৫০০। বহনযোগ্য হার্ডডিস্ক: ট্রানসেন্ড ৩২০ গি.বা ৬,১০০; ৫০০ গি.বা ৮,২০০; ৬৪০ গি.বা ৯,৫০০, ১ টেরাবাইট ১২,৪০০ টাকা। ওয়েস্টানডিজিটাল ৩২০গি.বা ৬,০০০; ৫০০গি.বা ৮,৪০০; ১টে.বা.১২,৭০০টাকা। ইউপিএস: ডিজিটেক ৬৫০ ভিএ ২,৮০০ টাকা; ৮০০ ভিএ ৩,৫০০ টাকা ১২০০ ভিএ ৫,২০০ টাকা, রহিমআফরোজ ৬০০ভিএ ৩,৬০০টাকা, ১০০০ভিএ ৬,৯০০ টাকা। —সংগ্রহ:আবদুল্লাহ আল রাশেদ
এখানে শুধু যন্ত্রাংশের দাম দেওয়া হয়েছে। পুরো কম্পিউটার কেনার ক্ষেত্রে সংযোজন খরচ ও সার্ভিস চার্জ যুক্ত হবে।
</doc>
<doc>
ডিজিটাল ক্যামেরাকে বিদায় জানাল কোডাক!

অনলাইন ডেস্ক | তারিখ: ১১-০২-২০১২
ইস্টম্যান কোডাক গত বৃহস্পতিবার ডিজিটাল ক্যামেরা, পকেট ভিডিও ক্যামেরা ও ডিজিটাল ফ্রেম নির্মাণ বন্ধ করার ঘোষণা দিয়েছে। কয়েকটি মডেলের ফিল্ম ক্যামেরা ও প্রিন্টার ছাড়া ক্যামেরার বাজার থেকে ব্যবসা গুটিয়ে নিচ্ছে শতবর্ষ প্রাচীন এ প্রতিষ্ঠানটি।
প্রযুক্তির বিশ্লেষকদের মতে, কয়েক দশক ধরেই বাজারে পিছিয়ে পড়ছিল কোডাক। সনি, ক্যাননের তৈরি ডিজিটাল ক্যামেরার সঙ্গে প্রতিদ্বন্দ্বিতায় টিকতে না পেরে পিছিয়ে পড়ছিল প্রতিষ্ঠানটি। এ ছাড়া স্মার্টফোন ডিজিটাল ক্যামেরার জায়গা দখল করার কারণে বাজারে কোডাকের ডিজিটাল ক্যামেরার জনপ্রিয়তায় ভাটা পড়ছিল।
বিশাল দেনার দায় এড়াতে ২০১২ সালের জানুয়ারি মাসে দেউলিয়া ঘোষণার জন্য আদালতে আবেদন করে কোডাক। আবেদনের পর নিজেদের ডিজিটাল পেটেন্ট বিক্রির জন্য ক্রেতা খুঁজতেও শুরু করে প্রতিষ্ঠানটি। ওই সময় লোকসান কমাতে কোডাক পণ্য নির্মাণ বন্ধ ঘোষণা করছে বলেও এক খবরে জানিয়েছিল টাইমস।
ইস্টম্যান কোডাক কোম্পানি সাধারণভাবে ‘কোডাক’ নামে পরিচিত। নিউইয়র্কের রোচেস্টারে অবস্থিত এ প্রতিষ্ঠানটি ক্যামেরা ও ফটোগ্রাফির ফিল্ম তৈরির জন্য বিখ্যাত। ১৮৮০ সালে জর্জ ইস্টম্যান প্রতিষ্ঠা করেছিলেন কোডাক। ব্রাউনি ও ইনস্টাম্যাটিক নামের ক্যামেরার সঙ্গে বিশ্বের পরিচয় করিয়ে দিয়েছিল কোডাক।
ক্যামেরা তৈরি বন্ধ করা কোডাকের জন্য অবশ্যই বিশেষ কিছু। কারণ ১৯৭৫ সালে তারা বাজারে এনেছিল প্রথম ডিজিটাল ক্যামেরা। বেল ল্যাবে তৈরি ইলেকট্রনিক সেন্সর ব্যবহার করে কোডাকের এক ইঞ্জিনিয়ার স্টিভেন স্যাসন বিশ্বের প্রথম ডিজিটাল ক্যামেরা তৈরি করেছিলেন। ক্যামেরাটির ওজন ছিল সাড়ে তিন কেজির বেশি। এ ক্যামেরার সাহায্যে কম রেজুলেশনে সাদা-কালো ছবি তোলা যেত। ডিজিটাল ক্যামেরার উত্পাদন বন্ধ প্রসঙ্গে স্যাসন জানিয়েছেন, ‘কোডাকের ডিজিটাল ক্যামেরা তৈরি বন্ধ করার বিষয়টি দুঃখজনকই বটে।’
১৯৯০ সালের পরে নতুন প্রযুক্তি উদ্ভাবনের জন্য ৪০০ কোটি ডলার খরচ করে কোডাক। কিন্তু ফিল্ম ক্যামেরার ব্যবসা যাতে আরও ভালো থাকে সে কারণে ডিজিটাল ক্যামেরা আনতে দেরি করে ফেলে প্রতিষ্ঠানটি। ২০০১ সালে প্রথমবার ডিজিটাল ক্যামেরা আনে কোডাক। কিন্তু তত দিনে প্রযুক্তিতে অন্যান্য প্রতিষ্ঠান অনেক এগিয়ে গেছে। সনি এবং ক্যাননের ডিজিটাল ক্যামেরার সঙ্গে প্রায় এক অসম প্রতিযোগিতায় নামতে হয় কোডাককে।
চলতি বছরের জুনেই ডিজিটাল ক্যামেরার ব্যবসা থেকে সরে যাবে কোডাক। ক্যামেরার ব্যবসা থেকে সরে গেলেও জনপ্রিয় প্রিন্টার ইংকজেটের ব্যবসা চালিয়ে যাওয়ার ঘোষণা দিয়েছে কোডাক।
</doc>
<doc>
গেরস্থালি বিনোদন পণ্য আনছে গুগল

অনলাইন ডেস্ক | তারিখ: ১১-০২-২০১২

গুগল রহস্যজনক একটি পণ্য তৈরি করছে, এমন গুজব ছড়িয়েছিল প্রযুক্তির বিশ্বে। সম্প্রতি গুগলের সেই রহস্যময় পণ্য-সম্পর্কিত কিছু তথ্যের সন্ধান মিলেছে। যুক্তরাষ্ট্রের ফেডারেল কমিউনিকেশনস কমিশন (এফসিসি) গুগলের নতুন পণ্যের বিষয়ে তথ্য দিয়েছে। সিএনএন এক খবরে জানিয়েছে গুগলের রহস্যময় পণ্যটি হবে ‘বিনোদন ডিভাইস’।
গুগলের রহস্যময় পণ্যটিকে আপাতত ‘প্রজেক্ট টাংস্টেন’ বলছে গুগল। এ ডিভাইসটি মিউজিক হাব হিসেবে কাজ করবে, যা স্পিকার ও হোম স্টেরিও ডিভাইসে তারহীন প্রযুক্তিতে তথ্য পাঠাবে। অ্যান্ড্রয়েড অপারেটিং সিস্টেম চালিত ডিভাইসটি গুগল মিউজিক স্টোর বা অনলাইনে থাকা ডিজিটাল মিউজিক ফাইল চালাতে সক্ষম হবে।
এ ছাড়া ডিভাইসটি নিয়ন্ত্রণে ব্যবহার করা যাবে স্মার্টফোন, ট্যাবলেটসহ অ্যান্ড্রয়েড চালিত অন্যান্য ডিভাইস। এফসিসির তথ্য মতে, তারহীন ইন্টারনেট ও ব্লুটুথ প্রযুক্তির মাধ্যমে স্টেরিও ডিভাইসসহ বাড়ির অন্যান্য ইলেকট্রনিক যন্ত্রের সঙ্গে যুক্ত হবে নতুন ডিভাইসটি।
গত মে মাসে সানফ্রান্সিসকোতে অনুষ্ঠিত আই/ও ডেভেলপার্স কনফারেন্সে ডিভাইসটির প্রোটোটাইপ দেখিয়েছিল গুগল।
ডিভাইসটির হার্ডওয়্যার তৈরি করছে গুগলের মালিকানাধীন মটোরোলা মোবিলিটি। অবশ্য রহস্যময় এ ডিভাইস সম্পর্কে এখনো কোনো তথ্য জানায়নি গুগল।
</doc>
<doc>
‘বাউণ্ডুলে, মাদকসেবী স্টিভ জবস!’

অনলাইন ডেস্ক | তারিখ: ১১-০২-২০১২
অ্যাপলের প্রতিষ্ঠাতা প্রয়াত স্টিভ জবস সম্পর্কে গত বৃহস্পতিবার ফেডারেল ব্যুরো অব ইনভেস্টিগেশন (এফবিআই) ১৯১ পাতার একটি প্রতিবেদন প্রকাশ করেছে। এ প্রতিবেদনে স্টিভ জবসের ব্যক্তিজীবন, পেশা ও চারিত্রিক বৈশিষ্ট্য জানানো হয়েছে।
জবসের সহকর্মী এবং কাছের বন্ধুরা তাঁর সম্পর্কে কেমন ধারণা পোষণ করতেন, সে তথ্যও রয়েছে এই প্রতিবেদনে। প্রযুক্তির উদ্ভাবক হিসেবে খ্যাত স্টিভ জবসের ব্যক্তিজীবন প্রশংসনীয় নয় বলেই প্রতিবেদনে উল্লেখ করা হয়েছে। টেলিগ্রাফ এক খবরে এফবিআইর গোপন এই প্রতিবেদনের তথ্য দিয়েছে।
স্টিভ জবস সম্পর্কে অন্যদের ধারণার ভিত্তিতে প্রতিবেদনে বলা হয়েছে, তিনি মাদকসেবী ছিলেন। এ ছাড়া তিনি বাউণ্ডুলে জীবন যাপন করতেন এবং ম্যানেজার হিসেবে অন্য কর্মীদের প্রতি ছিলেন খুবই কড়া মনোভাবের। এ জন্য অনেককেই চাকরি খোয়াতে হয়েছে। যুক্তরাষ্ট্রের সাবেক প্রেসিডেন্ট জর্জ এইচ ডব্লিউ বুশের সঙ্গে তাঁর বিশেষ ‘খাতির’ ছিল।
প্রতিবেদনে বলা হয়েছে, স্টিভ জবস মোটেও ভালো ছাত্র ছিলেন না। তাঁর গ্রেড ছিল ২.৬৫। তাঁর সততা নিয়েও তাঁর ঘনিষ্ঠজনেরা প্রশ্ন তুলেছেন। তিনি সত্যকে বিকৃত করতেন পর্যন্ত। শিক্ষাজীবনের শুরুতে মাদক নিতে শুরু করেছিলেন তিনি।
অবশ্য প্রতিবেদনে যাঁদের বক্তব্য তুলে ধরা হয়েছে, তাঁরা সবাই জবসকে এভাবে বিশ্লেষণ করেননি। অনেকেই তাঁর উদ্ভাবনী ক্ষমতা এবং নেতৃত্বগুণের প্রশংসা করেছেন।
</doc>
<doc>
গুগলের ভ্যালেন্টাইন সূত্র!

অনলাইন ডেস্ক | তারিখ: ১১-০২-২০১২

মন দেওয়া-নেওয়ার ক্ষেত্রে বিশেষ ক্ষণ বা দিন হিসেবে পাশ্চাত্যের ‘ভ্যালেন্টাইন ডে’ এ দেশেও ‘ভালোবাসার দিন’ হিসেবে জনপ্রিয় হয়ে উঠেছে। এ দেশেও যে যাঁর ভালোবাসার মানুষটির জন্য শুভেচ্ছা জানানো থেকে শুরু থেকে এদিনটিতে ব্যতিক্রমী অনেক কিছুই করেন। সার্চ জায়ান্ট গুগলও এ বিষয়ে পিছিয়ে নেই। ভ্যালেন্টাইনকে খুশি করার একটি সূত্রও উদ্ভাবন করে ফেলেছে গুগল কর্তৃপক্ষ। এটা অবশ্য নিছকই মজা করার উদ্দেশ্যে!
গুগলের দেওয়া সূত্রটি সার্চ বক্সে লিখলে হার্ট সাইন বা হূদয়ের এর একটি প্রতিকৃতি স্ক্রিনে হাজির হচ্ছে। মজা করতে চাইলে সূত্রের সংখ্যাগুলোর তারতম্যে ব্যবহারকারী নানাভাবে হূদয়ের আকার, রংসহ এর বিভিন্ন পরিবর্তন ঘটাতে পারবেন।
গুগলের দেওয়া সূত্রটি গুগল ক্রোম ছাড়াও মজিলা ফায়ারফক্স ব্রাউজারেও দেখা যাচ্ছে। অবশ্য এ সূত্রটি ইন্টারনেট এক্সপ্লোরার সমর্থন করছে না বলেই প্রযুক্তিবিষয়ক ওয়েবসাইট ম্যাশএবল জানিয়েছে।
‘হার্ট’-বিষয়ক সূত্রটি গুগলের সার্চ বক্সে লিখে হার্ট সাইন বা হূদয়ের প্রতিকৃতির রং পরিবর্তন করা যাচ্ছে। সূত্রের ৩০০ সংখ্যাটির জায়গায় ৫০০ পর্যন্ত যেকোনো সংখ্যা লিখলে ছবির রঙের ক্ষেত্রে বিভিন্ন পরিবর্তন ঘটে। সূত্রের এ অংশের সঙ্গে হূত্স্পন্দনের ফ্রিকোয়েন্সির মিল রয়েছে।
ভ্যালেন্টাইন ডে-সংক্রান্ত গুগল উদ্ভাবিত মজার সূত্রটি দেওয়া হলো:
সূত্র হচ্ছে- ‘sqrt(cos(x))*cos(300x)+sqrt(abs(x))-0.7)*(4-x*x)^0.01, sqrt(6-x^2), -sqrt(6-x^2) from -4.5 to 4.5’
</doc>
<doc>
সাদা ম্যাকবুক ফুরোল!

অনলাইন ডেস্ক | তারিখ: ১১-০২-২০১২

অ্যাপলের সাদা রঙের ম্যাকবুকটিকে বিদায় জানিয়েছে প্রতিষ্ঠানটি। এর আগে ২০১১ সালের জুলাই মাস থেকে ডিভাইসটির উত্পাদন বন্ধ করে দিয়েছিল অ্যাপল। তবে অ্যাপল স্টোরে সংগ্রহে থাকা পর্যন্ত সেগুলোর জোগান দিয়ে গেছে প্রতিষ্ঠানটি। সম্প্রতি অ্যাপল স্টোরে সংগ্রহে থাকা সব ম্যাকবুক ফুরিয়ে গেছে বলে প্রতিষ্ঠানটি তথ্য দিয়েছে।
ম্যাকবুকের সাদা সংস্করণটি আর পাওয়া যাবে না, এমন বার্তা অ্যাপলের ম্যাকবুক বিক্রেতা প্রতিষ্ঠানগুলোর কাছে পৌঁছে দিয়েছে প্রতিষ্ঠানটি। সম্প্রতি প্রযুক্তিবিষয়ক ওয়েবসাইট ভার্জ এক খবরে এ তথ্য জানিয়েছে।
১৯৯৯ সালে ডিভাইসটি প্রথম বাজারে আসার সময় নাম ছিল আইবুক। প্লাস্টিকের তৈরি সাদা রঙের এ ল্যাপটপটিতে ছিল ওয়াই-ফাই সুবিধা। ২০০৩ সালে ডিভাইসটিতে ইনটেলের প্রসেসর ব্যবহার শুরু হয়। আর এ সময় ডিভাইসটির নাম ‘ম্যাকবুক’ রাখে অ্যাপল। ২০০৯ সালে ডিভাইসটি আপডেট করেছিল প্রতিষ্ঠানটি।
</doc>
<doc>
ভৈরবের ইউনিয়ন তথ্য ও সেবাকেন্দ্র
অবশেষে বন্দিদশা থেকে মুক্ত হলো

| তারিখ: ১১-০২-২০১২
কালিকাপ্রসাদ ইউনিয়নের তথ্য ও সেবাকেন্দ্র বন্ধ ছিল কম্পিউটার চুরি যাওয়ার কারণে। এখন তা আবার চাল�

কালিকাপ্রসাদ ইউনিয়নের তথ্য ও সেবাকেন্দ্র বন্ধ ছিল কম্পিউটার চুরি যাওয়ার কারণে। এখন তা আবার চালু হয়েছে

কয়েকদিন আগেও কিশোরগঞ্জের ভৈরব উপজেলার শিমুলকান্দি ইউনিয়ন পরিষদের তথ্য ও সেবাকেন্দ্রের (ইউআইএসসি) কম্পিউটার, ডিজিটাল ক্যামেরা, মডেম ইত্যাদি উপকরণ ছিল চেয়ারম্যানের বাড়িতেই। তা-ও আবার ব্যক্তিগত জিম্মায়। একই চিত্র ছিল সাদেকপুর ইউনিয়নেও। বাকি পাঁচটির মধ্যে তিনটি ছিল উদ্যোক্তাদের ব্যক্তিগত প্রতিষ্ঠানে। এখন সেই চিত্রটি বদলে গেছে। চেয়ারম্যানদের বাড়িতে রাখা উপকরণ এসেছে নির্ধারিত কেন্দ্রে। সেবার মান বাড়াতে প্রতিটি কেন্দ্রের জন্য নতুন করে বরাদ্দ দেওয়া হয়েছে মাল্টিমিডিয়া প্রজেক্টর, ফটোকপিয়ার ও একটি করে ল্যাপটপ।
এদিকে মুখ থুবড়ে পড়া জেলার ১১০টি ইউআইএসসির সর্বশেষ অবস্থা জানতে আজ শনিবার প্রধানমন্ত্রীর একান্ত সচিব (১) এবং সাপোর্ট টু ডিজিটাল বাংলাদেশের জাতীয় প্রকল্প পরিচালক নজরুল ইসলাম খানের কিশোরগঞ্জ আসার কথা রয়েছে। এ ব্যাপারে জেলা প্রশাসক মো. ছিদ্দিকুর রহমান গত বৃহস্পতিবার সকালে ১৩ উপজেলার নির্বাহী কর্মকর্তাদের নিয়ে জরুরি সভা করেন।
ভৈরবের সব কটি ইউআইএসসির ইতিবাচক পরিবর্তন সম্পর্কে জানতে চাইলে উপজেলা নির্বাহী কর্মকর্তা (ইউএনও) মো. খোরশেদ আলম প্রথম আলোকে বলেন, ‘নানা কারণে কয়েকটি কেন্দ্রে সমস্যা ছিল। মঙ্গলবার প্রথম আলোয় প্রকাশিত প্রতিবেদনটি সাপোর্ট টু ডিজিটাল বাংলাদেশের জাতীয় প্রকল্প পরিচালকের নজরে এসেছে। সমস্যা সমাধানে জনপ্রতিনিধিদের নিয়ে সভা করেছি। গুরুত্ব বোঝানোর পর তাঁদের মধ্যে আগ্রহ বেড়েছে।’
গত বুধবার সরেজমিনে গিয়ে দেখা গেছে, কয়েকদিন আগেও অধিকাংশ কেন্দ্রে সাইনবোর্ড ছিল না। এখন প্রতিটি কেন্দ্রের বাইরে সাইনবোর্ড লাগানো হয়েছে। কক্ষের ভেতরে দেওয়া হয়েছে সেবার তালিকাসংবলিত ব্যানার। গেল দুই দিনে কেন্দ্রগুলোর আয়ও বেড়েছে।
তবে কিশোরগঞ্জ জেলার ১১০টি সেবাকেন্দ্রের মধ্যে ১০৩টির সার্বিক চিত্র আগের মতোই নাজুক। দু-একটি ছাড়া অধিকাংশ কেন্দ্রে সেবা চালু তো দূরের কথা, অস্তিত্বই নেই। ফলে সমন্বিত হিসাবে ৬৪ জেলার মধ্যে কিশোরগঞ্জ জেলার অবস্থান ৬১তম। —সুমন মোল্লা, ভৈরব (কিশোরগঞ্জ)
</doc>
<doc>
ফেসবুকের গোপনীয়তা নীতি নিয়ে সন্দেহ

| তারিখ: ১১-০২-২০১

অস্ট্রিয়ার একজন শিক্ষার্থী সামাজিক যোগাযোগের ওয়েবসাইট ফেসবুকের গোপনীয়তার নীতি নিয়ে সন্দেহ প্রকাশ করেছেন। তিনি বলেছেন, ফেসবুকে গ্রাহকের ব্যক্তিগত তথ্য গোপন থাকছে না। ফাঁস হয়ে যাচ্ছে অন্যদের কাছে। আমি ফেসবুক কর্তৃপক্ষের কাছে আবেদন জানাব, যেন তারা ইউরোপিয় তথ্য সংরক্ষণ আইনের পূর্ণাঙ্গ বাস্তবায়ন করে।
ম্যাক্স শ্রেমস নামে ওই শিক্ষার্থী গত মঙ্গলবার অস্ট্রিয়ার রাজধানী ভিয়েনায় এক সংবাদ সম্মেলনে বলেন, ফেসবুকে ইউরোপ-ভারসাস-ফেসবুক নামে একটি প্রতিষ্ঠানের কয়েকজন কর্মকর্তার সঙ্গে আলোচনার পর তাঁর মনে হয়েছে, এসব আলাপচারিতা অন্য কারও কাছে ফাঁস হয়েছে। যদিও এ ব্যাপারে সুনির্দিষ্ট কোনো প্রমাণ পাওয়া যায়নি। অস্ট্রিয়ার একটি বিশ্ববিদ্যালয়ের আইন বিষয়ের শিক্ষার্থী ম্যাক্স (২৪) বলেন, ফেসবুকের এখনো অনেক ব্যবস্থা আছে, যা পুরোপুরি কার্যকর হয়নি। এসব সিস্টেম কার্যকর হলে গ্রাহকের গোপনীয়তা সুরক্ষিত হবে। এ ব্যাপারে ফেসবুক কর্তৃপক্ষকে দ্রুত পদক্ষেপ নেওয়ার আহ্বান জানাচ্ছি।
গত ডিসেম্বর মাসে আয়ারল্যান্ডে সামাজিক যোগাযোগের ওয়েবসাইটগুলোর পর্যবেক্ষক সংস্থা আইরিশ ডেটা প্রটেকশন (ডিপিসি) ফেসবুককে তাদের গোপনীয়তার নীতি আরও উন্নত করার আহ্বান জানায়। ম্যাক্সের ইউরোপ-ভারসাস-ফেসবুকসহ ২০টি প্রতিষ্ঠানের অভিযোগের পরিপ্রেক্ষিতে ডিপিসি ওই আহ্বান জানায়। —এএফপি অবলম্বনে রোকেয়া রহমান
</doc>
<doc>
ওরাকলের ডেটা মডেল অ্যাডাপটর বাজারে

| তারিখ: ১১-০২-২০১২

মুঠোফোন সংযোগদাতা ও যোগাযোগ খাতের বিভিন্ন প্রতিষ্ঠানের গ্রাহকসেবা, নেটওয়ার্ক সমস্যা, রাজস্ব ও বিভিন্ন ট্যারিফ অনুয়ায়ী সেবা প্রদানসহ নানামুখী তথ্য বিশ্লেষণের জন্য ‘কমিউনিকেশন ডেটা মডেল এডাপটর’ বাজারে এনেছে ওরাকল করপোরেশন।
যোগাযোগপ্রযুক্তি শিল্প খাতের বিভিন্ন সমস্যা মোকাবিলার প্রয়োজনীয় বিষয় এতে আছে। এর মাধ্যমে প্রতিষ্ঠানগুলো নেটওয়ার্কিংয়ের অবস্থার মূল্যায়ন, গ্রাহকদের গড় রাজস্ব,
ড্রপ কলরেট ও বিভিন্ন সেবা প্রচারণার উপযোগিতা নির্ণয় করতে পারবে।
—বিজ্ঞপ্তি
</doc>
<doc>
হেল্পলাইন
একসঙ্গে অনেক ছবি ছোট-বড় করুন

| তারিখ: ১১-০২-২০১২

ডিজিটাল ক্যামেরায় তোলা ছবির আকার সাধারণত অনেক বড় হয়। এ জন্য ফেসবুকে প্রকাশ করার ক্ষেত্রে সময় বাঁচাতে সেসব ছবি ছোট করে নিতে হয়। কারণ, এতে ডেটা এবং সময় বাঁচে অনেক। এখন এমন যদি হয়, ছবির সংখ্যা ৫০ বা ১০০টি, তাহলে? কোনো সমস্যা নেই। পাঠক, এখন এসব ছবি আর একটা একটা করে ছোট করতে হবে না।
অ্যাডোব ফটোশপ ব্যবহার করে খুব সহজেই একসঙ্গে অনেক ছবি ছোট বা বড় করে নিতে পারেন। এ জন্য একটি ফোল্ডারে নিয়ে নিন, যে ছবিগুলো ছোট অথবা বড় করতে চান। এবার ফটোশপ চালু করে ALT+F9 চেপে অ্যাকশন প্যালেট নিয়ে আনুন। অ্যাকশন প্যালেট থেকে Create New Action Baton-এ ক্লিক করুন। নতুন খোলা বক্সে resizepic লিখে Record বোতামে চাপুন। এবার Ctrl+O চেপে ওই ফোল্ডারে গিয়ে নিজের ছবিগুলো থেকে যেকোনো একটি সিলেক্ট করে দিন। এবার টাস্কবারের image থেকে image size-এ গিয়ে width ও height-এর ঘরে পছন্দমতো মাপ ঠিক করে দিন। এবার ok-তে ক্লিক করুন। এখন file থেকে Save As-এ ক্লিক করে JPEG (*.jpg,*.ipeg,*.jpe) ফরম্যাট নির্ধারণ করে দিন। কোনো অবস্থাতেই ফাইলের নাম পরিবর্তন করবেন না। এবার সেভ করুন JPEG OPTIONS-এর Quality box-এ ৫ লিখে। এবারে ok চাপুন। তারপর ছবিটি বন্ধ করে দিন এবং অ্যাকশন প্যালেটের Stop বাটনে ক্লিক করে রেকর্ড বন্ধ করে দিন। এখন File থেকে automate-এ গিয়ে batch–G ক্লিক করুন। এবার অ্যাকশন প্যালেটের resizepic সিলেক্ট করুন। তারপর নতুন উইন্ডোতে Source–G Folder সিলেক্ট choose-এ ক্লিক করে যে ফোল্ডারে ছবি রাখা আছে, সেটা দেখিয়ে দিন। একই ভাবে Destination থেকেও Folder নির্বাচন choose-এ ক্লিক করে যেখানে নতুন এডিট হওয়া ছবিগুলো রাখতে চান, তা দেখিয়ে দিন।
তাহলেই নতুন ফোল্ডারে আপনার চাহিদামতো ছবি ছোট বা বড় হয়ে জমা হতে থাকবে। এই সময়ে নতুন বক্স আসবে। এতে ok করতে থাকুন, যতক্ষণ না সব ছবি চলে আসে নতুন ফোল্ডারে। —ফয়সাল হাসান
</doc>
<doc>
অ্যাপল ছাড়লেন আইফোনের বিভাগীয় প্রধান!

অনলাইন ডেস্ক | তারিখ: ০৯-০২-২০১২

অ্যাপলের একক ডিভাইস হিসেবে শুধু আইফোনের ব্যবসা মাইক্রোসফটের পুরো ব্যবসাকে ছাড়িয়ে গেছে। আর এমন সময় ভিন্ন এক খবরে এলেন আইফোনের বিভাগীয় প্রধান ডেভিড টাপম্যান। অ্যাপলের আইফোন এবং আইপড বিভাগীয় প্রধানের পদ থেকে ডেভিড টাপম্যান পদত্যাগ করেছেন!
ব্রিটিশ বংশোদ্ভূত টাপম্যান প্রায় এক দশক ধরে অ্যাপলের সঙ্গে কাজ করেছেন। তাঁর নামে ৭০টিরও বেশি পেটেন্ট রয়েছে। প্রথম প্রজন্মের আইপড এবং আইফোনের প্রথম সংস্করণটির উদ্বোধনী অনুষ্ঠানে সভাপতিত্ব করেছিলেন তিনি। অ্যাপলে টাপম্যানের পদবি ছিল ভাইস প্রেসিডেন্ট অব হার্ডওয়্যার ইঞ্জিনিয়ারিং, আইফোন অ্যান্ড আইপড ডিভিশন। অ্যাপলের পদে থাকার সময় আইপডের জনক হিসেবে খ্যাত টনি ফ্যাডেলের সঙ্গে কাজ করতেন তিনি।
অবশ্য অ্যাপল বা টাপম্যান কারও পক্ষ থেকেই পদ ছেড়ে যাওয়া নিয়ে কোনো তথ্য জানানো হয়নি। অ্যাপলের আইফোন ব্যবসা তুঙ্গে থাকার পরও তাঁর পদত্যাগ করার বিষয়টি প্রযুক্তি বিশ্বে যথেষ্টই কৌতূহল তৈরি করেছে বলে এক খবরে ডেইলি মেইল জানিয়েছে। এদিকে নাইনটুফাইভম্যাক নামের এক প্রযুক্তি-বিষয়ক ওয়েবসাইট জানিয়েছে, বেশ আগেই তিনি পদ ছেড়ে গেছেন। কারণ, তাঁর অফিশিয়াল ফোনটি অনেক দিন ধরে বন্ধ ছিল।
টাপম্যান অ্যাপল থেকে পদত্যাগ করে ফ্যাডেলের ‘নেস্ট’ নামের প্রতিষ্ঠানে যোগ দিয়েছেন বলেও খবর রটেছে। তবে, টাপম্যান তাঁর সামাজিক যোগাযোগের ওয়েবসাইট লিংকডইন প্রোফাইলে এখনো অ্যাপল কর্মকর্তার পদবি রেখে দিয়েছেন।
</doc>
<doc>
উইন্ডোজ ৮ আসছে ২৯ ফেব্রুয়ারি

অনলাইন ডেস্ক | তারিখ: ০৯-০২-২০১২

২৯ ফেব্রুয়ারি উইন্ডোজ ৮ অপারেটিং সিস্টেমের পরীক্ষামূলক বা বেটা সংস্করণ আনছে মাইক্রোসফট। স্পেনের বার্সেলোনায় মোবাইল ওয়ার্ল্ড কংগ্রেসে অনুষ্ঠিতব্য ‘উইন্ডোজ কনজ্যুমার প্রিভিউ’ নামের একটি অনুষ্ঠানে উইন্ডোজের সর্বশেষ অপারেটিং সিস্টেমটির ঘোষণা দেবে প্রতিষ্ঠানটি।
মাইক্রোসফট আয়োজিত অনুষ্ঠানটিতে উইন্ডোজের নতুন সংস্করণটি সম্পর্কে আরো তথ্য দেবার কথা জানিয়েছে মাইক্রোসফট। যুক্তরাষ্ট্রের সংবাদমাধ্যমগুলোর বরাতে টিওআই জানিয়েছে, বেটা সংস্করণে উইন্ডোজের জন্য ‘অ্যাপ স্টোর’ চালু করতে পারে মাইক্রোসফট।
২০১১ সালের ১৩ সেপ্টেম্বর বিল্ড ডেভেলপার্স কনফারেন্সে উইন্ডোজ ৮ বিষয়ে তথ্য দিয়েছিলেন উইন্ডোজ বিভাগের প্রেসিডেন্ট স্টিভেন সিনোফস্কি। সে অনুষ্ঠানে ফেব্রুয়ারিতে উইন্ডোজ ৮ অপারেটিং সিস্টেমটির বেটা সংস্করণ বাজারে ছাড়ার তথ্য জানিয়েছিলেন তিনি। এ ছাড়াও উইন্ডোজ ৮-এর ফিচার হিসেবে অ্যাপ স্টোরের তথ্যও জানিয়েছিলেন।
ট্যাবলেট, মোবাইল এবং কম্পিউটারের জন্য তৈরি উইন্ডোজ ৮ অপারেটিং সিস্টেমের ফিচার হিসেবে ‘উইন্ডোজ অ্যাপ স্টোর’ গুগল ও অ্যাপলের অ্যাপ স্টোরের মতোই কাজ করবে।
</doc>
<doc>
আইপ্যাড ৩-এর মুখোমুখি গ্যালাক্সি এস ৩

অনলাইন ডেস্ক | তারিখ: ০৯-০২-২০১২

প্রযুক্তি বিশ্লেষকেরা ধারণা করছেন, অ্যাপলের আইপ্যাড ৩ বাজারে আসার পরপরই প্রতিদ্বন্দ্বী ইলেকট্রনিক পণ্যনির্মাতা স্যামসাং তাদের গ্যালাক্সি এস ৩ স্মার্টফোনটি আনতে পারে। দীর্ঘদিন ধরেই এ ডিভাইস দুটি নিয়ে সবার কৌতূহল রয়েছে। একখবরে সিনেট জানিয়েছে, মার্চ মাস নাগাদ বাজারে আসতে পারে আইপ্যাড ৩। আর এপ্রিল মাস নাগাদ বাজারে আসতে পারে গ্যালাক্সি সিরিজের নতুন অতিথি-এস ৩।
প্রযুক্তিনির্মাতা অনেক প্রতিষ্ঠানই তাদের পণ্যের ঘোষণা দেয় মোবাইল ওয়ার্ল্ড কংগ্রেসে। কিন্তু পণ্যের জন্য নিজস্ব অনুষ্ঠানের আয়োজন করে অ্যাপল। জানা গেছে, পণ্য বাজারে ছাড়া উপলক্ষে এবার অ্যাপলের মতো স্যামসাংও এমন অনুষ্ঠানের আয়োজন করতে পারে। আর সে আয়োজনটি হবে অ্যাপলের অনুষ্ঠানের পরপরই। সে অনুষ্ঠানেই গ্যালাক্সি এস ৩ স্মার্টফোনটির ঘোষণা দিতে পারে স্যামসাং।
২২ মার্চ ফ্রান্সে এক প্রেস কনফারেন্সের আয়োজন করেছে স্যামসাং কর্তৃপক্ষ। স্যামসাংয়ের এক কর্মকর্তার বরাতে প্রযুক্তিবিষয়ক ওয়েবসাইট নেক্সট ওয়েব এ তথ্য দিয়েছে। তবে ২২ মার্চের এ আয়োজনে গ্যালাক্সি এস ৩-এর ঘোষণা নাও দিতে পারে স্যামসাং।
গ্যালাক্সি এস ৩ স্মার্টফোনটিতে থাকতে পারে সুপার অ্যামোলিড এইচডি ডিসপ্লে। ৪.৬৫ মাপের স্ক্রিনের আইসক্রিম স্যান্ডউইচচালিত এ স্মার্টফোনটি হবে মাত্রই ৭ মিলিমিটার পুরুত্বের।
এর আগে স্যামসাংয়ের একটি অনুষ্ঠান থেকে গ্যালাক্সি এস ৩-এর তথ্য ফাঁস হয়েছিল। সে তথ্য অনুসারে এস ৩ ডিভাইসটিতে থাকবে ১২ মেগাপিক্সেল ক্যামেরা, ১.৮ গিগাহার্টজ ডুয়াল কোর প্রসেসর ও ২ গিগাবাইট র্যাম সুবিধা।
</doc>
<doc>
তৈরি হলো বিশ্বের প্রথম জৈব কম্পিউটার

অনলাইন ডেস্ক | তারিখ: ০৯-০২-২০১২

সাত দশক আগে এক বিজ্ঞানী জৈব কম্পিউটারের তত্ত্ব দিয়েছিলেন। এত দিন জৈব কম্পিউটার কেবল কল্পনাতেই ছিল। সম্প্রতি যুক্তরাষ্ট্রের গবেষকেরা কল্পনার সে কম্পিউটারকে বাস্তবের দুনিয়ায় আনার কথা জানিয়েছেন। ক্যালিফোর্নিয়ার স্ক্রিপস রিসার্চ ইনস্টিটিউট ও টেকনিয়ন-ইসরায়েল ইনস্টিটিউট অব টেকনোলজির একদল গবেষক জৈব কম্পিউটার তৈরিতে সফল হয়েছেন। একখবরে পিটিআই এ তথ্য জানিয়েছে।
ব্যাকটেরিয়া এবং ডিএনএ সংশ্লেষের মাধ্যমে একপর্যায়ে জৈব কম্পিউটার তৈরিতে সফল হয়েছেন তাঁরা। গবেষকেরা জানিয়েছেন, জৈব কম্পিউটারে ডিএনএ চিপ ব্যবহার করা হয়েছে, যা উপযুক্ত ‘সফটওয়্যার’ ব্যবহারের মাধ্যমে তথ্য উদ্ধার করতে সক্ষম।
গবেষক দলের নেতৃত্বে ছিলেন ইহুদ কেইনান। কেইনান জানিয়েছেন, ডিএনএর ব্যবহার নতুন নয়। আগেও তথ্য উদ্ধার করতে ডিএনএ ব্যবহার করা হতো। তবে এবারই প্রথম কম্পিউটিং ব্যবস্থায় ডিএনএ পরীক্ষা করা হলো। ইলেকট্রনিক কম্পিউটারে ‘ইনপুট’, ‘আউটপুট’, ‘প্রসেসিং’ ও ‘স্টোরেজ’ নামে চারটি প্রাথমিক অংশ থাকে। ইলেকট্রনিক কম্পিউটারের মতো জৈব কম্পিউটারেও চারটি অংশ রয়েছে। এ চারটি অংশই হচ্ছে জৈব অণু।
জৈব কম্পিউটার তৈরির পদ্ধতি প্রসঙ্গে কেইনান জানিয়েছেন, গবেষকেরা জৈব কম্পিউটারটি তৈরি করেছেন একটি টিউবে রাখা দ্রবণের মধ্যে। ডিএনএ সংশ্লেষ করে পাওয়া বিভিন্ন অণুর সঙ্গে নির্দিষ্ট ডিএনএ এনজাইম ও অ্যাডিনোসিন ট্রাইফসফেট বা এটিপি নামের কো-এনজাইম দ্রবণে মিশিয়ে জৈব কম্পিউটার তৈরি করেছেন তাঁরা। এটিপি হচ্ছে জৈব কম্পিউটারের শক্তির উত্স। কোষে কো-এনজাইম হিসেবে এটিপি ব্যবহূত হয়। জৈব কম্পিউটারের হার্ডওয়্যার এবং সফটওয়্যার হিসেবে কাজ করে জটিল অণু। পূর্বনির্ধারিত কোনো কাজ সম্পাদনে অণুগুলো পরস্পরকে সক্রিয় করে। ইনপুট হিসেবে অণু দেওয়া হলে নির্দিষ্ট এবং নির্ধারিত পরিবর্তনের মধ্য দিয়ে একটি নির্দিষ্ট নিয়ম (সফটওয়্যার) মেনে আউটপুট হিসেবে আরেকটি অণু তৈরি হয়।
জৈবিক পদ্ধতি নিয়ন্ত্রিত সব প্রাণসত্তাকেই জৈব কম্পিউটার হিসেবে আখ্যা দিয়েছেন কেইনান। তাঁর মতে, মানুষও জৈব কম্পিউটার, একটি মেশিন। মানুষের ক্ষেত্রেও কম্পিউটারের মতো চারটি প্রাথমিক অংশের নিয়ম মানছে অণুগুলো। জৈব কম্পিউটার খালি চোখে দেখা সম্ভব নয় বলেই জানিয়েছেন তিনি।
জৈব কম্পিউটার তৈরি করা হয়েছে ইংরেজ গণিতবিদ, যুক্তিবিদ, কম্পিউটার ও ক্রিপ্টোবিশেষজ্ঞ অ্যালান টুরিংয়ের ৭৫ বছরের পুরোনো তত্ত্ব ব্যবহার করে। উল্লেখ্য, অ্যালান টুরিংকে কম্পিউটার বিজ্ঞান ও কৃত্রিম বুদ্ধিমত্তার জনক বলা হয়।
</doc>
<doc>
স্যামসাং আনছে ‘স্মার্ট’ রিমোট কন্ট্রোল

অনলাইন ডেস্ক | তারিখ: ০৯-০২-২০১২

কণ্ঠস্বর শনাক্তের প্রযুক্তি বা ভয়েস রিকগনিশন ও টাচ প্যাড সুবিধার নতুন একটি রিমোট কন্ট্রোল তৈরি করেছে ইলেকট্রনিকস পণ্যনির্মাতা স্যামসাং। স্যামসাংয়ের তৈরি স্মার্ট টেলিভিশনের সঙ্গে এ রিমোট কন্ট্রোলটি পাওয়া যাবে।
রিমোট কন্ট্রোলটির ওপরের অংশে রয়েছে টাচ প্যাড। এ টাচ প্যাড ব্যবহার করে টিভির সেটিংস পরিবর্তনসহ ইন্টারনেট ব্রাউজিংয়ের মতো কাজগুলো করা যাবে বলে প্রযুক্তিবিষয়ক ওয়েবসাইট দ্য ভার্জ জানিয়েছে।
রিমোটটিতে ব্যবহূত ভয়েস রিকগনিশন প্রযুক্তি ব্যবহার করে টেলিভিশনের চ্যানেল পরিবর্তনসহ টাচ প্যাডের মতোই কাজ করা যাবে। এ ছাড়া রিমোট কন্ট্রোলটির পাশে বাটনও রয়েছে। বাটনগুলোর সাহায্যে সাধারণ রিমোটের মতো টেলিভিশন চালানো যাবে।
গত জানুয়ারি মাসে লাস ভেগাসে অনুষ্ঠিত ইন্টারন্যাশনাল কনজ্যুমার ইলেকট্রনিক শোতে ‘ইএস৮০০০’ মডেলের স্মার্ট টেলিভিশনে ভয়েস রিকগনিশন প্রযুক্তির ব্যবহার দেখিয়েছিল স্যামসাং। এ রিমোট কন্ট্রোলে সে প্রযুক্তিটিই ব্যবহার করা হয়েছে বলে জানিয়েছে স্যামসাং।
টেলিভিশন চালানো ছাড়াও এ রিমোটটির সাহায্যে সেট-টপ বক্স, ব্লু-রে ডিস্ক প্লেয়ারও নিয়ন্ত্রণ করা যাবে। চলতি বছরেই স্যামসাংয়ের এ স্মার্ট টেলিভিশন ও রিমোট কন্ট্রোলটি বাজারে পাওয়া যাবে।
</doc>
<doc>
জাকারবার্গ নিজেই হ্যাকার!

| তারিখ: ০৯-০২-২০১২

সামাজিক যোগাযোগের জনপ্রিয় ওয়েবসাইট ফেসবুকের প্রধান নির্বাহী কর্মকর্তা মার্ক জাকারবার্গ নিজেকে হ্যাকার হিসেবেই মানতে চান! হ্যাকার বলতে সাধারণ মানুষের ভাবনা, অনলাইনে ব্যক্তিগত ভয়েসমেইলে আক্রমণ, ওয়েবসাইটের তথ্য চুরি, ই-মেইল ঠিকানার তথ্যাদি চুরি করেন যিনি। তবে ফেসবুকের মতে, হ্যাকার হচ্ছেন এমন একজন ব্যক্তি, যিনি চিন্তা করেন কিছুটা ভিন্ন আঙ্গিকে। যিনি দারুণ সব আইডিয়া করে, নতুন পণ্য কিংবা সুবিধাকে দ্রুত জনপ্রিয় করেন ইত্যাদি।
ফেসবুক প্রধান নির্বাহী হ্যাকারদের অপরাধী না ভেবে ইন্টারনেটে দারুণ কিছু করে এমনভাবেই বলতে চান। জাকারবার্গ বলেন, সব সময়ই এমন কিছু কাজ হয় যা দারুণ। তবে এসব ক্ষেত্রে যখনই কিছু সমস্যা থেকে যায় হ্যাকার সেটা ফিক্স করে, যা কোনো অপরাধ নয়।
সম্প্রতি শেয়ারবাজারে ফেসবুকের আইপিও ছাড়ার বিষয়ে ফেসবুক বিভিন্ন বিনিয়োগকারীর কাছ থেকে প্রায় ১০ হাজার কোটি ডলার নেওয়ার পরিকল্পনা নিয়েছে। সে বিষয়টি নিয়ে নিরাপত্তাসংশ্লিষ্ট একটি বিষয় উঠে আসায় এমন মন্তব্য করেন জাকারবার্গ।
এ বিষয়ে ড্রিক্সেল ইউনিভার্সিটির কম্পিউটার ক্রাইম বিষয়ের সহযোগী অধ্যাপক রবার্ট ডি ওভিডিউ বলেন, ‘আমার মনে হয়, অপরিপক্ব বক্তব্য যা অনলাইনের অপরাধীদের উৎসাহী করবে।’ তবে জাকারবার্গ জানান, অ্যাপলের সহপ্রতিষ্ঠাতা স্টিভ জবসসহ বিশ্বের বিভিন্ন সেরা প্রযুক্তি-প্রতিষ্ঠানের প্রধানেরা কোনো না-কোনোভাবে হ্যাকিংয়ের সঙ্গে জড়িত ছিলেন! তিনি যোগ করেন, হ্যাকাররা সব ক্ষেত্রেই যে অপরাধী, এ বিষয়টি সঠিক নয়। তাই সাধারণ ব্যবহারকারীরা হ্যাকারদের বিষয়টি প্রযুক্তির দারুণ সব উদ্ভাবনকারী হিসেবে মনে করলে তেমন কোনো ক্ষতি নেই। —এপি অবলম্বনে কাজী আশফাক আলম
</doc>
<doc>
কুষ্টিয়ায় ওয়াইম্যাক্স ইন্টারনেট চালু

| তারিখ: ০৯-০২-২০১২

বক্তব্য রাখছেন জি এম ফারুক খান

কুষ্টিয়ায় চালু হলো বাংলালায়নের দ্রুতগতির তারহীন ইন্টারনেট ওয়াইম্যাক্স সেবা। গতকাল বুধবার দুপুরে শহরের একটি রেস্তোরাঁয় এক সংবাদ সম্মেলনে এ তথ্য জানানো হয়। সংবাদ সম্মেলনে বাংলালায়ন কমিউনিকেশনস লিমিটেডের হেড অব মার্কেট কমিউনিকেশনস জি এম ফারুক খান ও মহাব্যবস্থাপক (বিক্রয়) ফয়সল বিন রাফেক বক্তব্য দেন। তাঁরা বলেন, দেশব্যাপী ওয়াইম্যাক্স-প্রযুক্তি সম্প্রসারণ হিসেবে কুষ্টিয়া জেলাকে নেটওয়ার্কের আওতায় আনা হলো। প্রাথমিকভাবে শুধু কুষ্টিয়া শহরের মধ্যে এই সেবা পাওয়া যাবে। পর্যায়ক্রমে তা সম্প্রসারণ করা হবে।
সম্মেলনে বাংলালায়নের হেড অব আইসিটি ই এইচ চৌধুরী, জ্যেষ্ঠ ব্যবস্থাপক (ডিলার অ্যান্ড ডিস্ট্রিবিউশন) মো. রিফাত হোসাইনসহ অনেকে। অনুষ্ঠান শেষে একটি শোভাযাত্রা কুষ্টিয়া শহরের প্রধান প্রধান সড়ক প্রদিক্ষণ করে। —কুষ্টিয়া অফিস
</doc>
<doc>
নতুন বহনযোগ্য হার্ডডিস্ক

| তারিখ: ০৯-০২-২০১২

হার্ডডিস্ক

এডেটার এসএইচ১৪ মডেলের নতুন একটি বহনযোগ্য হার্ডডিস্ক ড্রাইভ বাজারে এসেছে। ইউএসবি ৩.০ ইন্টারফেসের এই হার্ডডিস্কের বহিরাবরণ সিলিকনে তৈরি। তাই এটি বৈদ্যুতিক শকমুক্ত এবং পানিনিরোধী। এটি ইউএসবি ২.০ এবং ১.১-এও কাজ করে। ১ টেরাবাইট ধারণক্ষমতার এই ড্রাইভের দাম ১১ হাজার টাকা। এনেছে গ্লোবাল ব্র্যান্ড (প্রা.) লি.। —বিজ্ঞপ্তি
</doc>
<doc>
লেখকদের নিয়ে ওয়েবসাইট

| তারিখ: ০৯-০২-২০১২

অমর একুশে গ্রন্থমেলা উপলক্ষে বিশেষ উদ্যোগ নিয়েছে লেখক নামের (www.lekhok.net) ওয়েবসাইট। এই সাইটে লেখক পরিচিতিসহ তাঁদের বইয়ের বিস্তারিত তথ্য প্রকাশ করা হবে। বইয়ের প্রচ্ছদও থাকছে। নবীন লেখকদের বইয়ের পরিচিতিও এ সাইটে পাঠানো যাবে। ই-মেইল : bsabuj@gmail.com। —বিজ্ঞপ্তি
</doc>
<doc>
এখনই এবংবিক্যাশের মধ্যে চুক্তি

| তারিখ: ০৯-০২-২০১

ই-কমার্স সাইট এখনই ডট কমে কোনো পণ্য কিনলে অনলাইনেই সেটির মূল্য পরিশোধ করা যাবে বিক্যাশের মাধ্যমে। গত সোমবার এ-সংক্রান্ত একটি চুক্তি হয়েছে বিক্যাশ এবং এখনইর মধ্যে। ঢাকায় বিক্যাশের প্রধান কার্যালয়ে চুক্তিপত্রে সই করেন বিক্যাশের প্রধান নির্বাহী কর্মকর্তা কামরুল কাদির এবং এখনই ডটকমের প্রধান নির্বাহী কর্মকর্তা শামীম আহসান।
বিক্যাশের প্রধান লক্ষ্য গ্রাহক হলো দ্রুত ও খুব সহজে আর্থিক সেবা প্রদান করা। অনলাইনে মূল্য পরিশোধ করলে বিভিন্ন পণ্যের ওপর ৯০ শতাংশ পর্যন্ত ছাড়ও পাওয়া যাবে। গ্রাহক বিক্যাশের মাধ্যমে মূল্য পরিশোধ করা মাত্র তাঁর মুঠোফোনে একটি এসএমএস পাবেন। এই এসএমএসটি নির্ধারিত দোকানে দেখালেই প্রযোজ্য ছাড়টি পাওয়া যাবে। এখনই ডটকমে ইন্টারনেট, রেস্তোরাঁ, হোটেল, পরিবহন, বিউটি পারলার, সেলুন, ফ্যাশন হাউস, থিমপার্ক, জিমনেসিয়াম, ফার্নিচার, খেলাধুলা এবং বিনোদন সেবা ও পণ্য বিশেষ ছাড়ে পাওয়া যায়।
চুক্তি হওয়ার সময় এখনই ডটকমের সহকারী মহাব্যবস্থাপক (অর্থ ও প্রশাসন) মোহম্মদ এনামুল হক, সফটওয়্যার আর্কিটেক্ট মোরশেদ আলমসহ অনেকেই উপস্থিত ছিলেন। —বিজ্ঞপ্তি
</doc>
<doc>
হেল্পলাইন
অভ্র দিয়ে বাংলা লিখুন ফটোশপে

| তারিখ: ০৯-০২-২০১২
যাঁরা অ্যাডোব ফটোশপে ছবি নিয়ে বিভিন্ন কাজ করে থাকেন, তাঁরা প্রায়ই বাংলা লিখতে গিয়ে একটা সমস্যায় পড়েন। সেটা হলো বাংলা লেখার সফটওয়্যার ‘অভ্র’ দিয়ে কোনো শব্দ লিখলে সেটা কপি করে অ্যাডোব ফটোশপে নিলে তা আর পড়া যায় না। লেখার ফন্টগুলো নষ্ট হয়ে যায়। এর কারণ হলো, অ্যাডোব ফটোশপ ইউনিকোড সমর্থন করে না। এ সমস্যা এখন আর কোনো ব্যাপারই নয়।
আপনি চাইলেই অভ্র দিয়ে লেখা যেকোনো কিছু সরাসরি অ্যাডোব ফটোশপে ব্যবহার করতে পারবেন। এ জন্য অন্য কোনো সফটওয়্যারও ব্যবহার করতে হবে না, অভ্র দিয়েই হবে।
সবার প্রথমে অভ্র-এর টাস্কবার থেকে সেটিংসে ঢুকুন। তাহলে একটি তালিকা আসবে। তালিকা থেকে ৪ নম্বর অর্থাৎ Unicode to bijoy text converter-এ ক্লিক করুন। তাহলে নতুন একটি বক্স আসবে। যা লিখতে চান, সেটা অভ্র ব্যবহার করে ওপরের অংশে লিখে ফেলুন। এবার Convert To Bijoy Encoding ট্যাবে ক্লিক করুন। এবার লেখাটি রূপান্তরিত হয়ে নিচের অংশে চলে আসবে। এখন এই নিচের অংশের লেখাটি কপি করে অ্যাডোব ফটোশপে ব্যবহার করতে পারবেন।
মনে রাখবেন, এ ক্ষেত্রে লেখা কপি করে নেওয়ার পর অ্যাডোবে নিয়ে বাংলা যেকোনো ফন্ট নির্বাচন করে দিতে হবে।
একই ভাবে এসব লেখা পেইন্ট বা অন্য যেকোনো সফটওয়্যারেও ব্যবহার করতে পারবেন, যদি তা বাংলা ফন্ট সমর্থন করে। —ফয়সাল হাসান
</doc>
<doc>
গুগলের ‘প্রযুক্তি চশমা’!

অনলাইন ডেস্ক | তারিখ: ০৮-০২-২০১২

‘এক্স ল্যাব’ নামে গুগলের কথিত গোপন এক পরীক্ষাগারে তৈরি হচ্ছে গুগল চশমা। ২০১১ সালের ডিসেম্বর মাসে এমন গুজব ছড়িয়েছিল। সত্যি সত্যিই গুগল এমন চশমা আনছে বলেই সম্প্রতি জানিয়েছে নাইন-টু-ফাইভ গুগলডটকম।
সর্বাধুনিক প্রযুক্তির এ চশমা হবে অনেকটাই টার্মিনেটর ছবিতে দেখানো ডিসপ্লে অথবা গেইমের হেড আপ ডিসপ্লের (এইচইউডি) মতো। টার্মিনেটর ধাঁচের এ চশমার সামনের অংশে থাকছে একটি ক্যামেরা। এ ক্যামেরায় রয়েছে ফ্ল্যাশ সুবিধা। ছবি তোলার পরপরই সে ছবি দেখাতে সক্ষম এ চশমা। এতে আরও থাকছে কণ্ঠস্বর শনাক্তের সুবিধা, যা অনেকটা কম্পিউটারের সিপিইউ ইউনিটের মতো কাজ করবে। গুগলের অন্যান্য অ্যান্ড্রয়েড ডিভাইসের মতো এতে মেমোরি ও ডেটা সংরক্ষণের সুবিধাও থাকবে।
চশমার ডিসপ্লে নেভিগেশনে করতে বিভিন্নভাবে মাথা নাড়াতে হবে। এর এইচইউডি অপশনটি কেবল একচোখে কাজ করবে। গুগলের তৈরি এ চশমা সম্পর্কে অনেকের আগ্রহ থাকলেও ডিভাইসটি বাণিজ্যিকভাবে বাজারে আনা হবে কি না, সে বিষয়ে এখনো কোনো তথ্য প্রকাশ করেনি গুগল।
২০১১ সালের ডিসেম্বরে গুগল বিশেষজ্ঞ সেথ ওয়েনট্রাবের বরাতে ডেইলি মেইল জানিয়েছিল গুগলের এ চশমার কথা। ওয়েনট্রাব তখন বলেছিলেন, সাধারণ রোদ চশমার মতোই স্বচ্ছ হবে গুগলের এই চশমা। তবে চশমার কাচে থাকবে কম্পিউটার ইন্টারফেস। গুগল অ্যান্ড্রয়েড অপারেটিং সিস্টেমচালিত চশমার সঙ্গে গুগলের অন্যান্য ডিভাইসগুলোরও সংযোগ থাকবে।
</doc>
<doc>
আইসক্রিম স্যান্ডউইচে গুগল ক্রোম

অনলাইন ডেস্ক | তারিখ: ০৮-০২-২০১২

ডেস্কটপ কম্পিউটারের জন্য তৈরি সফটওয়্যারগুলোকে ক্রমেই মোবাইল ডিভাইসে নিয়ে আসছে গুগল। অ্যান্ড্রয়েডচালিত ডিভাইসের জন্য সাম্প্রতিক গুগল ক্রোম ব্রাউজার এর একটি উদাহরণ। এখন থেকে গুগলের অ্যান্ড্রয়েড ৪.০ বা আইসক্রিম স্যান্ডউইচচালিত ডিভাইসে গুগল ক্রোম ব্রাউজারটি ব্যবহার করা যাবে।
২০০৮ সালে ক্রোম ব্রাউজারটির সঙ্গে পরিচয় করিয়ে দিয়েছিল গুগল। এবার গুগল কর্তৃপক্ষ ক্রোম ব্রাউজারটি আইসক্রিম স্যান্ডউইচচালিত ট্যাবলেট এবং মোবাইলের অ্যাপ্লিকেশন হিসেবে নিয়ে এল। গুগলের ক্রোম ও অ্যাপ্লিকেশন বিভাগের সিনিয়র ভাইস প্রেসিডেন্ট সুন্দর তাঁর এক ব্লগ পোস্টে এ তথ্য দিয়েছেন বলেই জানিয়েছে সিনেটসহ প্রযুক্তিবিষয়ক বেশ কয়েকটি ওয়েবসাইট।
সুন্দর বলেছেন, ডেস্কটপ ব্রাউজারের মতো মোবাইলেও দ্রুত ব্রাউজিং সুবিধা যোগ করবে ক্রোম। ডেস্কটপের মতোই ট্যাব এবং সার্চ-সুবিধাও থাকছে আইসক্রিম স্যান্ডউইচের ক্রোম অ্যাপ্লিকেশনে।
এদিকে মোবাইলের জন্য গুগল ক্রোম ব্রাউজার ফ্ল্যাশ সমর্থন করবে না বলেই জানিয়েছে অ্যাডোবি।
</doc>
<doc>
‘ওয়াননোট’ এবার অ্যান্ড্রয়েডে

অনলাইন ডেস্ক | তারিখ: ০৮-০২-২০১২

মাইক্রোসফটের ক্লাউড সেবাভিত্তিক জনপ্রিয় প্রোগ্রাম ওয়াননোট। সফটওয়্যারটি উইন্ডোজ ফোন এবং অ্যাপলের তৈরি আইফোনে রয়েছে। এবার গুগলের অ্যান্ড্রয়েড অপারেটিং সিস্টেমচালিত স্মার্টফোনের জন্য সফটওয়্যারটি চালু করছে মাইক্রোসফট। ওয়াননোট অ্যাপ্লিকেশনটিকে অ্যান্ড্রয়েড ইন্টারফেসের জন্য মানানসই করে নতুন রূপ দিয়েছে প্রতিষ্ঠানটি।
মাইক্রোসফট ২০০৩ সালে অফিস স্যুটের অংশ হিসেবে ওয়াননোট অ্যাপ্লিকেশনটি তৈরি করেছিল। আইফোন অ্যাপ্লিকেশন হিসেবে ২০১১ সালে ওয়াননোট আপডেট করে মাইক্রোসফট।
অ্যান্ড্রয়েডচালিত মোবাইলের অ্যাপ্লিকেশন হিসেবে ওয়াননোট ব্যবহার করে ক্লাউডভিত্তিক নোট তৈরি, তা সম্পাদনা ও সমন্বয়ের সুযোগ মিলবে বলেই জানিয়েছে প্রযুক্তিবিষয়ক ওয়েবসাইট ভার্জ।
উল্লেখ্য, মাইক্রোসফট সম্প্রতি অ্যাপলের আইপ্যাডেও ওয়াননোট অ্যাপ্লিকেশনটি এনেছে।
প্রযুক্তি বিশ্লেষকদের ধারণা, অফিস স্যুটের অংশ হিসেবে ওয়াননোট অ্যাপ্লিকেশন অ্যাপল ও গুগলের ডিভাইসে ব্যবহূত হওয়ায় পুরো স্যুটটিও এ দুটি প্রতিষ্ঠান ব্যবহার করতে পারে।
</doc>
<doc>
প্রেসিডেন্ট আসাদের ই-মেইল অ্যাকাউন্ট ‘হ্যাকড’!

অনলাইন ডেস্ক | তারিখ: ০৮-০২-২০১

সিরিয়ার প্রেসিডেন্ট বাশার আল-আসাদের ই-মেইল অ্যাকাউন্ট হ্যাক করা হয়েছে। তাঁর অ্যাকাউন্টটি হ্যাক করেছে হ্যাকার দল অ্যানোনিমাস। হ্যাকিংয়ের পর অ্যানোনিমাস প্রেসিডেন্টের পাসওয়ার্ড ফাঁস করে দিয়েছে। তিনি পাসওয়ার্ড হিসেবে ব্যবহার করতেন ১২৩৪৫ ক্রমটি। এই পাসওয়ার্ডটি দুর্বলতম পাসওয়ার্ডের একটি।
সোমবার সিরিয়ার প্রেসিডেন্টের অফিশিয়াল মেইল অ্যাকাউন্ট থেকে অ্যানোনিমাসের তথ্য ফাঁসের এ খবর ইসরায়েলের একটি দৈনিকের বরাতে দিয়েছে ম্যাশএবল। গত সোমবার সিরিয়ার মিনিস্ট্রি অব প্রেসিডেন্সিয়াল অ্যাফেয়ার্সের মেইল সার্ভার হ্যাক করে অ্যানোনিমাস। প্রেসিডেন্ট আসাদসহ মোট ৭৮ জন কর্মকর্তার ই-মেইল ইনবক্সের তথ্য হাতিয়ে নেয় হ্যাকার দলটি।
২০১১ সালের দুর্বলতম পাসওয়ার্ড তালিকায় থাকা দ্বিতীয় পাসওয়ার্ডটি ব্যবহার করতেন সিরিয়ার প্রেসিডেন্ট। এ তথ্য দিয়েছে সাম্প্রতিক আলোচিত হ্যাকার গ্রুপ অ্যানোনিমাস। শুধু প্রেসিডেন্ট আসাদ নন আরও বেশ কয়েকজন কর্মকর্তার ই-মেইল অ্যাকাউন্টে পাসওয়ার্ড হিসেবে ১২৩৪৫ ক্রমটি ব্যবহূত হতো বলেই অ্যানোনিমাস তাদের তথ্যে জানিয়েছে।
২০১১ সালের দুর্বল পাসওয়ার্ড তালিকার শীর্ষস্থানে ছিল ইংরেজি অক্ষরে লেখা ‘পাসওয়ার্ড’ শব্দটি। দ্বিতীয় অবস্থানে ছিল ১২৩৪৫ আর তিনে ছিল ১২৩৪৫৬৭৮ ক্রমটি।
</doc>
<doc>
সিমানটেকের বেহাত সোর্স কোড ফাঁস!

অনলাইন ডেস্ক | তারিখ: ০৮-০২-২০১২
অ্যান্টিভাইরাস নির্মাতা প্রতিষ্ঠান সিমানটেকের বেহাত হয়ে যাওয়া সোর্স কোড ফাঁস করে দিয়েছে এক হ্যাকার। ৫০ হাজার ডলারে বনিবনা না হওয়ায় হ্যাকার মঙ্গলবার পিসিএনিহয়্যারের সোর্স কোড ফাঁস করে দিয়েছে বলেই বার্তা সংস্থা রয়টার্স জানিয়েছে।
কম্পিউটার নিরাপত্তা-প্রতিষ্ঠান সিমানটেকের সোর্স কোডের তথ্য হাতিয়ে নেওয়ার পর তথ্য ফাঁস না করার শর্তে ‘ইয়ামা টাফ’ নামের একটি টুইটার অ্যাকাউন্ট থেকে ৫০ হাজার ডলার দাবি করা হয়। সোমবার এ তথ্য প্রকাশ পাওয়ার পরদিনই সোর্স কোড ফাঁস করে দিয়েছে হ্যাকার।
সোর্স কোড ফাঁস করা হলেও সিমানটেকের পণ্য ব্যবহারকারীর কোনো আশঙ্কা নেই এমন তথ্য জানিয়েছে সিমানটেক কর্তৃপক্ষ। প্রযুক্তি বিশ্লেষকদের ধারণা, আশঙ্কার বিষয়টি হচ্ছে সোর্স কোড ব্যবহার করে সিমানটেকের অ্যান্টিভাইরাস রয়েছে এমন কম্পিউটারের তথ্য হাতিয়ে নিতে পারে কোনো কুচক্রী।
ইয়ামাটাফের বক্তব্য হলো, তিনি সোর্স কোড প্রকাশ করতে চেয়েছেন সব সময়। তিনি ‘ঘুষ’ নিতে চাননি। এদিকে সিমানটেকের বক্তব্য, ইয়ামা টাফের সঙ্গে সিমানটেকের কর্মকর্তার পরিচয়ে ই-মেইলে যোগাযোগ করেছিলেন আইন প্রয়োগকারী সংস্থার এক কর্মকর্তা। মেইল চালাচালির একপর্যায়ে এ অর্থ দাবির প্রসঙ্গটি এসেছিল। কোনো অর্থ ছাড় করা হয়নি।
১৮ জানুয়ারি সোর্স কোড চুরির কথা স্বীকার করে সিমানটেক কর্তৃপক্ষ। এরপর পিসিএনিহয়্যার ব্যবহার বন্ধ করার পরামর্শ দেওয়া হয়। ২৩ ও ২৭ জানুয়ারি একাধিক নিরাপত্তা প্যাঁচ আনার পর সিমানটেক পিসিএনিহয়্যার এবং অন্যান্য পণ্য নিরাপদ ঘোষণা করেছিল।
</doc>
<doc>
পদত্যাগ করলেন ইয়াহুর চেয়ারম্যান

অনলাইন ডেস্ক | তারিখ: ০৮-০২-২০১২
ইয়াহু ইনকরপোরেশনের চেয়ারম্যান রয় বসটক তাঁর পদ থেকে সরে দাঁড়ানোর ঘোষণা দিয়েছেন। তিনি ২০০৮ সাল থেকে প্রতিষ্ঠানটির চেয়ারম্যান হিসেবে দায়িত্ব পালন করছিলেন।
রয় বসটক ছাড়াও আরও তিনজন পরিচালক তাঁদের দায়িত্ব থেকে সরে যাবেন। সম্প্রতি বার্তা সংস্থা রয়টার্স এক খবরে রয় বসটক এবং তিন পরিচালকের সরে দাঁড়ানোর খবর জানিয়েছে। রয় বসটক পদত্যাগের ঘোষণা দিয়ে ইয়াহুর শেয়ারহোল্ডারদের কাছে একটি চিঠি লিখেছেন। চিঠিতে তিনি জানিয়েছেন, ইয়াহুর সামনে এগিয়ে যাওয়ার প্রয়োজনেই তাঁর এ পদত্যাগ। ইয়াহুর ভবিষ্যত্ সাফল্যের জন্য তিনি আর চেয়ারম্যান পদের জন্য নির্বাচন করবেন না এমন কথাও জানিয়েছেন রয়।
রয় বসটকসহ চার পরিচালকের পদত্যাগের পরিপ্রেক্ষিতে ইয়াহু বোর্ড নতুন দুজন পরিচালককে নির্বাচিত করেছে। তাঁরা হলেন রভি করপোরেশনের সাবেক সিইও আলফ্রেড আমোরোসো এবং ইবের সাবেক চিফ অপারেটিং অফিসার মেনার্ড ওয়েব।
গুগল, ফেসবুকের মতো প্রতিষ্ঠানগুলোর সঙ্গে প্রতিদ্বন্দ্বিতায় পিছিয়ে পড়ার কারণে শেয়ারহোল্ডারদের কাছে সমালোচনার মুখে পড়েছিল ইয়াহু। সেপ্টেম্বর মাসে ইয়াহু সিইও ক্যারোল বার্জকে অপসারণ করেছিলেন ৭১ বছর বয়সী রয় বসটক। চলতি বছরের জানুয়ারিতে ইয়াহু’র সিইও হিসেবে দায়িত্ব নিয়েছেন স্কট থম্পসন। সিইও পদে থম্পসনের যোগদানের পরই ইয়াহু ছেড়েছিলেন প্রতিষ্ঠানটির প্রতিষ্ঠাতা জেরি ইয়াং। আর এবার পদত্যাগ করলেন ইয়াহুর চেয়ারম্যান রয় বসটক।
</doc>
<doc>
কারণ রক্ষণাবেক্ষণ!
বন্ধ ডিজিটাল বাংলাদেশ ওয়েবসাইট

| তারিখ: ০৮-০২-২০১২

গতকাল নেওয়া ডিজিটাল বাংলাদেশ ওয়েবসাইটের ছবি

বর্তমান ক্ষমতাসীন দল বাংলাদেশ আওয়ামী লীগ তাদের নির্বাচনী ইশতিহারে ডিজিটাল বাংলাদেশ তৈরির কথা বলেছিল। ২০০৯ সালে সরকার গঠনের বেশ কিছুদিন পর সরকারের বিভিন্ন ধরনের ডিজিটাল কার্যক্রম তুলে ধরার জন্য ডিজিটাল বাংলাদেশ নামের (www.digitalbangladesh.gov.bd) একটি ওয়েবসাইট চালু করা হয়। সরকারি বিভিন্ন মন্ত্রণালয় ও প্রতিষ্ঠানের বিভিন্ন ডিজিটাল কার্যক্রম এখানে খবর ও ব্লগ আকারে প্রকাশ করা হয়।
দীর্ঘদিন থেকে গুরুত্বপূর্ণ এই ওয়েবসাইটি অকার্যকর অবস্থায় আছে। ওয়েবসাইটটির প্রথম পৃষ্ঠায় সাইটের আগের একটা ছবি (স্ক্রিনশট) দেখা যায়। কিন্তু কোনো বাটন বা লিঙ্ক কাজ করে না। মাঝখানে ইংরেজিতে লেখা আছে ‘ওয়েলকাম টু ডিজিটাল বাংলাদেশ, দিস পেইজ ইজ আন্ডার মেইনটেনেন্স’। গতকাল মঙ্গলবার পর্যন্ত এমন অবস্থা ছিল সাইটটির।
খোঁজ নিয়ে জানা গেছে, সরকারের এ ধরনের বিভিন্ন ওয়েবসাইটের কারিগরি সহায়তা দিচ্ছে সাপোর্ট টু ডিজিটাল বাংলাদেশ (এটুআই) প্রকল্প। সেই কাজের অংশ হিসেবে এই ওয়েবসাইটও নতুন রূপ দেওয়ার সহায়তা দেওয়া হচ্ছে প্রকল্পের আওতায়।
এই ওয়েবসাইটের বর্তমান অবস্থা সম্পর্কে জানতে চাইলে সাপোর্ট টু ডিজিটাল বাংলাদেশ প্রকল্পের কমিউনিকেশন অ্যাসোসিয়েট হাসান বেনাউল ইসলাম গতকাল প্রথম আলোকে বলেন, ‘ডিজিটাল বাংলাদেশ ওয়েবসাইটির নতুন রূপ দেওয়ার জন্য গত ডিসেম্বর মাস থেকে কাজ চলছে। তাই এর কার্যক্রম দেখা যাচ্ছে না। ন্যাশনাল পোর্টাল ফ্রেমওয়ার্কের আওতায় এর উন্নত সংস্করণ তৈরির কাজ চলছে। একইভাবে সব ধরনের সরকারি ওয়েবসাইটের উন্নয়নে কাজ করা হবে।’
ডিজিটাল বাংলাদেশ ওয়েবসাইট এখন কার্যত বন্ধ থাকায় দেশের সাধারণ মানুষ সরকারের বিভিন্ন ডিজিটাল সেবা সম্পর্কে তথ্য পাচ্ছে না। এর ফলে ডিজিটাল বাংলাদেশ কর্মসূচির সঙ্গে মানুষের একটা দূরত্ব তৈরি হবে বলে মনে করছেন তথ্যপ্রযুক্তি সংশ্লিষ্ট ব্যক্তিরা।
সংশ্লিষ্টদের মতে, বন্ধ রেখে ইন্টারনেটে কোনো সাইটের নতুন সংস্করণ, হালনাগাদ বা রক্ষণাবেক্ষণের কাজ করা হয় না। নতুন ডিজাইন বা হালানাগাদের কাজ যখন চলতে থাকে তখন ওয়েবসাইট চালুরাখা হয়। দুনিয়াজুড়ে এটাই রেওয়াজ। —মোছাব্বের হোসেন
</doc>
<doc>
নতুন ব্যাংকিং সফটওয়্যার বাজারে

| তারিখ: ০৮-০২-২০১২

ঝামেলা এড়িয়ে ব্যাংকের কাজ সহজ করে দিতে পারে তথ্যপ্রযুক্তি। আর সে কারণেই আর্থিক প্রতিষ্ঠানে এখন সফটওয়্যার ব্যাপকভাবে ব্যবহূত হচ্ছে। তাই ব্যাংকের জন্য নতুন প্রযুক্তি ও সেবা আনা হয়েছে দেশের বাজারে। গতকাল (মঙ্গলবার) ঢাকায় একটি হোটেলে অটোসফট ডায়নামিকসের আনুষ্ঠানিক উদ্বোধন অনুষ্ঠানে এ কথা বলেন বিগ্লোবাল ইন্টারঅ্যাকটিভ লিমিটেডের চেয়ারম্যান মিশাল করিম।
অনুষ্ঠানে বলা হয়, অটোসফট ডায়নামিকসের সফটওয়্যার-সেবা ব্যাংকের বিভিন্ন কাজ সহজ করে দেবে।
নতুন অ্যাকাউন্ট খোলা, চেকবই প্রদান, ব্যালান্স দেখা, এটিএম কার্ড তোলা বা বাতিল করা ইত্যাদি দ্রুত করা যাবে এটি দিয়ে। এ ছাড়া আমদানি-রপ্তানি, পুনর্বিনিয়োগ এবং ট্রেজারি অটোমেশনের সমাধান দিতে পারবে অটোসফট ডায়নামিকস।
বিগ্লোবালের প্রধান নির্বাহী কর্মকর্তা স্যামুয়েল ডুমন্ট ব্রেৎজফিল্ড জানান, ‘বিশ্বমানের অত্যাধুনিক সব সফটওয়্যার ও প্রযুক্তি বাংলাদেশে নিয়ে আসতে চাই আমরা।
যে কারণে অটোসফট ডায়নামিকসের সঙ্গে যৌথভাবে আমরা কাজ করছি।’
অটোসফটের বিভিন্ন প্রযুক্তিপণ্যের মধ্যে আছে: অটো ব্যাংকার, অটো ক্রেডিট কনজুমার, অটো ক্রেডিট করপোরেট, অটো রিস্ক, অটো ট্রেড, এক্সটারনাল গেটওয়েজ, অটো ওয়েব, অটো এমআইএস, অটো অ্যাটেনডেন্স, অটো অ্যাসেট ইত্যাদি।
অনুষ্ঠানে আরও উপস্থিত ছিলেন অটোসফট ডায়নামিকসের চেয়ারম্যান লুৎফুল্লাহ খান, ব্যাংক এশিয়ার সাবেক উপব্যবস্থাপনা পরিচালক ইরতেজ রেজা চৌধুরীসহ অনেকে। —ইমাম হাসান
</doc>
<doc>
ই-সেবাকেন্দ্র নিয়ে মাদারীপুরে সভা

| তারিখ: ০৮-০২-২০১২

ডিজিটাল বাংলাদেশ গড়ার লক্ষ্যে মাদারীপুর জেলা প্রশাসনের উদ্যোগে গত রোববার বিকেলে মাদারীপুর মুক্তিযোদ্ধা মিলনায়তনে জেলা প্রশাসকের কার্যালয়ের ই-সেবাকেন্দ্র থেকে সেবা দেওয়া-সংক্রান্ত নাগরিক অবহিতকরণ সভা অনুষ্ঠিত হয়েছে। ভারপ্রাপ্ত জেলা প্রশাসক মো. রেজাউল কবীরের সভাপতিত্বে এতে প্রধান অতিথি ছিলেন সাপোর্ট টু ডিজিটাল বাংলাদেশ কর্মসূচির ই-সেবা বিশেষজ্ঞ এস এম আশফাক হুসেন। সভায় জেলার চারটি উপজেলার সরকারি কর্মকর্তা, উপজেলা চেয়ারম্যান, পৌর মেয়র, ইউপি চেয়ারম্যান, ইউপি সচিব, সাংবাদিক, উদ্যোক্তা, পরিচালকসহ সুশীল সমাজের ব্যক্তিরা অংশ নেন। —কালকিনি (মাদারীপুর) প্রতিনিধি
</doc>
<doc>
হেল্পলাইন
প্লেয়ারের পটভূমিতেই নিজের পছন্দের ছবি

| তারিখ: ০৮-০২-২০১২

গান শোনার জনপ্রিয় সফটওয়্যার উইন্যাম্পের (Winamp) চিরাচরিত একই ধরনের স্ক্রিন দেখতে দেখতে বিরক্ত? এখন ভাবছেন এমন যদি হতো, উইন্যাম্পের পটভূমিতে নিজের রুচি অনুযায়ী পছন্দের কোনো ছবি রেখে দেওয়া যেত, তবে বেশ হতো।
কোনো সমস্যা নেই। এটা আপনি খুব সহজেই করতে পারেন! মানে নিজের ইচ্ছামতো ছবি ব্যবহার করতে পারেন উইন্যাম্পের পটভূমিতে। আর সবচেয়ে বড় কথা হলো, এ জন্য আপনাকে তৃতীয় পক্ষের (থার্ড পার্টি) কোনো সফটওয়্যারও ইনস্টল করতে হবে না। কারণ, এই কাজটা আপনি খুব সহজেই করতে পারবেন অ্যাডোব ফটোশপ দিয়ে। প্রথমেই ফটোশপ খুলে নিন কম্পিউটারে। এবার ওপরের টাস্কবারের file থেকে new-তে ক্লিক করুন। এখানে width 276 এবং height 118 pixels নির্ধারণ করে দিন। অন্য সব সেটিংস অপরিবর্তিত রেখে নিচের ok বাটনে ক্লিক করুন। এবার যে ছবিটি উইন্যাম্পের পটভূমিতে ব্যবহার করতে চান, সেটি ওপেন করুন ফটোশপেই। এখন পছন্দের ছবিটি নতুন তৈরি করা ফাইলের ওপর নিয়ে বসান। ওপরের টাস্কবারের ‘ফাইল’ মেন্যু থেকে ‘সেভ এস’-এ ক্লিক করুন। ‘ফাইল নেম’-এ main লিখে, ফরম্যাট নির্ধারণ করে দিন BMP-তে। তারপর সেভ করুন। নতুন ট্যাবে ফাইল ফরম্যাটে ‘উইন্ডোজ’ থেকে ‘ডেপথ’ নির্বাচন করে দিন ২৪ বিট। এবার ok-তে ক্লিক করুন। তাহলে ফটোশপের কাজ শেষ। এবার নতুন তৈরি ফাইলটি কপি করে সি ড্রাইভের প্রোগ্রাম ফাইলস থেকে উইন্যাম্পে ঢুকে স্ক্রিন ফোল্ডারে ঢুকে নতুন একটি ফোল্ডার তৈরি করতে হবে যেকোনো নামে। নতুন ফোল্ডারে BMP ইমেজ ফাইলটি পেস্ট করে দিন। এবার উইন্যাম্প চালু করে ওপরে বাঁ পাশের মেন্যু থেকে স্ক্রিনে ঢুকে নিজের তৈরি করা স্ক্রিনটি নির্ধারণ করে দিন। তাহলেই উইন্যাম্পের পটভূমিতে নিজের পছন্দের ছবি দেখতে পাবেন, যখনই গান শুনুন না কেন। —ফয়সাল হাসান
</doc>
