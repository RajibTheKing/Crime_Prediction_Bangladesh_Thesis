<doc>
আসর মাতানো ডিভাইসগুলো

১৩ জানুয়ারি শুক্রবার শেষ হলো ইন্টারন্যাশনাল কনজিউমার ইলেকট্রনিক্স শো (সিইএস)। আয়োজনে ৩ হাজার ১০০ প্রতিষ্ঠান তাদের উদ্ভাবনী প্রযুক্তি নিয়ে হাজির হয়েছিলো। অনেক প্রযুক্তি প্রতিষ্ঠানই সাড়াজাগানোর প্রতিশ্রুতি নিয়ে হাজির হলেও শেষ পর্যন্ত প্রযুক্তিবিশ্লেকদের চোখে সাড়াজাগানো পণ্য এবং নির্মাতা হিসেবে আলো কেড়েছে গুটিকয়েক প্রতিষ্ঠান। প্রযুক্তিবিশ্লেষকরা বলছেন, সিইএস-এ আলোয় আসা এসব পণ্যই বছরজুড়ে আলোচনায় থাকবে। সাড়া জাগানো এ পণ্য নিয়ে এবারের মেইনবোর্ড।


লুমিয়া ৯০০

এবারের সিইএস মেলায় ফিনিশ মোবাইল জায়ান্ট নকিয়া এবং টেক জায়ান্ট মাইক্রোসফটকে একজোট হতে দেখা গেছে। এবারের সিইএস মেলায় মোবাইল ফোন নির্মাতা নকিয়া এবার নিয়ে এসেছে নতুন উইন্ডোজ ফোন লুমিয়া ৯০০। ৪.৩ ইঞ্চি ডিসপ্লের এই ফোনে রয়েছে কার্ল জেইস লেন্সের ৮ মেগাপিক্সেল ক্যামেরা, যা দিয়ে ৭২০ পিক্সেল মানের ভিডিও ধারণ করা যায়। ১.৪ গিগাহার্জ স্করপিয়ন প্রসেসরের এই ডিভাইসে রয়েছে ১৬ জিবি বিল্ট-ইন স্টোরেজ এবং ৫১২ মেগাবাইট র‌্যাম। উইন্ডোজ ফোন ৭.৫ ম্যাংগো অপারেটিং সিস্টেমচালিত এ ডিভাইস দিয়ে ঘুরে দাঁড়াতে চাইছে নকিয়া। সিইএস মেলায় নতুন স্মার্টফোনের দৌড়ে লুমিয়া তাই আলো কেড়েছিলো।

থ্রিডি টিভি এবং থ্রিডি চশমা

এবারের সিইএস ছিলো থ্রিডি টেলিভিশনের জন্য জেগে ওঠার মঞ্চ। থ্রিডি নির্মাতা প্রতিষ্ঠানগুলোর ভাষ্য, কমদামে থ্রিডি টিভি বিক্রি করার চেয়ে থ্রিডিতে বিভিন্ন ফিচার যোগ করে তা আপগ্রেড করাই ভালো। বিভিন্ন ফিচার নিয়ে হাজির হওয়া থ্রিডি টিভি এবং থ্রিডি চশমা তাই নজর কেড়েছিলো প্রযুক্তিবিদ এবং দর্শনার্থীদের।

৮০ ইঞ্চি শার্প টেলিভিশন

এবারের সিইএস মেলায় অন্যতম আকর্ষণ ছিলো শার্প-এর তৈরি ৮০ ইঞ্চি টেলিভিশন। এ টেলিভিশনে শার্প ৪ হাজার পিক্সেল ফরম্যাট বা ৪কে রেজুলিউলিশন বসিয়েছে যা অধিকাংশ সিনেমার ক্ষেত্রেও নেই। ইলেকট্রনিক জায়ান্ট শার্পের বিশালাকার টেলিভিশন আর তাতে যোগ করা প্রযুক্তি সিইএস-এর আগে থেকেই আলোচনায় ছিলো। সিইএস মেলায় তাই আলো কেড়েছিলো এটি।

গ্যালাক্সি নোট
দক্ষিণ কোরিয়ার ইলেকট্রনিক জায়ান্ট স্যামসাং গ্যালাক্সি সিরিজের নতুন ডিভাইস গ্যালাক্সি নোট নিয়ে সিইএস মেলায় হাজির হয়েছিলো। অ্যান্ড্রয়েড অপারেটিং সিস্টেমের ডিভাইস হিসেবে মেলায় নজর কেড়েছিলো এটি। গ্যালাক্সি নোটে রয়েছে ৫.৩ ইঞ্চি ডিসপ্লে। এ ডিভাইসটি একই সঙ্গে গ্যালাক্সি স্মার্টফোন এবং গ্যালক্সি ট্যাবের মিশেল বলে জানিয়েছেন স্যামসাংয়ের কর্মকর্তারা। আকর্ষণ ছিলো নোটের সঙ্গে আসা ‘এস’ পেনটি ঘিরে।

প্লেস্টেশন ভিটা
জাপানের রাজধানী টোকিও শহরে গত ১৭ ডিসেম্বর নতুন প্লেস্টেশন ভিটা বাজারে এনেছে সনি। জাপানে এলেও ডিভাইসটি যুক্তরাষ্ট্রের বাজারে প্রথমবারের মতো এলো সিইএস উপলক্ষে। নতুন এ ডিভাইসটি ঘিরে তাই সবার আগ্রহ ছিলো। নতুন সংস্করণের এই গেইমিং ডিভাইসটিতে রয়েছে ডুয়াল এনালগ স্টিক, টাচ স্ক্রিন, ৫ ইঞ্চি মাপের পর্দা (১২ সেন্টিমিটার), এলইডি টাচস্ক্রিন, দুটি ক্যামেরা এবং জিপিএস রিসিভার ছাড়াও ওয়াইফাই এবং থ্রিজি সুবিধা। নতুন এ ডিভাইসটিতে ২০টি গেইম পাওয়া যাবে একেবারেই বিনামূল্যে। কেবল জাপানের বাজারে এ ডিভাইসটি আসায় আগেভাগেই বাজারে বেশ আগ্রহ বাড়িয়েছিলো। ফলে মেলায় আলো ছড়িয়েছিলো ডিভাইসটি।

‘স্মার্ট’ টেলিভিশন
স্যামসাং লাস ভেগাসের সিইএস মেলায় গ্যালাক্সির পাশাপাশি ‘স্মার্ট’ টেলিভিশনও দেখিয়েছে। ইন্টারনেট ব্যবহারসহ বিভিন্ন অ্যাপ্লিকেশনভিত্তিক সুবিধা ছাড়াও এ টেলিভিশনে হার্ডওয়্যার আপগ্রেড করা সম্ভব। এতে রয়েছে বিল্টইন মাইক্রোফোন এবং ক্যামেরা যা অঙ্গভঙ্গি, কণ্ঠস্বর শনাক্ত করতে এবং চেহারা চিনতে পারে।

৫৫ ইঞ্চি ওএলইডি টিভি
এবারের সিইএস মেলার সেরা পণ্য হিসেবে নির্বাচিত হয়েছে দক্ষিণ কোরিয়ার টেক জায়ান্ট এলজি’র ৫৫ ইঞ্চি পাতলা টেলিভিশন। প্রযুক্তি সাইট সিনেট-এর প্রযুক্তিবিশ্লেষকদের একটি প্যানেল ‘বেস্ট টিভি’ হিসেবে বেছে নেয় এলজি’র ৫৫ ইঞ্চি স্ক্রিনযুক্ত ০.১৬ ইঞ্চি পুরুত্বের পাতলা টেলিভিশনটি। এ ডিভাইসটিকে এলজি বলছে ‘রেজর থিন’ এবং সাধারণ এলইডি টেলিভিশনের তুলনায় পারফর্মেন্সের দিক থেকে অনেক বেশি উন্নত। সেরা টেলিভিশন হিসেবে এলজির সঙ্গে প্রতিদ্বন্দিতায় ছিলো স্যামসাং-এর টেলিভিশন। কিন্তু এলজি চলতি বছরেই এ টেলিভিশন বাজারে আনার ঘোষণা দেওয়ায় সেরা পণ্য হিসেবে এগিয়ে গেছে।

ডেল আল্ট্রাবুক

সিইএস মেলা উপলক্ষে বিভিন্ন প্রযুক্তিপ্রতিষ্ঠান আল্ট্রাবুক ক্যাটেহগরির ডিভাইস তৈরি করেছে। তবে, নজর কেড়েছে ডেল-এর এক্সপিএস ১৩ আল্ট্রাবুক। ফেব্রুয়ারি মাস থেকেই পাওয়া যাবে ডেলের আল্ট্রাবুক আর দাম হবে ৯৯৯ ডলার।

লেনোভো আইডিয়াপ্যাড ইয়োগা
ল্যাপটপ নাকি ডেস্কটপ নিয়ে যারা দ্বিধায় ভোগেন তাদের কথা মাথায় রেখেই লেনোভো সিইএস মেলায় লেনোভো আইডিয়াপ্যাড ইয়োগা নামের ডিভাইসটি দেখিয়েছে। এ ডিভাইসটির কিবোর্ডকে স্ট্যান্ড হিসেবে পেছন দিকে ভাঁজ করে ডিভাইসটিকে টেবিল ক্যালেন্ডার আকারে দাঁড় করিয়ে রাখা যায়। কিবোর্ড ছাড়াও টাচস্ক্রিন সুবিধাও রয়েছে এতে। উইন্ডোজ ৮ চালিত এ ট্যাবলেটটির দাম পড়বে ১ হাজার ২০০ ডলার।

</doc>
<doc>
রজনীকান্তের ওয়েবসাইট চলে ইন্টারনেট ছাড়াই!

‘রোবট’খ্যাত রজনীকান্তের নানাবিধ ক্ষমতার কথা তো সবাই-ই শুনেছেন, এবার সেই ক্ষমতা ছড়িয়ে গেল ইন্টারনেটেও। সম্প্রতি রজনীকান্তকে নিয়ে একটি ওয়েবসাইট তৈরি করা হয়েছে যা দেখতে হলে বন্ধ রাখতে হবে  ইন্টারনেট কানেকশন! খবর টাইমস অফ ইন্ডিয়ার।

রজনীকান্তের অস্বাভাবিক সব ক্ষমতা নিয়ে কৌতুক প্রচলিত থাকলেও এই ইন্টারনেটবিহীন ওয়েবসাইট নিতান্ত কৌতুক নয়। বাস্তবেই রজনীকান্তের ভক্তদের তৈরি এই ওয়েবসাইটটি দেখতে প্রয়োজন হয় না ইন্টারনেট সংযোগের। কেবল তাই নয়, লোড হওয়ার পর ইন্টারনেট সংযোগ বন্ধ না করলে সাইট দেখতেই পারবেন না ভিজিটররা। যতক্ষণ পর্যন্ত ইন্টারনেট সংযোগ চালু থাকবে, ততক্ষণ পর্যন্ত মেসেজ দেয়া থাকবে যে ‘সাইটটি ব্রাউজ করতে হলে ইন্টারনেট অফ করতে হবে।’

সূত্র জানিয়েছে, রজনীকান্তকে নিয়ে তৈরি এই ওয়েবসাইটে তার জীবন ও অভিনয় জীবনের ক্যারিয়ার নিয়ে বিভিন্ন খুঁটিনাটি তথ্য রয়েছে। ঠিকানা:www.allaboutrajni.com।
</doc>
<doc>
বিশ্বের ৩০ শতাংশ মানুষ ইন্টারনেটে সক্রিয়

বিশ্বের মোট জনসংখ্যার ৩০ শতাংশ এখন সক্রিয় ইন্টারনেট ব্যবহারকারী। সুইডেনের ট্রাফিক সাইট পিংডম-এর সাম্প্রতিক এক জরিপের ফল বলছে, বিশ্বে এখন ২১০ কোটি মানুষ সক্রিয়ভাবে ইন্টারনেট ব্যবহার করছে। খবর সিনেট-এর।

পিংডম এর জরিপ বলছে, ২০০০ সালে বিশ্বে ইন্টারনেট ব্যবহারকারী সংখ্যা ছিলো সাকুল্যে ৩৬ কোটি। কিন্তু মাত্র ১ যুগ না পেরোতেই তা গিয়ে দাঁড়িয়েছে ২১০ কোটিতে। মহাদেশের হিসেবে সবচেয়ে বেশি ইন্টারনেট ব্যবহারকারী রয়েছে এশিয়ায়। এ মহাদেশে সক্রিয় ইন্টারনেট ব্যবহারকারী সংখ্যা ৯২ কোটি ২০ লাখ। দ্বিতীয় অবস্থানটি ইউরোপ-এর। এ মহাদেশে রয়েছে ৪৭ কোটি ৬০ লাখ আর তৃতীয় হিসেবে উত্তর আমেরিকায় ২৭ কোটি ১০ লাখ সক্রিয় ইন্টারনেট ব্যবহারকারী রয়েছে। দেশ হিসেবে সবচেয়ে বেশি ইন্টারনেট ব্যবহারকারী দেশ চীন। পিংডম-এর জরিপ বলছে, এ দেশটিতে সক্রিয় ইন্টারনেট ব্যবহারকারী সাড়ে ৪৮ কোটি যা মোট জনসংখ্যার ৩৬ শতাংশ। তবে, চায়না ইন্টারনেট নেটওয়ার্ক ইনফরমেশন সেন্টার (সিএনএনআইসি)-এর তথ্য অনুসারে চীনে ইন্টারনেট ব্যবহারকারী ৫০ কোটি ছাড়িয়ে গেছে।

উল্লেখ্য, ১৫ ডিসেম্বর বাংলাদেশ টেলিকম রেগুলারিটি কমিশন-এর দেয়া তথ্য অনুসারে বাংলাদেশে ইন্টারনেট সংযোগের আওতায় রয়েছে ২ কোটি মানুষ।

পিংডম-এর জরিপ বলছে, ২০১১ সাল নাগাদ বিশ্বে ই-মেইল অ্যাকাউন্ট সংখ্যা ছিলো ৩১০ কোটি। সবচেয়ে জনপ্রিয় মেইল সার্ভিস হচ্ছে হটমেইল কারণ এ সার্ভিসটিতে এখনও ৩৬ কোটি ব্যবহারকারী রয়েছে। ২০১১ সালে প্রথম মেইল পাঠানোর ৪০ বছরপূর্তি পালন করেছে হটমেইল।

২০১১ সালের ডিসেম্বর নাগাদ ৫৫ কোটি ৫০ লাখ ওয়েবসাইট ইন্টারনেটে চালু ছিলো। রেজিস্ট্রার করা ডোমেইন সংখ্যা ২২কোটি যার মধ্যে ডটকম ডোমেইন নেয়া হয়েছে ৯ কোটি ৫৫ লাখ সাইটের বেলায়। সোশাল মিডিয়া এবং মোবাইল ক্ষেত্রেও ইন্টারনেট ভিজিট বেড়েছে বলেই পিংডম-এর জরিপ বলছে। ২০১১ সালের তথ্য অনুসারে, ফেইসবুকে ৮০ কোটি, টুইটারে ২০ কোটি ব্যবহারকারী রয়েছে।
</doc>
<doc>
নতুন আকারের ব্যাটারি বানাচ্ছে অ্যাপল

পরবর্তী প্রজন্মের ব্যাটারি তৈরি করবে টেক জায়ান্ট অ্যাপল। পাতলা ডিভাইসগুলোতে ব্যবহার করা যাবে এমন ব্যাটারির জন্য যুক্তরাষ্ট্রের পেটেন্ট অ্যান্ড ট্রেডমার্ক অফিসে পেটেন্ট আবেদন করেছে প্রতিষ্ঠানটি। খবর সিনেট-এর।

প্রযুক্তিসাইট পেটেন্টলিঅ্যাপল জানিয়েছে, অ্যাপল এমন ব্যাটারির নকশা করেছে যার মধ্যে বিভিন্ন আকৃতির একাধিক ইলেকট্রোড পাত বসানো যায় এবং তা বিভিন্ন আকার দেয়া সম্ভব হয়। নতুন ডিজাইনের ব্যাটারি প্রচলিত চারকোণ ব্যাটারির বদলে এল-আকৃতির, তিনকোণা বা পিরামিড আকৃতির হবে। এ ছাড়াও ছোটো ব্যাটারির মধ্যে অধিক কোষ বসানো সম্ভব হবে বলেও পেটেন্ট আবেদনে বলা হয়েছে।

প্রযুক্তিবিশ্লেষকরা বলছেন, স্মার্টফোন এবং ট্যাবলেট ক্রমশ পাতলা হচ্ছে। আর পাতলা ডিভাইসের সঙ্গে নতুন ডিজাইনের ব্যাটারি ব্যবহার করায় শক্তিও বেশিক্ষণ স্থায়ী হবে এবং ডিভাইসের আকারের সঙ্গে ব্যাটারিও মানিয়ে যাবে।

</doc>
<doc>
আসছে রেসিডেন্ট ইভিল ৬

জোম্বি সিরিজের জনপ্রিয় গেইম ‘রেসিডেন্ট ইভিল ৬’ চলতি বছরেই বাজারে আসছে। গেইম নির্মাতা প্রতিষ্ঠান ক্যাপকম এ বিষয়ে বিস্তারিত তথ্য দিয়েছে। খবর বিবিসি অনলাইন-এর।

১৯ জানুয়ারি বৃহস্পতিবার ‘রেসিডেন্ট ইভিল ৬’ গেইমটির ট্রেইলার ছেড়েছে ক্যাপকম। কনসোল এবং কম্পিউটার সংস্করণের জন্য তৈরি গেইমটি ২০ নভেম্বর বাজারে আসবে।

চীনভিত্তিক কিছু অংশ থাকছে গেইমটিতে। গেইমটির আগের সংস্করণগুলোর জনপ্রিয় চরিত্র ক্রিস রেডফিল্ড এবং লিওন কেনেডি ছাড়াও নতুন বেশ কয়েকটি চরিত্র যোগ হচ্ছে ষষ্ঠ সংস্করণটিতে।

গেইমটির প্লট বিষয়ে ক্যাপকম জানিয়েছে, ১০ বছর আগের রেকুন সিটিতে একটা ঘটনা ঘটে গেছে। ঠিক কি ঘটেছিলো সে সত্যটি জানানোর সিদ্ধান্ত নেন যুক্তরাষ্ট্রের প্রেসিডেন্ট। প্রেসিডেন্টের পক্ষে এবং রেকুন সিটির ঘটনায় বেঁচে যাওয়া একমাত্র ব্যক্তি লিওন এস. কেনেডি। লিওন কেনেডিকে লড়তে হয় জোম্বি আক্রমণের বিরুদ্ধে। অ্যাকশনধর্মী গেইমটির ষষ্ঠ সংস্করণে গেমারকে ভয়ংকর যুদ্ধে নামতে হবে।
</doc>
<doc>
যুক্তরাজ্যে মোবাইল ছিনতাই বেড়েছে ৪ গুণ

বাংলাদেশে যেমন সচরাচর মোবাইল ছিনতাইয়ের ঘটনার খবর মেলে তেমনি সমস্যায় রয়েছে যুক্তরাজ্যও। সাম্প্রতিক এ তথ্যে জানা গেছে, যুক্তরাজ্যে মোবাইল ছিনতাইয়ের ঘটনা ৪ গুণ বেড়ে গেছে। সম্প্রতি এমনই তথ্য দিয়েছে দেশটির পুলিশ কর্মকর্তারা। খবর ডিজিটাল ট্রেন্ডস-এর।

গার্ডিয়ান-এর এক প্রতিবেদন বলছে, যুক্তরাষ্ট্রে দামী মোবাইল সাধারণত পথচারীদের হাত থেকে কেড়ে নেয়া বা ছিনতাই করা হয়। ছিনতাইকারী মোবাইল হাত থেকে কেড়ে নিয়ে দৌড়ে পালায়। এরপর সে হ্যান্ডসেট অন্যদেশে বিক্রি করা হয়।

যুক্তরাজ্যের পুলিশ-এর দেয়া তথ্য অনুসারে, দেশটিতে প্রতি বছর  আড়াই লাখ থেকে ৩ লাখ মোবাইল ফোন চুরি হয়। তবে এগুলো কেবল অভিযোগ পাওয়া সংখ্যা। চুরি হওয়া মোবাইলের সংখ্যা আরো বেশি।

মোবাইল চুরি রোধ করতে মোবাইল ফোনের নিরাপত্তা বলতে আমরা ভাইরাস বা ম্যালওয়্যার নিয়ে ভাবি। কিন্তু যুক্তরাজ্যে এমনও অনেক জায়গা রয়েছে যেখানে মোবাইল নিরাপত্তায় ভাবতে হয় চোরদের কথাও। সমস্যা সমাধান উপলক্ষে আপাতত হাতে মোবাইল না রাখতেই পরামর্শ দিয়েছেন পুলিশ কর্মকর্তারা।

ডিটেকটিভ ইন্সপেক্টর কারেন গিলমোর ফোন ছিনতাইয়ের ঘটনাকে তরুণদের মধ্যে জনপ্রিয় একটা অপরাধ বলেই মন্তব্য করেছেন।

</doc>
<doc>
গুগল-এ প্লাস প্রোফাইল বাধ্যতামূলক

সম্প্রতি গুগল তাদের অ্যাকাউন্ট তৈরির পদ্ধতিতে কিছু পরিবর্তন এনেছে। এর ফলে নতুন গুগল অ্যাকাউন্ট তৈরি করতে চাইলে একইসঙ্গে গুগল প্লাস প্রোফাইলও তৈরি করতে হবে। খবর টেকক্রাঞ্চ-এর।

গুগলের আওতাধীন বিভিন্ন সেবা যেমন গুগল ডকস, জিমেইল, ইউটিউব ইত্যাদি ব্যবহার করতে গুগল অ্যাকাউন্ট প্রয়োজন হয়। মূলত একটি অ্যাকাউন্ট দিয়েই গুগলের সব ক’টি অ্যাপ্লিকেশন ব্যবহার করা সম্ভব। কিন্তু নতুন এই আপডেটের ফলে এই গুগল অ্যাকাউন্ট তৈরি করতে হলেই ব্যবহারকারীকে একইসঙ্গে গুগল প্লাস প্রোফাইল তৈরি করতে হবে।

টেকক্রাঞ্চ লিখেছে, এর ফলে যারা কেবল গুগল ডকস, ইউটিউব অর্থাৎ যে কোনো একটি বা দু’টি সেবা ব্যবহারের জন্য অ্যাকাউন্ট তৈরি করবেন, তাদের গুগল প্লাস প্রোফাইলগুলো অব্যবহৃতই পড়ে থাকবে। তবে প্রাথমিকভাবে গুগলের লক্ষ্য ব্যবহারকারীদের গুগল প্লাসের আওতায় আনা, এমনটিই মনে করছেন অনেকে।
</doc>
<doc>
বন্ধ হচ্ছে ফটো এডিটিং সাইট 'পিকনিক'

অনলাইনে ছবি সম্পাদনা করার অ্যাপ্লিকেশন পিকনিক চলতি বছরের এপ্রিলে বন্ধ করে দেয়া হচ্ছে সম্প্রতি সার্চ জায়ান্ট গুগল জানিয়েছে। পিকনিক- এর সব সুবিধাগুলো গুগল প্লাসের ব্যবহারকারীদের জন্যই কেবল উন্মুক্ত থাকবে বলে জানা গেছে। খবর টাইমস অফ ইন্ডিয়া-এর।

গুগল তাদের ব্লগে প্রকাশিত এক পোস্টে জানিয়েছে, ছবি সম্পাদনা করা ছাড়াও বিভিন্ন ধরনের মজার ও আকর্ষণীয় ইফেক্ট যোগ করার জনপ্রিয় এই অ্যাপ্লিকেশনটির প্রিমিয়াম মেম্বারদের সাবস্ক্রিপশন ফি ফেরৎ দেয়া হবে। এছাড়া এতোদিন যেসব বাড়তি সুবিধা পেতে নির্দিষ্ট ফি দেয়া লাগতো, তা এখন সবার জন্যই বিনামূল্যে উন্ম্ক্তু করে দেয়া হয়েছে। ফলে, সাইট বন্ধ হওয়ার আগ পর্যন্ত যে কোনো ব্যবহারকারী পিকনিক-এর সব সুবিধা উপভোগ করতে পারবেন।

পিকনিক বন্ধ করে দেয়ার তারিখ ঠিক করা হয়েছে ১৯ এপ্রিল। এরপর থেকে কেবল গুগল প্লাস ব্যবহারকারীরাই তাদের আপলোড করা ছবিকে সম্পাদনা, রিটাচিং ও ইফেক্ট অ্যাপ্লাই করার কাজে পিকনিক-এর সব সুবিধা ‘ক্রিয়েটিভ কিট’ এর মাধ্যমে পাবেন। উল্লেখ্য, গুগল প্লাসের ব্যবহারকারীরা চাইলে এখনই পিকনিক-এর স্বাদ নিতে পারবেন তাদের গুগল প্লাস ক্রিয়েটিভ কিট থেকে।

গুগল আরো জানিয়েছে, ২০১২ সালে পিকনিক-এর পাশাপাশি বন্ধ হয়ে যাচ্ছে গুগল সোশাল গ্রাফ এপিআই, নিডলবেইজ এবং গুগল স্কাই ম্যাপ।
</doc>
<doc>
বিশ্বের সবচেয়ে পাতলা মোবাইল ফুজিৎসু'র 'অ্যারোজ'

বিশ্বের সবচেয়ে পাতলা ফোন হিসেবে স্থান করে নিয়েছে জাপানি ইলেকট্রনিক পণ্য নির্মাতা ফুজিৎসু’র তৈরি ‘অ্যারোজ এফ-০৭ডি’ ফোন। মটোরোলা’র তৈরি মটো রেজর মোবাইলটির চেয়েও এটি পাতলা। খবর এমএসএন-এর।

অ্যাপল এবং স্যামসাং কর্তৃপক্ষ তাদের তৈরি মোবাইল বিশ্বের সবচেয়ে পাতলা ফোন হিসেবে দাবী করলেও যুক্তরাজ্যের অ্যাডভার্টাইজিং স্ট্যান্ডার্ডস অথোরিটি (এএসএ) অ্যাপলের পক্ষে রায় দিয়েছিল। কিন্তু মটোরোলার তৈরি ৭.১ মিলিমিটার পুরুত্বের মটো রেজর আইফোনের চেয়েও পাতলা ফোন হিসেবে স্থান করে নেয়।

সম্প্রতি ফুজিৎসু অ্যরোজ ব্র্যান্ডের ‘এফ-০৭ডি’ মডেলের স্মার্টফোন তৈরির ঘোষণা দিয়েছে। বাজারে আসার পর ৬.৬ মিলিমিটার পুরুত্বের এ মোবাইলটিই সম্ভবত হতে যাচ্ছে বিশ্বের সবচেয়ে পাতলা ফোন।

এ ফোনটি ২০১২ সাল নাগাদ বাজারে আসবে। এর ফিচার হবে অনেকটা স্যামসাং-এর তৈরি গ্যালাক্সি এস টু-এর মতো। ১.৪ গিগাহার্টজের প্রসেসর এবং ৫১২ গিগাবাইট র‌্যাম সুবিধার এ স্মার্টফোনটিতে থাকবে ৪ ইঞ্চির স্ক্রিন। গরিলা গ্লাসে তৈরি ডিসপ্লে ছাড়াও ৫ মেগাপিক্সেল ক্যামেরার এ ফোনটি চলবে অ্যান্ড্রয়েডে।
</doc>
<doc>
মার্কেট প্রাইস

ইনটেল কোর আই ৭ (২.৯৩ গি.হা.)- ২৪,০০০ টাকা
ইনটেল কোর আই ৫ (৩.০২ গি.হা.) - ১৫,৫০০ টাকা
ইনটেল কোর আই ৩ (৩.০৬ গি.হা.)- ১০,০০০ টাকা
ইনটেল কিউ ৯৫০ (২.৮৩ গি.হা.) - ২৫০০০ টাকা
ইনটেল সেলেরন (১.৮ গি.হা.) - ৩২০০ টাকা
পেন্টিয়াম ডুয়েল কোর ২.৮ - ৫৫০০ টাকা
ইনটেল কোর টু কোয়াড - ৯০০০ টাকা
ইনটেল কোর টু কোয়াড (২.৬৬ গি.হা.)- ১২,৫০০ টাকা
ইনটেল কোর টু ডুয়ো কেরাজ ই - ৮৫০০ টাকা
ইনটেল কোর টু ডুয়ো কেরাজ ই (২.৯৩ গি.হা.) - ৯০০০ টাকা
ইনটেল ডুয়েল কোর ২.৫ গি.হা. ই৫২০০ দাম - ৫৫০০ টাকা
ইনটেল কোর টু কোয়াড ২.৬৬ গি.হা. কিউ ৮৪০কিউ - ১৫০০০ টাকা
ইনটেল কোর টু ডুও ৩ গি.হা. ই ৮৪০০ দাম - ১২০০০টাকা
ইনটেল কোর টু ডুও ২.৮ গি.হা. (ই৭৪০০ সিরিজ)- ৯,০০০ টাকা

মাদারবোর্ড

ইনটেল জি৩১পিআর - ৪৩০০ টাকা
ইনটেল জি৫১আরকিউ - ৪৫৫০ টাকা
ইনটেল ডিএইচ ৫৫ এইচসি - ৮২০০ টাকা
ইনটেল ডিপি ৫৫ ডবি­উ (ডিডিআরএ) - ৮০০০ টাকা
ইনটেল ৯৪৫ জিসিপিএল - ৫৫০০ টাকা
ইনটেল পি৪-ডি-৯৪৫ জিসিএনএল সিরিজ - ৬২০০ টাকা
ইনটেল ডিএইচ৫৫ পিজে-৬৭০০ টাকা
গিগাবাইট জি এ৪১ এমটি-ডি-৩ ৪,১০০
গিগাবাইট ৯৪৫ জিসিএম - ৩৬৫০ টাকা
গিগাবাইট জি এ৪১এমটি-ইএস২এল-৪,৫০০ টাকা
গিগাবাইট জি৩৩এম সিরিজ - ৬২০০ টাকা
আসুস (জি৪১) - ৪৩০০ টাকা
আসুস পিএসই (ইনটেল জি৪৩) - ৭ ৫০০ টাকা
আসুস পি৫কিউসি (ইনটেল পি৪৫) -১৩২০০ টাকা
আসুস পি৫জি-৪৩ টিডি -৫৯০০ টাকা
আসুস জি৪১ - ৪৫০০ টাকা
বায়োস্টার ইনটেল পি৯৬৫ সিরিজ - ৬০০০টাকা
বায়োস্টার  ইনটেল জি৩১ সলিড - ৩৫০০ টাকা
ফক্সকন জি৩১ এমভি - ৩২৫০টাকা
ফক্সকন এইচ৫৫ এক্সভি -৫,২০০ টাকা

র‌্যাম

টুইনমস (ডিডিআরথ্রি) ২ গিগাবাইট - ৪৪৫০ টাকা
টুইনমস ১ গিগাবাইট (ডিডিআরটু) - ১৯০০ টাকা
টুইনমস ২ গিগাবাইট - ২৩৫০ টাকা
টুইনমস ৫১২ মেগাবাইট - ৭০০ টাকা


প্রিন্টার

ক্যানন পিক্সমা আইপি এমপি২৭৬ - ৫৮০০ টাকা
ক্যানন (এলবিপি১২১০ লেজার) - ১২০০০ টাকা
ক্যানন (আইপি১৯৮০ মডেল) - ৩০০০টাকা
এইচপি ১৬৬০ ডেস্কজেট - ২৫০০ টাকা
এপসন সি ৫৯ - ৩৬০০ টাকা
এপসন টি ৬০- ১২০০০টাকা
এইচপিসি পি (লেজার) ১০০৫- ৯৫০০ টাকা
ব্রাদার এইচএল ২১৪০ -৭২০০ টাকা
স্যামসাং এমএল ১৬৪০ (লেজার) – ৫৫০০ টাকা
ইপসন (ইপিএল ৬১০০এল মডেল)- ১৩৫০০ টাকা
 
এলসিডি মনিটর

এইচপি ১৮ ইঞ্চি - ৯১০০ টাকা
এইচপি ১৮.৫ ইঞ্চি - ৯৩০০ টাকা
ডেল ১৮.৫ ইঞ্চি - ৮৪০০ টাকা
ফিলিপস ১৮.৫ ইঞ্চি - ৮২০০ টাকা
এলজি ১৮.৫  ইঞ্চি - ৮৫০০ টাকা
স্যামসাং ১৮.৫ ইঞ্চি - ৮৭০০ টাকা
হুন্দাই ১৯ ইঞ্চি - ৯৩০০ টাকা
এলজি ১৯ ইঞ্চি - ৯৫০০ টাকা
স্যামসাং ১৮.৫ ইঞ্চি - ৮২০০ টাকা
স্যামসাং ১৫.৬ ইঞ্চি - ৭৫৬০ টাকা
স্যামসাং ১৭ ইঞ্চি -  ৯০০০ টাকা
স্যামসং ২০ ইঞ্চি - ১০৩০০ টাকা
স্যামসং ২৭ ইঞ্চি - ৪০০০০ টাকা
স্যামসাং ২১.৫ ইঞ্চি - ১১৪০০ টাকা
আসুস ২২ ইঞ্চি - ১৩৫০০ টাকা
বেনকিউ ১৫ ইঞ্চি ৯ হাজার টাকা

হার্ডডিস্ক
হিটাচি ২৫০ গিগাবাইট - ২৫০০ টাকা
হিটাচি ৫০০ গিগাবাইট - ৩৫০০ টাকা
হিটাচি ১ টেরাবাইট - ৪৬০০ টাকা

গ্রাফিকস কার্র্ড
গিগাবাইট এইচ ডি-৫৬০০ টাকা
এক্সএফএক্স এইচ ডি-৫৭০০
এক্সএফএক্স এইচডি৪৫৫০ ১ গি.বা.- ৪,৭০০
আসুস এইচডি৫৮৫০ ৭২৫ গি.বা. -১০,১০০ টাকা।

গিগাবাইট জিভি ১ গি.বা. ৯৫০০ জিটি  - ৪৬০০ টাকা
গিগাবাইট পিসিআই এক্সপ্রেস ১ গি.বা. ৯৫০০ জিটি - ৪৫৫০ টাকা
স্যাফায়ার (এইচডি ৪৩৫০) ১ গি.বা. - ৪১০০ টাকা
এইচডি ৩৪৫০ ৫১২ মে.বা. - ৩৩০০ টাকা
পিসিআই এক্সপ্রেস ৪৫৫০ এইচডি ৫১২ মে.বা. - ৪৬০০ টাকা,
এক্সএফএস এক্সপ্রেস ১ গি.বা জিএফ ৯৪০০ জিটি - ৪৩০০ টাকা
ফক্সকন জিফোর্স পিসিআই - ১০৬০০ টাকা
পিসিআই এক্সপ্রেস ৪৫৫০ এইচডি ৫১২ মে বা - ৪৬০০ টাকা,
গিগাবাইট পিসিআই এক্সপ্রেস ১ গি.বা (৯৫০০ জিটি) - ৪৫০০ টাকা


ডিভিডি রাইটার

সামসাং ৫২x২৪x৫২এক্স - ১৫০০ টাকা
আসুস ৫২x৩২x৫২এক্স - ১৭০০ টাকা
সনি ডিভিডি-আরডব্লিউ - ১৮০০ টাকা

ডিভিডি-রম ড্রাইভ

আসুস ১৮এক্স - ১৪০০ টাকা
বেনকিউ ১৬ এক্স - ১৩৫০ টাকা

স্পিকার

ক্রিয়েটিভ ইনস্পায়ার (৫: ১) - ৫৩০০ টাকা
ক্রিয়েটিভ ইনস্পায়ার (৭: ১) - ৯৮০০ টাকা
ক্রিয়েটিভ ইনস্পায়ার (৪: ১) - ৩৮০০ টাকা
ক্রিয়েটিভ ইনস্পায়ার (২: ১) - ২৭০০ টাকা
ক্রিয়েটিভ এসবিএস (এ৩০০) - ২৪০০ টাকা
ক্রিয়েটিভ ডিলাক্স (২:১) - ১৭০০
মাইক্রোল্যাব (২: ১)-  ১৮০০ টাকা
মাইক্রোল্যাব (৫: ১) - ৪৫০০ টাকা
গোল্ডেন ব্রিজ এফটি ৮১৬ (২: ১) - ১৩০০ টাকা
গোল্ডেন ব্রিজ এফটি ৮১২ (২: ১) - ১৩০০ টাকা
গোল্ডেন ব্রিজ এফটি ৮০৫ (২: ১) - ১৩০০ টাকা



টিভিকার্ড

এভারমিডিয়া এক্সটারনাল (ইউএসবি) - ৩৩০০ টাকা
রিয়েলভিউ এক্সটারনাল (এলসিডি) - ১৭৫০ টাকা
এভারমিডিয়া ইন্টারনাল - ২৮০০ টাকা
গ্যাডমি (ইউএসবি) টিভিকার্ড - ২১০০
গ্যাডমি (এলসিডি) - ২১০০ টাকা


পোর্টেবল হার্ডডিস্ক


ট্রানসেন্ড (২৫০ গি.) - ৪১০০ টাকা,
ট্রানসেন্ড (৩২০ গি.) - ৪১০০ টাকা,
ট্রানসেন্ড (৫০০ গি.) - ৫০০০ টাকা,
ট্রানসেন্ড (৬৪০ গি.) - ৬৫০০
ট্রানসেন্ড (১ টি বি) -  ৯০০০
ট্রানসেন্ড (১.৫ টি বি) - ১২০০০ টাকা
ট্রানসেন্ড (২ টি বি) - ১২৫০০ টাকা
এডেটা ৫০০ ‘গি.)-৪,৫০০।

ইউপিএস

কে স্টার ৬৫০ ভিএ - ২৫০০ টাকা
রেডফক্স৬৫০ভিএ - ২৮০০ টাকা
রেইজিং টেক ৩ কেভিএ - ৩৫০০০ টাকা

কেসিং

১৫০০ থেকে ৩০০০ টাকা

মাউস

১৫০ থেকে ৯০০ টাকা

কিবোর্ড


সাধারণ ২৫০ থেকে ৩৫০ টাকা
মাল্টিমিডিয়া ৬০০ টাকা

পেনড্রাইভ


২ গি.বা. - ৫০০ টাকা
৪ গি.বা. - ৭০০ টাকা
৮ গি.বা. - ১২০০ টাকা

জিপিআরএস মডেম


টেকনো টিএম ০০৮ - ২২০০ টাকা
আসুস ইউএসবিটি -  ৭০০০ টাকা
মোবিডাটা - ২৮০০টাকা
জুম আলট্রা সংযোগসহ - ১২৯০ টাকা
গ্রামীণফোন মডেম সংযোগসহ - ২৯৯০ টাকা

ল্যাপটপ (নেটবুক ও নোটবুক)

মডেলভেদে ২৩ হাজার থেকে শুরু
ম্যাকবুক প্রো- ১ লাখ ১০ হাজার থেকে শুরু।

</doc>
<doc>
ব্যাটলফিল্ড ৩ গেমে নতুন প্যাচ

২৫ নভেম্বর বাজারে আসা ব্যাটলফিল্ড ৩ গেমটির জন্য নতুন প্যাচ এনেছে গেম নির্মাতা প্রতিষ্ঠান ইলেকট্রনিক আর্ট (ইএ)। কম্পিউটারে গেমটি খেলার জন্য প্রায় আধা গিগাবাইট আপডেটই সরিয়ে ফেলা হয়েছে। ফলে এখন কম ক্ষমতার গ্রাফিক্স সেটআপেও গেমটি খেলা যাবে।

ব্যাটলফিল্ড ৩ গেমটি খেলতে সিস্টেম রিকোয়ারমেন্ট অনেক বেশি লাগে বলে গেমাররা অভিযোগ করছিলেন। গেম নির্মাতা প্রতিষ্ঠানের পক্ষ থেকে বলা হয়েছে, নতুন আপডেটে অনেক সমস্যার সমাধান করা হয়েছে এবং বিশেষ ‘ব্ল্যাক স্ক্রিন এরর’ ঠিক করা হয়েছে। এখন গেমটি লোড হতে কম সময় লাগবে এবং পারফর্মমেন্স দুর্দান্ত হবে। এ ছাড়াও গেমটি খেলার সময় ক্রাশ হবে কম।

এর আগে গেমটি খেলতে এনভিডিয়ার তৈরি যে ক্ষমতার গ্রাফিক্স কার্ড লাগতো এখন তার চেয়ে কম গ্রাফিক্স কার্ড হলেও গেমটি খেলা যাবে বলেই জানা গেছে।

ইএ কর্তৃপক্ষ জানিয়েছে, মোট ৩৩টি সমস্যার সমাধান করা হয়েছে নতুন প্যাচে।

থার্ড পার্সন শুটার গেম ব্যাটলফিল্ড ৩ এর প্যাচ বিষয়ক বিস্তারিত তথ্য ব্যাটলফিল্ড ব্লগে দেয়া হয়েছে। যারা গেমটি খেলতে সমস্যায় পড়েন তাদের ব্যাটলফিল্ড ব্লগে প্যাচ নোটটি পড়ে দেখার পরামর্শ দিয়েছে গেম নির্মাতা প্রতিষ্ঠান।


বিডিনিউজটোয়েন্টিফোরডটকম/এমএইচ/এইচবি/নভেম্বর ২৩/১১

</doc>
<doc>
সংস্করণ

গেম নির্মাতা রকস্টার তাদের জনপ্রিয় গেম গ্রান্ড থেফট অটো ভি-এর পঞ্চম সংস্করণের ট্রেলার উন্মুক্ত করেছে। নতুন গেমটিতে শহর হিসেবে ব্যবহার করা হয়েছে লস অ্যাঞ্জেলেসকে। খবর বিবিসি অনলাইন-এর।

গেমটির নতুন ট্রেলার মাত্রই ১ মিনিটের। তাতেই মুখোশধারী গানমেন, কার চেজ, গাড়িতে বিস্ফোরণ ঘটানো এবং নারীসঙ্গীর বিভিন্ন দৃশ্য দেখানো হয়েছে।

গ্রান্ড থেফট অটো ভি-এর চতুর্থ সংস্করণটি কেবল যুক্তরাজ্যেই ৯ লাখ ২৬ হাজার কপি বিক্রি হয়েছিলো। গেমটিতে অতিরিক্ত সংঘর্ষ দৃশ্য থাকায় সমালোচনাও কুড়িয়েছে গেম বোদ্ধাদের।

শক্তিশালী ক্রিমিনাল আর স্নায়ুক্ষয়ী সংঘর্ষে গেম হিসেবে গ্রান্ড থেফট অটো ভি এবারও জনপ্রিয়তা পাবে বলেই গেমবোদ্ধারা মন্তব্য করেছেন । এখন কেবল ট্রেলার ছাড়লেও নতুন সংস্করণটি কবে নাগাদ মুক্তি পাবে সে বিষয়ে মুখ খোলেনি রকস্টার কর্তৃপক্ষ।

নতুন গেম বাজারে আসছে এমন গুজব আগেই ছড়িয়েছিলো। নতুন গেম উপলক্ষে গেমিং হার্ডওয়্যার প্রস্তুতকারী প্রতিষ্ঠান হিসেবে সনি এবং মাইক্রোসফটের নতুন ডিভাইসেরও গুজব ছড়িয়েছিলো। কিন্তু গেমিং ডিভাইসের কোনো তথ্য না প্রকাশ পেলেও নতুন ট্রেলার উন্মুক্ত করে রকস্টার কর্তৃপক্ষ গ্র্যান্ড থেফট অটো ভি-এর পঞ্চম সংস্করণের তথ্য জানিয়েছে।

পুরোনো গেমিং ডিভাইস ব্যবহার করেও গেমটি খেলা যাবে বলে গেম নির্মাতা প্রতিষ্ঠান জানিয়েছে।

</doc>
<doc>
পিএস ৪ গেম তৈরি করছে সনি

ইলেকট্রনিক জায়ান্ট সনি তাদের প্লেস্টেশন ৪ এর জন্য নতুন গেম তৈরি করছে বলেই খবর চাউর হয়েছে। সনি’র  তৈরি এ গেম তৈরির কাজ এখনও প্রাথমিক পর্যায়েই রয়েছে। খবর সিনেট-এর।

সনি এখনও ‘প্লেস্টেশন ৪’ নামের গেমিং ডিভাইসটিরই ঘোষণা দেয়নি। তবে, সনির নির্বাহী ভাইস প্রেসিডেন্ট এর- উদ্ধৃতি দিয়ে এ ডিভাইসটি বাজারে আসছে বলে আগেই খবর রটেছিলো। এবার এ ডিভাইসটির জন্য গেম তৈরির খবরও জানা গেলো।

বর্তমানে প্লেস্টেশন এর তৃতীয় সংস্করণটি বাজারে রয়েছে। ২০১৩ সাল নাগাদ এটির চতুর্থ সংস্করণ বাজারে আনতে পারে সনি।
</doc>
<doc>
জিংগার নতুন গেম মাফিয়া ওয়ার্স ২

গেম নির্মাতা প্রতিষ্ঠান জিংগা তাদের মাফিয়া ওয়ার্স ফ্রাঞ্চাইজে নতুন একটি সংস্করণ যোগ করছে। এখানে গেমারকে এমন একজনের ভূমিকায় খেলতে হবে যে সবে জেল থেকে ছাড়া পেয়েছে এবং অপরাধজগতের গডফাদার যাকে সাদরে বরণ করে নিয়েছে। ‘মাফিয়া ওয়ার্স ২’ নামের গেমটি ১৬ টি ভাষায় ১১ অক্টোবর ফেসবুকে চালু হচ্ছে। খবর সিনেট-এর।

ফেসবুকে গেমটি খেলার জন্য সাইন আপ করলেই গেমটি খেলা যাবে।

জিংগা কর্তৃপক্ষ জানিয়েছে, গেমারকে এমন একজনের ভূমিকায় খেলতে হবে যে সবে জেল থেকে ছাড়া পেয়েছে এবং অপরাধজগতের গডফাদার যাকে সাদরে বরণ করে নিয়েছে। অপরাধ জগতের নিয়ন্ত্রণ নিতেই খেলতে হবে মাফিয়া ওয়ার্স ২ গেমটি।

মাফিয়া ওয়ার্স গেমটির প্রথম সংস্করণের মতোই এ সংস্করণে গেমারকে সঙ্গী তৈরি করে নিতে হবে এবং শত্রুর সঙ্গে লড়ে মিশন শেষ করতে হবে। গেমটিতে ৩শ’ ধরনের অস্ত্র, গাড়ি এবং বর্ম রয়েছে। অ্যাভাটারের জন্য রয়েছে ৬০০ টি পোশাক।

মাফিয়া ওয়ার্স গেমটি প্রতি মাসে ৪০ লাখ গেমার খেলে থাকেন।
</doc>
<doc>

ইউটিউবে চলচ্চিত্র উৎসব

চলচ্চিত্র উৎসব ও প্রতিযোগিতার আয়োজন করছে গুগলের ভিডিও সাইট ইউটিউব। এ প্রতিযোগিতায় সেরা ১০ ছবিকে ভেনিস চলচ্চিত্র উৎসবে দেখানো হবে। খবর সিনেট-এর।

১৯ জানুয়ারি বৃহস্পতিবার ইউটিউব কর্তৃপক্ষ ‘ইয়োর ফিল্ম ফেস্টিভাল’ নামে এ প্রতিযোগিতার ঘোষণা দিয়েছে। এ প্রতিযোগিতায় ১৫ মিনিট দৈর্ঘ্যরে শর্টফিল্ম জমা দেওয়া যাবে।

প্রতিযোগিতার ৫০ সেমিফাইনালিস্ট নির্বাচন করবে স্কট ফ্রি প্রোডাকশন্স, রিডলে এবং টিন স্কট’স প্রোডাকশন কোম্পানি। সেমিফাইনালের জন্য নির্বাচিত ৫০ টি মুভি নিয়ে ইউটিউবে একটি চ্যানেল তৈরি করা হবে। চ্যানেলটির নাম হবে www.YouTube.com/yourfilmfestival  ।

চ্যানেলটি থেকে মুভি দেখে ইউটিউব ব্যবহারকারীরা ভোট দিতে পারবেন। ভোটের ভিত্তিতে ১০ ফাইনালিস্ট ৬৯তম ভেনিস ফিল্ম ফেস্টিভালে অংশগ্রহণের সুযোগ পাবেন। ১০ ফাইনালিস্টের মধ্য থেকে একজন বিজয়ী ঘোষণা করবে রিডলে স্কট। পুরষ্কার হিসেবে ইউটিউবের পক্ষ থেকে ৫ লাখ ডলার পাবেন বিজয়ী।

ইউটিউবের কনটেন্ট প্রধান রবার্ট কিনল জানিয়েছেন, ‘এ আয়োজনের মাধ্যমে চলচ্চিত্র নির্মাতারা অনেক দর্শকের কাছে তাদের মুভি দেখানোর সুযোগ পাবেন এবং ভেনিস ফিল্ম ফেস্টিভালে তাদের মুভি দেখানো হবে। আর পুরস্কার হিসেবে তাদের ক্যারিয়ারের পথ খুলে যাবে।’

এ প্রতিযোগিতা সবার জন্যই উন্মুক্ত হলেও তরুণদেরই পুরস্কার দেওয়া হবে বলেই জানা গেছে। ফিল্ম জমা দেওয়ার সময় ফেব্রুয়ারির ২ তারিখ থেকে মার্চের ৩১ তারিখ পর্যন্ত।  

২০১১ সালে ইউটিউব-এর একইরকম এক প্রতিযোগিতায় ‘লাইফ ইন এ ডে’ নামে একটি ডকুমেন্টারি তৈরি করেছিলেন ইউটিউব ব্যবহারকারীরা।
</doc>
<doc>

নতুন লগইন ব্যবস্থা আনছে গুগল

সার্চ জায়ান্ট গুগল তাদের সাইটগুলোর জন্য নতুন লগইন ব্যবস্থা নিয়ে পরীক্ষা চালাচ্ছে। পাসওয়ার্ডের পরিবর্তে অ্যাকাউন্ট চালু করার নতুন পদ্ধতি গুগল তৈরি করছে বলে গুগল সিসেম নামে সাইটের প্রধান ড্রিক বালফ্যানজ তার গুগল প্লাস পেজে জানিয়েছেন। খবর ডিজিটাল ট্রেন্ডস-এর।

গুগল বলছে, পাবলিক প্লেসে নিরাপদভাবে সাইটে প্রবেশ করতে পাসওয়ার্ড ব্যবস্থা আর প্রয়োজন পড়বে না। সঙ্গে থাকা স্মার্টফোন আর তাতে কিউ আর কোড রিডার থাকলেই পাসওয়ার্ড এড়িয়ে গুগল সাইটে প্রবেশ করা যাবে। উল্লেখ্য, কিউ আর (কুইক রেসপন্স) কোড হচ্ছে মেশিন রিডেবল দ্বিমাত্রিক দাগ যা অসংখ্য তথ্য সংরক্ষণ করতে পারে। কিউ আর কোড স্মার্টফোন ব্যবহার করে পড়া সম্ভব।  

স্মার্টফোন ব্যবহার করে স্মার্ট অনেক কাজ করা গেলেও কোনো ডকুমেন্ট প্রিন্ট করা, গুগল ডকসের অনেক তথ্য দেখা সম্ভব হয়না। তখন কম্পিউটারের প্রয়োজন পড়ে। কিন্তু পাসওয়ার্ড দেখে ফেলার আশংকা থাকলে গুগলের নতুন পদ্ধতিটি কাজে লাগবে।

এ পদ্ধতিতে স্মার্টফোনে গুগল অ্যাকাউন্ট এবং কিউআর কোড রিডার চালু রাখতে হবে। এরপর কম্পিউটারে ওয়েব ব্রাউজার খুলে accounts.google.com/sesame  সাইটে যেতে হবে। সেখানে একটি কিউআর কোড দেখাবে। স্মার্টফোনটিকে সেই কিউআর কোডটি দেখালেই কম্পিউটারে একটি উইন্ডো চালু হবে। সে উইন্ডোটিকে নির্দেশ দিলেই কম্পিউটারে গুগল অ্যাকাউন্ট চালু হবে। এ পদ্ধতিতে উইন্ডো বন্ধ করা হলে স্বয়ংক্রিয় ভাবে লগ আউট হয়ে যাবে।

গুগল নতুন পদ্ধতি বিষয়ে জানিয়েছে, পদ্ধতিটি নিরাপদ। এই পদ্ধতিতে অ্যান্ড্রয়েডচালিত স্মার্টফোন এমনকি আইফোন ব্যবহার করে কম্পিউটারে লগইন করা যাবে।  

উল্লেখ্য, গুগলের সিসেম পেজটি এখন ফোনভিত্তিক পাসওয়ার্ড ব্যবস্থায় আগ্রহ দেখানোর জন্য ধন্যবাদ। আরো উন্নত ব্যবস্থা দেখার জন্য অপেক্ষা করুন এমন বার্তা দেখাচ্ছে। আর  এ বার্তাটি দিচ্ছেন গুগল সিকিউরিটি টিমের পক্ষে ড্রিক বালফ্যানজ । পদ্ধতিটি উন্নয়নে কাজ  চলছে বলেও গুগল সিসেম প্রধান ড্রিক বালফ্যানজ তার গুগল প্লাস পেজে এক পোস্টে জানিয়েছেন।
</doc>
<doc>
এবার প্রতিবাদে শামিল জুকারবার্গ

যুক্তরাষ্ট্রের ‘দ্য স্টপ অনলাইন পাইরেসি অ্যাক্ট’ (সোপা) এবং ‘প্রোটেক্ট ইন্টেলেকচুয়াল প্রপার্টি অ্যাক্ট’ (পিপা) নিয়ে চলমান বিতর্কে নাম লিখিয়েছেন ফেইসবুক প্রতিষ্ঠাতা মার্ক জুকারবার্গ। জুকারবার্গের নিজস্ব  ওয়ালে একটি পোস্টের মাধ্যমে তিনি প্রতিবাদ করেছেন। খবর টাইমস অফ ইন্ডিয়া-এর।

জুকারবার্গ তার পোস্টে লিখেছেন, ‘দুর্বল চিন্তার আইন’ এবং ‘পাইরেসি সমস্যার সঠিক সমাধান নয়, এটি কেবল ইন্টারনেটের ক্ষতিই করবে’।

জুকারবার্গের পোস্ট প্রকাশ হবার পরই তাতে অসংখ্য লাইক পড়তে থাকে। ইতোমধ্যে তা ৫ লাখ ছাড়িয়ে গেছে।

জুকারবার্গ লিখেছেন ‘এখন ইন্টারনেট বান্ধব রাজনৈতিক নেতৃত্ব প্রয়োজন।’

যুক্তরাষ্ট্রের কংগ্রেসের নিম্নকক্ষ হাউস অব রিপ্রেজেন্টেটিভ-এ ‘দ্য স্টপ অনলাইন পাইরেসি অ্যাক্ট’ (সোপা) এবং উচ্চকক্ষ সিনেটে ‘প্রোটেক্ট ইন্টেলেকচুয়াল প্রপার্টি অ্যাক্ট’ (পিপা) নিয়ে বিতর্ক চলছে। প্রস্তাবিত এই আইন দুটির আওতায় বহির্বিশ্বে যুক্তরাষ্ট্রের পাইরেটেড পণ্যবিক্রি বন্ধ করতে পদক্ষেপ নিতে পারবে যুক্তরাষ্ট্র। এ বিলটির মাধ্যমে যুক্তরাষ্ট্র ডিএনএস লেভেলে ওয়েবসাইট ব্লক করে দেয়াসহ বিভিন্ন বিধিনিষেধ আরোপ করতে সক্ষম হবে। এদিকে, গুগল এবং ফেইসবুকের মতো জায়ান্টদের ভাষ্য, সোপা বিল কার্যকর হলে উদ্ভাবন এবং বাকস্বাধীনতা বাধাগ্রস্ত হবে।

এ বিলটির প্রতিবাদ হিসেবে অনলাইন মুক্ত বিশ্বকোষ উইকিপিডিয়া এক দিনের জন্য ‘কালো’ হয়ে গিয়েছিলো। যুক্তরাষ্ট্রের কংগ্রেসে প্রস্তাবিত পাইরেসিরোধ আইনের প্রতিবাদে অনলাইনে বিশ্বের বৃহত্তম মুক্ত বিশ্বকোষ উইকিপিডিয়ার ইংরেজি সংস্করণের হোমপেজে আলো-আঁধারিতে ‘মুক্ত জ্ঞানহীন বিশ্ব কল্পনা করুন’-এমন স্লোগান তুলে ২৪ ঘন্টার জন্য বন্ধ করে দেয়া হয়েছিলো। প্রতিবাদ হিসেবে সার্চ জায়ান্ট গুগলও হোমপেজে ‘টেল কনগ্রেস: প্লিজ ডোন্ট সেন্সর দ্য ওয়েব!’ কথাটি জুড়ে একটি পিটিশনে স্বাক্ষর সংগ্রহ করেছে। তাতে অনেকেই স্বাক্ষর করেছেন। এ ছাড়াও উইকিপিডিয়ার সঙ্গে সাইট বন্ধ করে রেখেছিলো রেডিট, চিজবার্গার নেটওয়ার্ক, ললক্যাট মিমিস, বোয়িংবোয়িং, ক্রেইগসলিস্ট, মজিলা, মাইনক্রাফট।

জুকারবার্গ-এর পোস্টে প্রতিবাদ করার পর ‘ফেইসবুক’ একদিনের জন্য বন্ধ হবে কিনা তা নিয়ে অনলাইনে শোরগোল তৈরি হয়েছে।
</doc>
<doc>
এ বছর ১২ মডেলের মোবাইল আনবে সনি

ইলেকট্রনিক জায়ান্ট সনি ২০১২ সালে ১২টি নতুন মডেলের মোবাইল আনতে পারে সম্প্রতি এমন তথ্য ফাঁস হয়েছে। এই ১১টি মডেলের সবগুলোই হবে অ্যান্ড্রয়েডচালিত। এদিকে, উইন্ডোজ ৮ চালিত একটি বিশেষ একটি মডেলের স্মার্টফোন তৈরি করবে  সনি এমন খবরও ফাঁস হয়েছে। খবর সিনেট-এর।

সনির নতুন মোবাইলের তথ্য ফাঁস করেছে জিএসএম এরিনা। ১১ স্মার্টফোনের তালিকা এবং কবে নাগাদ বাজারে আসবে সে তারিখ এবং মোবাইলের ফিচারগুলোও তুলে দেয়া হয়েছে সাইটটিতে।

মোবাইলের মডেলগুলোর নাম হতে পারে নাইপন, পিপার, ট্যাপিওকা প্রভৃতি।

ফেব্রুয়ারিতে অনুষ্ঠিতব্য মোবাইল ওয়ার্ল্ড কংগ্রেসে নতুন স্মার্টফোনের ঘোষণা দিতে পারে সনি।
</doc>
<doc>
আইফোন কেস বানাচ্ছে নিসান

জাপানি প্রতিষ্ঠান নিসান-এর গাড়ি নির্মাতা পরিচয়ের সঙ্গে যোগ হচ্ছে আইফোন কেস নির্মাতার পরিচয়ও। নিসান এবারে অ্যাপল ডিভাইস আইফোনের জন্য কেস তৈরির কথা জানিয়েছে। খবর সিনেট-এর।

নিসানের তৈরি এ কেসের নাম হবে ‘নিসান স্ক্র্যাচ শিল্ড আইফোন কেস’। এ কেস বিষয়ে নিসান বলছে, কেসটি নিজে থেকেই দাগ প্রতিরোধ করতে সক্ষম। অর্থাৎ, কেসের ওপর ঘষা লাগলে বা দাগ পড়লে সেটি স্বয়ংক্রিয়ভাবে মুছে যাবে। আঁচড় কম হলে এক ঘন্টার মধ্যে সেটি নিশ্চিহ্ন হবে আর বেশি হলে এক সপ্তাহ লাগবে।

ইউনিভার্সিটি অফ টোকিও, অ্যাডভান্সড সফটমেটিরিয়ালস ইনকর্পোরেশন এবং নিসান-এর প্রযুক্তিবিদরা মিলে নিসান গাড়িতে ব্যবহৃত বিশেষ ধরনের কোটিং ব্যবহার করে আইফোন কেসের প্রযুক্তি উদ্ভাবন করেছেন।

নিসানের ওয়েবসাইটে দেয়া তথ্য অনুসারে, কেসের বিশেষ রং তৈরিতে ব্যবহার করা হয়েছে পলিরোটাক্সিন নামের রাসায়নিক। প্রথমবারের মতো গাড়ি ছাড়া অন্য কোনো যন্ত্রের জন্য এমন প্রযুক্তি ব্যবহার করা হচ্ছে। এ প্রযুক্তির কেস হাতে ধরতেও সুবিধা হবে। এছাড়াও কেসে ব্যবহৃত প্লাস্টিক সাধারণ প্লাস্টিকের তুলনায় বেশি টেকসই বলেই নিসান কর্তৃপক্ষ জানিয়েছে।
</doc>
<doc>
টাইমলাইনে নতুন ৬০ অ্যাপ্লিকেশন

সোশাল মিডিয়া জায়ান্ট ফেইসবুক কর্তৃপক্ষ টাইমলাইন-এর জন্য ৬০টিরও বেশি নতুন অ্যাপ্লিকেশন যোগ করছে। নতুন অ্যাপ্লিকেশনগুলো ব্যবহার করে অনলাইন এবং অফলাইনের বিভিন্ন বিষয় শেয়ার করা যাবে। খবর টাইমস অফ ইন্ডিয়া-এর।

ফেইসবুকের ডিরেক্টর অফ প্ল্যাটফর্ম প্রোডাক্ট কার্ল সোগ্রিন জানিয়েছেন, ‘পছন্দের যেকোনো বিষয়, যেকোনো গল্প এখন টাইমলাইনে যোগ করা যাবে।’

৬০ অ্যাপ্লিকেশনের মধ্যে রয়েছে ফুডস্পটিং, রোটেন টমেটো, পিন্টটারেস্ট, ট্রিপ অ্যাডভাইজর এবং ই-রিডার কবো।

নতুন অ্যাপ্লিকেশনগুলো বিষয়ে ফেসবুকের বক্তব্য হচ্ছে, এগুলো ‘বিরামহীন শেয়ার’ অপশন যোগ করবে। অ্যাপ্লিকেশনে সাইন-আপ করার পর অনলাইনে যা কিছুই করা হবে তা ফেইসবুক টাইমলাইনে যোগ হবে।

</doc>
<doc>
স্বাদ এখন ছয়টি

সম্প্রতি গবেষকরা মানুষের ষষ্ঠ স্বাদটি উদ্ভাবন করার দাবী করেছেন। গবেষকদের মতে, ষষ্ঠ স্বাদটির নাম চর্বি। এ স্বাদটি একেক মানুষের কাছে একেক রকম লাগে। খবর টেলিগ্রাফ অনলাইন-এর।

সাধারণত ধারণা করা হয়, মানুষ তার জিব দিয়ে মিষ্টি, টক, নোনা, তেতো এ চারটি স্বাদই নিতে পারে। কিন্তু গবেষকরা এ মূল চারটি স্বাদের সঙ্গে ‘গন্ধ’ স্বাদটির কথা আগেই জানিয়েছিলেন। এবারে গবেষকরা ষষ্ঠ স্বাদটির সন্ধান পেয়েছেন বলেও জানিয়েছেন।

যুক্তরাষ্ট্রের গবেষকরা বলছেন, মানুষের জিবে রাসায়নিক গ্রহনের একটি নির্দিষ্ট স্থান রয়েছে। চর্বির অণু সে এলাকায় গেলে মানুষের স্বাদ জাগে এবং ব্যক্তিবিশেষে তা ভিন্ন হয়।

কিছু ব্যক্তির ক্ষেত্রে চর্বিযুক্ত খাবার কেনো বেশি পছন্দের এ গবেষণার ফল তা জানাতে পারবে বলেই ওয়াশিংটন ইউনিভার্সিটির গবেষকরা বলছেন।
</doc>
<doc>

ইয়াহু ছাড়লেন জেরি ইয়াং

সার্চ জায়ান্ট ইয়াহুর সঙ্গে সহ-প্রতিষ্ঠাতা জেরি ইয়াং-এর সম্পর্ক চুকে গেছে। ১৭ জানুয়ারি মঙ্গলবার তিনি পদত্যাগ করেছেন। এখন অন্য প্রতিষ্ঠানে মনোযোগ দেবার সময় এসেছে- এমন কথা বলেই ইয়াহু ছাড়লেন তিনি। ১৯৯৫ সালে ডেভিড ফিলোর সঙ্গে যৌথভাবে তথ্যপ্রযুক্তির এই প্রতিষ্ঠানটি প্রতিষ্ঠা করেন ইয়াং। খবর রয়টার্স-এর।

পেপলের সাবেক নির্বাহী স্কট থম্পসন ইয়াহুর নতুন প্রধান নির্বাহী কর্মকর্তা (সিইও) হিসেবে যোগ দেওয়ার দুই সপ্তাহের মাথায় পদত্যাগ করলেন তিনি।

ইয়াহুর সহপ্রতিষ্ঠাতা ইয়াং ২০০৭ সালের জুন মাস থেকে ২০০৯ সালের জানুয়ারি মাস পর্যন্ত প্রতিষ্ঠানটির সিইও হিসেবেও দায়িত্ব পালন করেছেন। ১৯৯০-এর দশকে তথ্যপ্রযুক্তিতে শীর্ষস্থানে থাকা ইয়াহুর সহ-প্রতিষ্ঠাতা পদত্যাগ করলেও তিনি চলতি পরিচালনা পর্ষদের প্রতি সমর্থন জানিয়েছেন। ইয়াহুর বোর্ড অব ডিরেক্টরস পদ থেকে শুরু করে প্রতিষ্ঠানটির সঙ্গে সব ধরনের আনুষ্ঠানিক সম্পর্ক চুকিয়ে দিয়েছেন তিনি। ৪৩ বছর বয়সী তথ্যপ্রযুক্তিবিদ জেরি ইয়াং ইয়াহু জাপান এবং আলিবাবা গ্রুপ হোল্ডিংস-এর বোর্ড থেকেও পদত্যাগ করেছেন।

পদত্যাগের কারণ হিসেবে ইয়াং এই প্রতিষ্ঠানের বাইরে তার অন্যান্য ব্যবসায়ী প্রতিষ্ঠানের প্রতি বেশি মনোযোগ দেওয়া প্রয়োজন বলে জানিয়েছেন।

জেরি ইয়াং জানিয়েছেন, ‘প্রতিষ্ঠালগ্ন থেকে শুরু করে এখন পর্যন্ত ইয়াহুতে আমার কাটানো সময় আমার জীবনের স্মরণীয় অভিজ্ঞতা রেখে দিচ্ছে। যাই হোক, এখন সময় এসেছে ইয়াহুর বাইরে অন্যান্য বিষয়ে গুরুত্ব দেবার। প্রায় ১৭ বছর আগে প্রতিষ্ঠা করা ইয়াহু যখন আমি ছেড়ে যাচ্ছি তখন আশা করছি নতুন সিইও স্কট থম্পসন তার দক্ষতা দিয়ে চালিয়ে নেবে এবং আমি সাফল্য কামনা করছি।’

তথ্যপ্রযুক্তি বাণিজ্যে বিশেষজ্ঞদের অনেকেই ইয়াহুর অংশিদারিত্ব বিক্রয় অথবা সংস্কারের ক্ষেত্রে ইয়াং-এর অকার্যকর ব্যক্তিগত দৃষ্টিভঙ্গিই প্রধান বাধা বলে মনে করতেন। প্রতিষ্ঠানটির দায়িত্ব থেকে তার সরে দাঁড়ানোর ফলে এই বিষয়গুলো নিষ্পত্তি সহজ হবে বলে ধারণা করা হচ্ছে।

তবে ইয়াং অন্যকোথাও যোগ দিচ্ছেন কি না, অথবা ঠিক কি কারণে তিনি প্রতিষ্ঠানটি থেকে সরে দাঁড়িয়েছেন এ ব্যাপারে ইয়াহু কর্তৃপক্ষের কাছ থেকে কোনোকিছু জানানো হয়নি।
</doc>
<doc>
স্মার্টফোন হবে ওয়াটারপ্রুফ!

ওয়াটারপ্রুফ বা পানিরোধী প্রযুক্তির প্রতি আগ্রহ দেখিয়েছে অ্যাপল এবং স্যামসাং। সাম্প্রতিক এক গবেষণার ফল বলছে, প্রতি বছর ১০ লাখেরও বেশি মোবাইল ফোন পানিতে পড়ে নষ্ট হয়। প্রতিষ্ঠান দুটি তাদের স্মার্টফোন পানিরোধী করতে ‘এইচজেডও’ নামের বিশেষ ধরনের কোটিং ব্যবহারের কথা ভাবছে বলেই কোটিং প্রস্তুতকারী প্রতিষ্ঠানটির দাবী।  

বিশেষ ধরনের এ কোটিং স্প্রেটি তৈরি করেছে যুক্তরাষ্ট্রের ন্যানোপ্রযুক্তি নির্মাতা প্রতিষ্ঠান ‘এইচজেডও’। প্রতিষ্ঠানটির দাবী, কোটিং মোবাইল ফোনের সার্কিটে স্প্রে করলে তা পানিরোধী হয়ে উঠবে। কোটিং ব্যবহৃত ডিভাইস পানির নীচে ডুবিয়ে রাখলেও কোনো সমস্যা নেই। চাইলে পানির নীচে স্মার্টফোনের কলও রিসিভ করা যাবে।’ এইচজেডও-এর বিশেষজ্ঞরা বলছেন, ‘এ কোটিং আসলে পানি প্রবেশ বাধা দেয়না বরং পানির সংস্পর্শে এসে ডিভাইস যেনো ক্ষতি না হয় তা নিশ্চিত করে।’

নিজেদের কোটিং-এর প্রমাণ দেখাতে এবারের সিইএস মেলায় আইফোন এবং গ্যালাক্সি নেক্সাস ফোন পানিতে ডুবিয়ে রেখেছিলো এইচজেডও। পরীক্ষার সময় প্রযুক্তি নিজেই দেখেছেন স্যামসাং-এর কর্মকর্তারা। এদিকে, অ্যাপল তাদের আইফোন ৫ স্মার্টফোনে এ কোটিং ব্যবহার করছে বলেও গুজব চাউর হয়েছে। 
</doc>
<doc>
মঙ্গলের নমুনা পৃথিবীতেই

মঙ্গল গ্রহ থেকে পৃথিবীতে পড়েছে এমন একটি উল্কাপিণ্ডকে শনাক্ত করেছেন গবেষকরা। মরোক্কোয় পাওয়া সে উল্কাপিণ্ডের নমুনা দুর্লভ বলে গবেষকরা ঘোষণা দিয়েছেন। খবর টেলিগ্রাফ অনলাইন-এর।

২০১১ সালের জুলাই মাসে পৃথিবীর বায়ুমণ্ডলে দেখা যায় মঙ্গল থেকে ছুটে আসা পাথরটিকে। সেটি গিয়ে পড়েছিলো মরোক্কোয়। ডিসেম্বর মাসে উল্কার অংশবিশেষ খুঁজে পাওয়া যায়। এখন এ পাথরটির নমুনা বিক্রি হচ্ছে সোনার চেয়েও দশগুন বেশি দামে।

বেশি দামে কিনতে হলেও বিশেষজ্ঞরা বলছেন, ‘এটা বিনামূল্যের নমুনা কারণ এটি তো আর মঙ্গলে গিয়ে আনতে হয়নি।’

উল্লেখ্য, এখনও কোনো মহাকাশ মিশন মঙ্গল থেকে নমুনা আনতে পারেনি।
</doc>
<doc>
হ্যাকিং গ্যাংয়ের তথ্য ফাঁস করলো ফেইসবুক

সোশাল নেটওয়ার্কিং জায়ান্ট ফেইসবুক-এর নিরাপত্তা বিশেষজ্ঞরা ‘কুবফেস’ নামে ম্যালওয়্যার নির্মাতা দলটির তথ্য প্রকাশ করেছেন। ফেইসবুক কর্তৃপক্ষের অভিযোগ, দলটির সদস্যরা বিভিন্ন সোশাল নেটওয়ার্কিং সাইটে ম্যালওয়্যার ছড়ানোর মাধ্যমে তথ্য চুরি করে এবং অবৈধভাবে অর্থ কামিয়ে বিলাসবহুল জীবনযাপন করছিলো। খবর বিবিসি অনলাইন-এর।

কুবফেস তৈরির জন্য অভিযুক্ত রাশিয়ান এ দলটিকে সেইন্ট পিটার্সবার্গ পর্যন্ত ট্র্যাক করেন ফেইসবুক এবং কম্পিউটার নিরাপত্তা বিষয়ক প্রতিষ্ঠান সফোস-এর বিশেষজ্ঞরা।

সফোস-এর পক্ষে তদন্তকারী বিশেষজ্ঞরা বলছেন, অভিযুক্তদের সোশাল নেটওয়ার্কিং প্রোফাইল ঘেঁটে দেখা গেছে তারা খুবই বিলাসবহুল জীবনযাপন করে।

ফেইসবুকের চিফ সিকিউরিটি অফিসার জো সুলিভান বলেছেন, যারা সোশাল নেটওয়ার্কিং সাইটে স্প্যাম ছড়ানোর কাজ করছে তারা আমাদের টার্গেটেই রয়েছে।

২০০৮ সালে কুবফেস নামে ম্যালওয়্যারটি ছড়িয়ে পড়ে। ম্যালওয়্যারটি ফেইসবুকসহ অন্যান্য সোশাল নেটওয়ার্কিং সাইটে নকল মেসেজ পাঠাতে থাকে। লিংকে ক্লিক করা হলে স্বয়ংক্রিয়ভাবে অন্যান্য বন্ধুর পেজে তা মেসেজ পাঠাতে থাকে এবং অ্যাডোবি ফ্ল্যাশ সফটওয়্যার আপডেট করতে বলে। যারা প্রতারণার শিকার হয়ে ক্লিক করেন তাদের কম্পিউটারে বটনেট আকারে ম্যালওয়্যারটি স্থায়ী জায়গা করে নেয়। এরপর উইন্ডোজ বা ম্যাক যেকোনো কম্পিউটারেই নকল অ্যান্টিভাইরাসের বিজ্ঞাপন দিতে থাকে। গুগল সার্চের ট্রাফিকও ভাইরাসভর্তি ওয়েবসাইটে নিয়ে যায়।

ক্যাসপারস্কি ল্যাবের তথ্য অনুসারে, ২০১০ সালে বটনেট ছড়িয়েছে ৮ লাখ কম্পিউটারে। ২০০৯ সালের জুন থেকে ২০১০ সালের জুন পর্যন্ত কুবফেস দলটির পকেটে ঢুকেছে ২০ লাখ ডলারেরও বেশি অর্থ।

৫ জন সদস্যের এ দলটি বিষয়ে তদন্ত করে সফোস-এর ব্লগে প্রকাশ করা হলেও অভিযুক্তদের কাউকে গ্রেফতার করা হয়নি।
</doc>
<doc>
ব্রাজিলে অফিস সময়ের বাইরে মেইল মানেই ওভারটাইম

অফিস সময়ের বাইরে অফিস থেকে কর্মীকে মেইল বা মোবাইল ফোনে এসএমএস পাঠালে সেটি ওভারটাইম হিসেবে ধরতে হবে- সম্প্রতি এমনই বিল অনুমোদন করেছে ব্রাজিল সরকার। খবর সিনেট-এর।

ব্রজিলের প্রেসিডেন্ট দিলমা রুসেফ নতুন এ আইনটির অনুমোদন দিয়েছেন।

নতুন আইন অনুসারে কোন ব্যক্তিকে যদি অফিসের সময়ের বাইরে মেসেজ পাঠানো হয় তাহলে সেটা অতিরিক্ত কাজ (ওভারটাইম) হিসেবে ধরতে হবে। টেক্সট মেসেজ বা ইমেইল পেলে যদি তাকে উত্তর দিতে হয় তাহলে সেজন্য তার অতিরিক্ত অর্থ পাওনা হবে। অর্থাৎ, এই আইন মতে, অফিস সময়ের বাইরে মেইল বা মেসেজ পাঠানোর অর্থ সময়ের বাইরেও অফিসের দায়িত্ব পালন করা।
</doc>
<doc>
| কুইজ | মার্কেট প্রাইস |
উইকিপিডিয়ায় এক দিনের 'হরতাল'

বিনামূল্যের অনলাইন বিশ্বকোষ উইকিপিডিয়া ১৮ জানুয়ারি বুধবার একদিনের জন্য বন্ধ থাকবে। উইকিপিডিয়া প্রতিষ্ঠাতা জিমি ওয়েলেস স্টপ অনলাইন পাইরেসি অ্যাক্ট (সোপা) এবং প্রটেক্ট আইপি অ্যাক্ট (পিপা)-এর প্রতিবাদ করতে একদিন সাইটটি বন্ধ রাখার সিদ্ধান্ত নিয়েছেন। খবর ম্যাশএবল-এর।

জিমি ওয়েলেস একাধিক টুইট করে প্রতিবাদ হিসেবে উইকিপিডিয়া বন্ধ রাখার কথা জানিয়েছেন।

কয়েকমাস ধরেই সোপা বিল নিয়ে যুক্তরাষ্ট্রের সিনেটে বিতর্ক চলছে। এ বিলটির পক্ষে এবং বিপক্ষে অবস্থান নিয়েছে অনেক টেক জায়ান্ট। এ বিলটির মাধ্যমে যুক্তরাষ্ট্র ডিএনএস লেভেলে ওয়েবসাইট ব্লক করে দেয়াসহ বিভিন্ন বিধিনিষেধ আরোপ করতে সক্ষম হবে। এদিকে, গুগল এবং ফেইসবুকের মতো জায়ান্টদের ভাষ্য, সোপা বিল কার্যকর হলে উদ্ভাবন এবং বাকস্বাধীনতা বাধাগ্রস্ত হবে। সোপার বিরোধিতা করতে তাই উইকিপিডিয়া বন্ধ রাখছেন জিমি ওয়েলেস।

এই প্রতিরোধে উইকিপিডিয়ার সঙ্গে যোগ দিচ্ছে আরো দশটিরও বেশি সাইট। এ সাইটগুলোর মধ্যে রয়েছে, রেডিট, চিজবার্গার নেটওয়ার্ক, ললক্যাট মিমিস, বোয়িংবোয়িং, ক্রেইগসলিস্ট, মজিলা, মাইনক্রাফট। এ সাইটগুলোর সঙ্গে গুগল এবং ফেইসবুকও যোগ দিতে পারে বলেই ধারণা করছেন 
প্রযুক্তিবিশ্লেষকরা।


গত কয়েক বছর ধরে ইয়াং ইয়াহুতে বিনিয়োগকারী, শেয়ারহোল্ডার এমন কি প্রতিষ্ঠানের অভ্যন্তরে বেশ কয়েকজন প্রভাবশালী কর্মকর্তার তোপের মুখে ছিলেন।

ইয়াহুর বাজারমূল্য ছিল প্রায় ৪৪ বিলিয়ন মার্কিন ডলার। কিন্তু বিশ্বে অর্থনৈতিক মন্দার কারণে প্রতিষ্ঠানটি পদে পদে হোঁচট থেকে থাকে। বর্তমানে এটির বাজারমূল্য ২০ বিলিয়ন ডলারে নেমে এসেছে।

ইয়াহুর বর্তমান চেয়ারম্যান রয় বোস্টক প্রতিষ্ঠানটির সহ-প্রতিষ্ঠাতার পদত্যাগের সিদ্ধান্তকে সম্মান জানিয়ে প্রতিষ্ঠানটিতে তার এতোদিনের শ্রম ও অবদানের জন্য কৃতজ্ঞতা প্রকাশ করেছেন।
</doc>
<doc>
যৌতুক বিষয়ে ফেইসবুকে নতুন গেইম

যৌতুকের বিরুদ্ধে সচেতনতার জন্য সোশাল নেটওয়ার্কিং সাইট ফেইসবুকে আসছে একটি গেইম। এই গেইমের নাম হবে ‘অ্যাংরি ব্রাইডস’। গেইমটি তৈরি করেছে শাদিডটকম নামের বিয়েবিষয়ক ওয়েবসাইট। খবর টাইমস অফ ইন্ডিয়া-এর।

শাদিডটকম-এর সিনিয়র ভাইস প্রেসিডেন্ট রাম ভামিডি বলেন, ‘যৌতুকের কুফল সম্পর্কে ধারণা দেবে গেইমটি।’ গেইমটি খেলতে গেইমারকে দেয়া হবে জুতা, ফ্রাইং প্যান এমনকি সব্জির অস্ত্র যা দিয়ে ধোঁকাবাজ বরকে আঘাত করা যাবে। প্রতিটি বরের একটি নির্দিষ্ট দাম ধরা আছে। প্রতিবার আঘাত করার পর তার দাম কমতে থাকবে এবং সমপরিমাণ মূল্য জমা হতে থাকবে যৌতুকবিরোধী তহবিলে। আর মোট তহবিল ফেইসবুকে শেয়ার করা যাবে।

গেইমটি ইতোমধ্যে ২৭ লাখবার খেলা হয়েছে। এটি খেলা যাবে www.facebook.com/shaadicom-এ।

</doc>
<doc>
উইন্ডোজ ফোনে স্কাইপ যোগ করছে মাইক্রোসফট

সাড়ে আট বিলিয়ন ডলার খরচ করে কেনা স্কাইপ সার্ভিসটি উইন্ডোজ ফোনে যোগ করছে টেক জায়ান্ট মাইক্রোসফট। প্রায় ৮ মাস আগে কেনা ভিওআইপি সার্ভিস স্কাইপকে শিগগিরই উইন্ডোজ স্মার্টফোন এবং গেইম ডিভাইস এক্সবক্সে যোগ করা হবে বলে মাইক্রোসফট-এর পক্ষ থেকে জানানো হয়েছে। খবর টেলিগ্রাফ অনলাইন-এর।

উইন্ডোজ ফোন এর পরবর্তী সংস্করণ অ্যপোলোতে স্কাইপ সার্ভিসটি যোগ করা হতে পারে। কনজিউমার ইলেকট্রনিক্স শো (সিইএস)-এ স্কাইপ এর ভাইস প্রেসিডেন্ট রিক অসটার্লো এ তথ্য দিয়েছেন।

মোবাইল ওয়ার্ল্ড কংগ্রেসে উইন্ডোজ মোবাইলে স্কাইপ সার্ভিসটি চালুর ঘোষণা দিতে পারে মাইক্রোসফট। বছরের শেষ নাগাদ উইন্ডোজ ৮ এবং এক্সবক্স ৩৬০-এর সঙ্গেও স্কাইপ চলে আসতে পারে বলেই তথ্য দিয়েছেন উইন্ডোজ ফোন-এর প্রধান জো বেলফিওরি। 
</doc>
<doc>
উইন্ডোজ ফোনে স্কাইপ যোগ করছে মাইক্রোসফট

সাড়ে আট বিলিয়ন ডলার খরচ করে কেনা স্কাইপ সার্ভিসটি উইন্ডোজ ফোনে যোগ করছে টেক জায়ান্ট মাইক্রোসফট। প্রায় ৮ মাস আগে কেনা ভিওআইপি সার্ভিস স্কাইপকে শিগগিরই উইন্ডোজ স্মার্টফোন এবং গেইম ডিভাইস এক্সবক্সে যোগ করা হবে বলে মাইক্রোসফট-এর পক্ষ থেকে জানানো হয়েছে। খবর টেলিগ্রাফ অনলাইন-এর।

উইন্ডোজ ফোন এর পরবর্তী সংস্করণ অ্যপোলোতে স্কাইপ সার্ভিসটি যোগ করা হতে পারে। কনজিউমার ইলেকট্রনিক্স শো (সিইএস)-এ স্কাইপ এর ভাইস প্রেসিডেন্ট রিক অসটার্লো এ তথ্য দিয়েছেন।

মোবাইল ওয়ার্ল্ড কংগ্রেসে উইন্ডোজ মোবাইলে স্কাইপ সার্ভিসটি চালুর ঘোষণা দিতে পারে মাইক্রোসফট। বছরের শেষ নাগাদ উইন্ডোজ ৮ এবং এক্সবক্স ৩৬০-এর সঙ্গেও স্কাইপ চলে আসতে পারে বলেই তথ্য দিয়েছেন উইন্ডোজ ফোন-এর প্রধান জো বেলফিওরি।  
</doc>
<doc>
টিভিতে ক্যামেরা!

দক্ষিণ কোরিয়ার ইলেকট্রনিক্স জায়ান্ট স্যামসাং টেলিভিশনের জন্য আলাদা ক্যামেরা বাজারে আনছে। স্যামসাং উদ্ভাবিত নতুন ক্যামেরার নাম হবে ‘ইন-টাচ টিভি ক্যামেরা’। খবর টাইমস অফ ইন্ডিয়া-এর।

স্যামসাং কর্তৃপক্ষের ভাষ্য, ‘ইন-টাচ টিভি ক্যামেরা’ সাধারন টিভিতেও স্মার্টযোগ যোগ করবে। এ ক্যামেরায় থাকছে বিল্টইন এইচডি ওয়েবক্যাম, মাইক্রোফোন, ওয়াই-ফাই এবং কোঢার্টি রিমোট কন্ট্রোল।

‘ইন-টাচ টিভি ক্যামেরা’ এইচডিএমআই পোর্ট ব্যবহার করে যেকোনো টিভিতে যুক্ত করলেই স্মার্ট টিভির রূপ নিতে পারবে  এবং ডিভাইসটির সাহায্যে টিভিতে স্কাইপ, ইউটিউবে ভিডিও দেখা ওয়েবে ব্রাউজিং করার কাজও করা যাবে।

ক্যামেরায় ব্যবহার করা হয়েছে অ্যান্ড্রয়েড অপারেটিং সিস্টেম। চলতি বছরের মার্চ মাসেই বাজারে আসবে ‘ইন-টাচ টিভি ক্যামেরা’। দাম পড়বে ১৯৯ ডলার।
</doc> 
<doc>
হাতলওয়ালা গেমিং ট্যাবলেট তৈরি করছে রেজার

হার্ডওয়্যার নির্মাতা রেজার গেমিং ট্যাবলেট তৈরির প্রকল্প হাতে নিয়েছে। এ প্রকল্পটির নাম দিয়েছে ‘প্রজেক্ট ফিওনা।’ হ্যান্ড-হেল্ড কনসোল হিসেবেও রেজার-এর তৈরি ল্যাপটপটি ব্যবহার  করা যাবে। খবর গিজম্যাগ-এর।

রেজার-এর তৈরি গেমিং ট্যাবলেটটিতে ব্যবহৃত হবে ইনটেলের আইভিব্রিজ কোর আই৭ প্রসেসর এবং অপারেটিং সিস্টেম হিসেবে থাকবে উইন্ডোজ ৮। এ ছাড়াও ১০.১ ইঞ্চি স্ক্রিনের ডিভাইসটিতে সামনে-পেছনে ক্যামেরা, অ্যাসেলোরোমিটার, জাইরোস্কোপ সুবিধাও থাকবে।

রেজার বলছে, তাদের তৈরি ট্যাবলেটটিতে সমসাময়িক সব কম্পিউটার গেইম খেলা সম্ভব হবে। সাধারণ ট্যাবলেটের চেয়ে রেজার-এর তৈরি এ ট্যাবলেটের পার্থক্য হবে এতে হাতলের মতো দুটি রেজার হাইড্রা নামের কন্ট্রোলার আটকানো থাকবে। প্রতিটি কন্ট্রোলারে গেমিং ডিভাইসের মতো বিভিন্ন অপশন যোগ হবে। ডিভাইসটির গ্রাফিক্স বিষয়ে অবশ্য মুখ খোলেনি রেজার।

ট্যাবলেটটি চলতি বছরের বাজারে আনতে পারে প্রতিষ্ঠানটি আর এর দাম হতে পারে ১ হাজার ডলারের মধ্যেই।

</doc>
<doc>
চীনে ইন্টারনেট ব্যবহারকারী ৫০ কোটি

১৩০ কোটি জনসংখ্যার দেশ চীনে ইন্টারনেট ব্যবহারকারী ৫০ কোটির মাইলফলক পেরিয়েছে। ২০১১ সালের সর্বশেষ তথ্য অনুসারে চীনে ইন্টারনেট ব্যবহারকারী সংখ্যা ৫১ কোটি ৩০ লাখ। ইন্টারনেট ব্যবহারকারীর অর্ধেক মাইক্রোব্লগিং সাইট ব্যবহার করে বলেও জানা গেছে। খবর সিনেট-এর।

চায়না ইন্টারনেট নেটওয়ার্ক ইনফরমেশন সেন্টার (সিএনএনআইসি)-এর তথ্য অনুসারে চীন ইন্টারনেট ব্যবহারের দিক থেকে বিশ্বের বৃহত্তম রাষ্ট্র। ২০১১ সালে ইন্টারনেট ব্যবহারকারী বেড়েছে ১২.২ শতাংশ।

চীনের মাইক্রোব্লগ সাইট ওয়েবুস-এর তথ্য অনুসারে, চীনে ইন্টারনেট ব্যবহারকারীর অর্ধেকই ওয়েবুস ব্যবহার করে।

এদিকে, ১৫ ডিসেম্বর বাংলাদেশ টেলিকম রেগুলারিটি কমিশন-এর দেয়া তথ্য অনুসারে বাংলাদেশে ইন্টারনেট সংযোগের আওতায় রয়েছে ২ কোটি মানুষ। এর মধ্যে প্রচলিত আইএসপির ইন্টারনেট ব্যবহারকারী সংখ্যা ৬০ লাখ, গ্রামীণফোনের এজ-জিপিএস ব্যবহারকারী সংখ্যা ৭০ লাখ এবং ওয়াইম্যাক্স ও অন্যান্য মোবাইল অপারেটরদের গ্রাহক ৭০ লাখ।
</doc>
<doc>
আরো পাতলা হলো গরিলা গ্লাস

টাচস্ক্রিন নির্মাতা কর্নিং তাদের গরিলা ব্রান্ডের কাঁচ আরো পাতলা এবং টেকসই করেছে বলে দাবী করেছে। কর্নিং জানিয়েছে, নতুন টাচস্ক্রিন হালকা এবং টেকসই হবার ফলে ডিভাইসও আরো বেশি হালকা এবং দ্রুত সাড়া দেবার ক্ষমতা পাবে। খবর সিএনএন-এর।

কর্নিং জানিয়েছে, আইফোন, আইপ্যাডসহ ৫০০-এরও বেশি টাচস্ক্রিন মডেলের ডিভাইসে গরিলা গ্লাস ব্যবহার করা হচ্ছে। গরিলা গ্লাসের নতুন সংস্করণটিকে বলা হচ্ছে গরিলা গ্লাস ২। এর পুরুত্ব ০.৮ মিলিমিটার।

উইন্ডোজভিত্তিক নতুন ট্যাবলেটে গরিলা গ্লাস ২ দেখা যাবে বলেই জানা গেছে।
</doc>
<doc>
আপডেটেড হলো গুগল প্লাস হ্যাংআউটস

সার্চ জায়ান্ট গুগল তাদের প্রতিটি ক্ষেত্রেই পরিবর্তন করছে। সর্বশেষ পরিবর্তনটি এসেছে  গুগল প্লাস হ্যাংআউটস-এ। হ্যাংআউটসকে স্কাইপ-এর সঙ্গে প্রতিদ্বন্দিতায় নামাতেই এমন পরিবর্তন করা হয়েছে বলে প্রযুক্তিবিদরা বলছেন।  খবর ম্যাশএবল-এর।

গুগল তাদের পরিবর্তন শুরু করেছিলো গুগল ম্যাপস আপডেটের মাধ্যমে। এরপর আইসক্রিম স্যান্ডউইচ ডিভাইসের জন্য সার্চ পদ্ধতিতে পরিবর্তন আনে গুগল। গুগল প্লাস ব্যবহারকারীর সুবিধার্থে সার্চ রেজাল্টেও আপডেট এনেছে গুগল। বলা হচ্ছে, একই ধারবাহিকতায় আপডেট হয়েছে হ্যাংআউটস।

হ্যাংআউটস ফিচারটি এখন স্ট্যাটাস আপডেট থেকেই ব্যবহার করা যাবে এবং চ্যাট সেশন শুরু করা যাবে। গুগল মেসেঞ্জার অ্যাপেও ফিচারটি যোগ হবে এবং অ্যান্ড্রয়েড মার্কেটে শিগগিরই চলে আসবে বলে গুগল-এর পক্ষ থেকে জানা গেছে।
</doc>
<doc>
এএমডি আনছে 'লাইটনিং বোল্ট'

চিপ জায়ান্ট ইনটেলের থান্ডারবোল্ট প্রযুক্তির বিকল্প হতে পারে এমন প্রযুক্তি উদ্ভাবন করেছে চিপ নির্মাতা অপর প্রতিষ্ঠান অ্যাডভান্সড মাইক্রো ডিভাইসেস (এএমডি)। প্রতিষ্ঠানটির পক্ষ থেকে বলা হচ্ছে, থান্ডারবোল্টের চেয়েও দ্রুতগতিতে ডেটা স্থানান্তর করার নতুন প্রযুক্তির নাম হবে ‘লাইটনিং বোল্ট।’ খবর পিসি ম্যাগ-এর।

লাইটনিং বোল্ট নাম রাখা প্রসঙ্গে এএমডি’র ভাষ্য, ‘থান্ডার বা বজ্র দিয়ে যেখানে কেবল একটি শব্দকেই বোঝায় সেখানে লাইটনিং দিয়ে পুরো আলোকিত বা উত্তাপকেই বোঝায়।’

উল্লেখ্য, ইনটেল ২০১১ সালে ম্যাক কম্পিউটারের জন্য থান্ডারবোল্ট প্রযুক্তি এনেছিলো। ইনটেল-এর পরিচয় করিয়ে দেয়া ‘থান্ডারবোল্ট’ হচ্ছে ইনপুট এবং আউটপুট প্রযুক্তি যা ডিসপ্লে এবং ডিভাইসে সাপোর্ট হিসেবে ব্যবহার হয়। এটি অনেকটাই ইউএসবি  পোর্টের মতো। তবে ইউএসবি পোর্টের চেয়েও দ্রুত কাজ করতে পারে। এদিকে, সম্প্রতি লাস ভেগাসে আয়োজিত কনজিউমার ইলেকট্রনিক শো (সিইএস)-এ ‘লাইটনিং বোল্ট’ প্রযুক্তি দেখিয়েছে এএমডি।

লাইটনিং বোল্ট প্রযুক্তিটির উন্নয়ন প্রাথমিক পর্যায়ে রয়েছে বলেই জানা গেছে। থান্ডারবোল্ট এবং লাইটনিং বোল্টের প্রযুক্তি একইরকম হলেও এএমডি বলছে, লাইটনিং বোল্টে ডেটা স্থানান্তরে ব্যবহার করা হচ্ছে ইউএসবি ৩.০ সমমানের প্রযুক্তি। তবে, মূল পার্থক্য হিসেবে ডিসপ্লেপোর্টের পিনগুলোতে পরিবর্তন করেছেন এএমডি’র প্রোকৌশলীরা।

এএমডি কর্তৃপক্ষ বলছে, ল্যাপটপ নির্মাতারা লাইটনিং বোল্ট প্রযুক্তিটিকে লুফে নেবেন কারণ এ প্রযুক্তি ব্যবহারে যে খরচ পড়বে তা থান্ডারবোল্টের তুলনায় কম। খরচ কম হলেও ডেটা স্থানান্তরের গতি কতো হবে সে বিষয়ে মুখ খোলেনি এএমডি। ২০১২ সালের শেষনাগাদ লাইটনিং বোল্ট প্রযুক্তির ল্যাপটপ বাজারে চলে আসবে বলে এএমডি কর্তৃপক্ষ জানিয়েছে।
</doc>
<doc>
বিশ্বের সবচেয়ে পাতলা মোবাইল ফুজিৎসু'র 'অ্যারোজ'

বিশ্বের সবচেয়ে পাতলা ফোন হিসেবে স্থান করে নিয়েছে জাপানি ইলেকট্রনিক পণ্য নির্মাতা ফুজিৎসু’র তৈরি ‘অ্যারোজ এফ-০৭ডি’ ফোন। মটোরোলা’র তৈরি মটো রেজর মোবাইলটির চেয়েও এটি পাতলা। খবর এমএসএন-এর।

অ্যাপল এবং স্যামসাং কর্তৃপক্ষ তাদের তৈরি মোবাইল বিশ্বের সবচেয়ে পাতলা ফোন হিসেবে দাবী করলেও যুক্তরাজ্যের অ্যাডভার্টাইজিং স্ট্যান্ডার্ডস অথোরিটি (এএসএ) অ্যাপলের পক্ষে রায় দিয়েছিল। কিন্তু মটোরোলার তৈরি ৭.১ মিলিমিটার পুরুত্বের মটো রেজর আইফোনের চেয়েও পাতলা ফোন হিসেবে স্থান করে নেয়।

সম্প্রতি ফুজিৎসু অ্যরোজ ব্র্যান্ডের ‘এফ-০৭ডি’ মডেলের স্মার্টফোন তৈরির ঘোষণা দিয়েছে। বাজারে আসার পর ৬.৬ মিলিমিটার পুরুত্বের এ মোবাইলটিই সম্ভবত হতে যাচ্ছে বিশ্বের সবচেয়ে পাতলা ফোন।

এ ফোনটি ২০১২ সাল নাগাদ বাজারে আসবে। এর ফিচার হবে অনেকটা স্যামসাং-এর তৈরি গ্যালাক্সি এস টু-এর মতো। ১.৪ গিগাহার্টজের প্রসেসর এবং ৫১২ গিগাবাইট র‌্যাম সুবিধার এ স্মার্টফোনটিতে থাকবে ৪ ইঞ্চির স্ক্রিন। গরিলা গ্লাসে তৈরি ডিসপ্লে ছাড়াও ৫ মেগাপিক্সেল ক্যামেরার এ ফোনটি চলবে অ্যান্ড্রয়েডে।

বিডিনিউজটোয়েন্টিফোরডটকম/এমএইচ/এইচবি/নভেম্বর ২৭/১১
</doc>
<doc>
আসছে ফেসবুক ফোন 'বাফি'

সোশাল নেটওয়ার্কিং জায়ান্ট ‘ফেসবুক’ নিজস্ব মোবাইল ফোন তৈরি করছে বলে আগেই গুজব রটেছিলো। কিন্তু ফেসবুক সে গুজব পাত্তা না দিলেও তার গোপনে মোবাইল ফোন তৈরির তথ্য ফাঁস করেছে অল থিংস ডিজিটাল সাইটে। ফাঁস হওয়া তথ্য ঘেঁটে দেখা গেছে, ফেসবুক কর্তৃপক্ষ ‘বাফি’ কোড নাম ব্যবহার করে মোবাইল ফোন তৈরি করছে। খবর অল থিংস ডিজিটাল-এর।

ফেসবুক কর্তৃপক্ষ তাদের হ্যান্ডসেট তৈরি করতে তাইওয়ানের বিখ্যাত মোবাইল যন্ত্রাংশ নির্মাতা এইচটিসি’র সঙ্গে কাজ করছে। জানা গেছে, ফেসবুকের চিফ টেকনিক্যাল অফিসার ব্রেট টেলর এ ফোন তৈরির দায়িত্বে আছেন।

‘বাফি’ স্মার্টফোনটিতে গুগল অ্যান্ড্রয়েডের সাম্প্রতিক সংস্করণ আইসক্রিম স্যান্ডউইচ ব্যবহার করা হতে পারে। এইচটিএমএল৫ অ্যাপ্লিকেশন আকারে ফেসবুক এ মোবাইলে যুক্ত করা হতে পারে। এ ছাড়াও এতে ফেসবুক-এর জন্য আলাদা বাটনও থাকবে।

উল্লেখ্য, এর আগে ‘চাচা’ এবং ‘সালসা’ নামে ফেসবুকের বিশেষ বাটনযুক্ত দুটি স্মার্টফোন তৈরি করেছিলো এইচটিসি।

আগামী বছরই ‘বাফি’ বাজারে আনতে পারে ফেসবুক।

এর আগে মোবাইল তৈরির গুজব উড়িয়ে দিলেও এখনো ফাঁস হওয়া তথ্য বিষয়ে মুখ খোলেনি ফেসবুক কর্তৃপক্ষ। এদিকে, প্রযুক্তি বিশ্লেষকরা বলছেন, ফেসবুক মোবাইল বাজারে এলে অ্যাপল, গুগল, নকিয়াসহ বিভিন্ন স্মার্টফোনের সঙ্গে প্রতিদ্বন্দিতা করে তবেই টিকে থাকতে হবে।

বিডিনিউজটোয়েন্টিফোরডটকম/এমএইচ/এইচবি/নভেম্বর ২৩/১১
</doc>
<doc>
এসারও কামড় বসালো 'ম্যাঙ্গো'তে

মাইক্রোসফটের অপারেটিং সিস্টেম উইন্ডোজ ৭.৫ বা ম্যাংগোনির্ভর স্মার্টফোন প্ল্যাটফর্মে যোগ দিলো এসার। প্রথমবারের ম্যাংগো নির্ভর স্মার্টফোন আনলো প্রতিষ্ঠানটি। খবর টাইমস অফ ইন্ডিয়া-এর।

ফিনিশ মোবাইল জায়ান্ট নকিয়া ম্যাংগোনির্ভর ‘লুমিয়া ৭১০’ মডেলের স্মার্টফোনের ঘোষণা দিয়েছে। নকিয়ার পর এসারও এবারে একই প্ল্যাটফর্মে গেলো। এসার কর্তৃপক্ষের আশা তাদের স্মার্টফোনগুলো নকিয়ার সঙ্গে প্রতিদ্বন্দিতা করতে সক্ষম হবে।

এ স্মার্টফোনের নাম এখনও প্রকাশ করেনি এসার কর্তৃপক্ষ।

ডিভাইসটিতে থাকবে কোয়ালকমের ১ গিগাহার্টজ প্রসেসর, ৩.৬ ইঞ্চি ডিসপ্লে, এলইডি ফ্ল্যাশ। ১২৬ গ্রাম ওজনের ডিভাইসটিতে আরো থাকছে ‘ফার্স্ট চার্জ’ বা দ্রুত হার্জ হবার প্রযুক্তিও।

সাদা এবং কালো রঙের দুটি মডেলে চলতি মাসের শুরুতেই ফ্রান্সের বাজারে এ ডিভাইসটি পাওয়া যাবে। এর দাম হতে পারে ৩০০ ইউরো। এশিয়ার বাজার বা অন্যান্য দেশে কবে নাগাদ এটি পাওয়া যাবে সে বিষয়ে এখনও এসার কর্তৃপক্ষ জানায়নি।

বিডিনিউজটোয়েন্টিফোরডটকম/এমএইচ/এইচআর/নভেম্বর ০১/১১

</doc>
<doc>
নকিয়া আনছে উইন্ডোজচালিত সাবরি

ফিনিশ মোবাইল জায়ান্ট নকিয়া উইন্ডোজচালিত নতুন মডেলের একটি হ্যান্ডসেট বাজারে আনছে বলেই তথ্য ফাঁস হয়েছে। নকিয়া ৮০০ মডেলের এ হ্যান্ডসেটটির কোডনেম হবে ‘সাবরি’। খবর টাইমস অফ ইন্ডিয়া-এর।

সাবরি বা নকিয়া ৮০০ মডেলের এ হ্যান্ডসেটটির বিজ্ঞাপনও প্রচার করছে নকিয়া। তবে, এর আগেই গুজব রটেছিলো নকিয়া উইন্ডোজ ৭.৫ বা ম্যাংগো অপারেটিং সিস্টেমচালিত তিনটি ফোন বাজারে আনতে পারে। এ ফোন তিনটির মধ্যে সাবরি’ও ছিলো।

খবর রটেছে, আগামী সপ্তাহে অনুষ্ঠিতব্য নকিয়া ওয়ার্ল্ড কনফারেন্সে সাবরি’ ফোনটির ঘোষণা দিতে পারে নকিয়া কর্তৃপক্ষ।

নকিয়া কর্তৃপক্ষ এখনো এ হ্যান্ডসেটটির বিষয়ে মুখ না খুললেও গুজবে প্রকাশ পেয়েছে এ হ্যান্ডসেটটিতে ১.৪ গিগাহার্টজ প্রসেসর, ১ গিগাবাইট র‌্যাম, ৫ মেগাপিক্সেল ক্যামেরা এবং ৩.৫ ইঞ্চি মাপের ডাব্লিউ ভিজিএ টাচস্ক্রিন সুবিধা থাকছে।

এ হ্যান্ডসেটটির দাম হতে পারে ৪১০ থেকে ৪৮০ ডলার।

এদিকে, নকিয়া ‘সি রে’ নামের আরো একটি উইন্ডোজ চালিত হ্যান্ডসেটের তথ্য ফাঁস করেছে ওয়ালস্ট্রিট জার্নাল।


বিডিনিউজটোয়েন্টিফোরডটকম/এমএইচ/এইচবি/এইচআর/অক্টোবর ২৫/১১

</doc>
<doc>
কিন্ডল ফোন আনতে পারে অ্যামাজন

গুগলের অ্যান্ড্রয়েডচালিত কিন্ডল ফায়ার নামের ৭ ইঞ্চি ট্যাবলেটের পর অ্যামাজন এবার একটি স্মার্টফোন আনছে বলেও খবর রটেছে।

অ্যামাজন কর্তৃপক্ষ অবশ্য তাদের পরিকল্পনায় স্মার্টফোন রাখেনি বা আনুষ্ঠানিকভাবে প্রকাশ করেনি। কিন্তু স্মার্টফোন বাজারে আনার গুজব একেবারে তারা উড়িয়েও দেয়নি। ১০ ইঞ্চি মাপের একটি অ্যামাজন ট্যাবলেটের নতুন গুজবের পাশাপাশি ৭ ইঞ্চি মাপের স্মার্টফোনেরও গুজব রটেছে।

স্মার্টফোনটি ২০১২ সাল নাগাদ তৈরি করতে পারে অ্যামাজন।
</doc>
<doc>
টয়োটার দেখালো ভবিষ্যতের গাড়ি

সম্প্রতি জাপানি গাড়ি নির্মাতা টয়োটা এমন একটি গাড়ি তৈরি করছে যা আসলে স্মার্টফোন, গেম মেশিন এবং গাড়ির সমন্বয়। ২০১১ টোকিও মোটর শোতে ‘টয়োটা ফান ৭’ নামের এ গাড়ির নকশা দেখিয়েছে কর্তৃপক্ষ। এমনকি এ গাড়িটির রং রিয়েল টাইমেই পরিবর্তন করে নেয়া যাবে।

১৩ ফুট লম্বা গাড়িটি ৩ সিটের। গাড়ির ইনটেরিয়র এবং এক্সটেরিয়র হিসেবে খালি স্লেট ব্যবহার করা হয়েছে। পরিবেশ এবং পছন্দানুসারে রিয়েল টাইমে রং পরিবর্তন করে নিতে পারবেন চালক। আর রং পরিবর্তন করতে ওয়্যারলেস প্রযুক্তিতে স্মার্টফোনের অ্যাপ্লিকেশন ব্যবহৃত হবে। আর গাড়ির রং পরিবর্তিত হবে হলোগ্রাফিক প্রযুক্তিতে।

এ ছাড়াও টয়োটার এ গাড়িতে থাকবে ‘নেভিগেশন কনসার্জ’ নামের একটি হলোগ্রাফিক প্রযুক্তির নারী। যে চালককে পথ দেখাবে এবং অন্যান্য গাড়ির সঙ্গে কথোপকথন বা যোগাযোগ করতে সক্ষম হবে।




বিডিনিউজটোয়েন্টিফোরডটকম/এমএইচ/এইচবি/ডিসেম্বর ০৫/১১

</doc>
<doc>

শেষ হচ্ছে টায়ার পাংচারের যুগ

বিশ্বের বৃহত্তম টায়ার এবং রাবার কোম্পানি ব্রিজস্টোন সম্প্রতি নতুন টায়ার উদ্ভাবন করেছে যাতে কোনো বাতাস থাকবে না তাই টায়ার পাংচারের শঙ্কাও থাকবে না। খবর গিজম্যাগ-এর।

জাপানে অনুষ্ঠিত ‘টোকিও অটো শো’তে ব্রিজস্টোন নতুন টায়ার দেখিয়েছে। এখনও পরীক্ষামূলক পর্যায়ে থাকলেও নতুন এ টায়ার তৈরিতে সাফল্যের দাবী করেছে ব্রিজস্টোন কর্তৃপক্ষ।

ব্রিজস্টোন-এর তৈরি এ টায়ারে ব্যবহৃত হয়েছে থার্মোপ্লাস্টিক-রেজিন স্পোক যা রিম থেকে চাকার সঙ্গে ঘুরতে থাকে এবং বাঁ থেকে ডানে বেঁকে যায়। শক্ত কাঠামোতে তৈরি এ টায়ারে বাতাসের কোনো ব্যবহার নেই তাই ফ্ল্যাট টায়ারের যুগ সম্ভবত শেষ হয়ে যাবে বলেই ব্রিজস্টোন কর্তৃপক্ষ আশা পকাশ করেছে। নতুন প্রযুক্তির এ টায়ার বাজারে আনার আগে আরো পরীক্ষা করে দেখবে বলেই জানিয়েছেন ব্রিজস্টোনের প্রোকৌশলীরা।

জানা গেছে, নতুন এ টায়ার এমন উপাদান দিয়ে তৈরি যা সহজেই পুরোপুরি রিসাইকেল করা যাবে।

উল্লেখ্য, বায়ুবিহীন টায়ারের প্রযুক্তি ২০০৬ সাল থেকেই আলোচনায় আছে। অপর বিখ্যাত টায়ার নির্মাতা মিচলিন এর আগে ‘এয়ারলেস টুইল টায়ার’ উদ্ভাবন করে ২০০৬ সালে ইন্টারম্যাট গোল্ড মেডাল জিতেছিলো।




বিডিনিউজটোয়েন্টিফোরডটকম/এমএইচ/এইচবি/ডিসেম্বর ০৩/১১

</doc>
<doc>

কার্বন ফাইবারের গাড়ি বানালো বিএমডাব্লিও

জার্মান বিখ্যাত গাড়ি নির্মাতা প্রতিষ্ঠান বিএমডাব্লিউ নতুন মডেলের গাড়ি তৈরি করেছে যাতে ব্যবহৃত হয়েছে কার্বন ফাইবার। স্টিলের চেয়েও শক্তিশালী এ গাড়ি তৈরিতে বিএমডাব্লিওকে অনেকগুলো স্তরে কাজ করতে হয়েছে। খবর রয়টার্স-এর।

জাপানের মিতসুবিশি রেয়নের সঙ্গে যৌথভাবে রংহীন ফাইবার তৈরি করেছে বিএমডাব্লিও। এরপর যুক্তরাষ্ট্রের মোসেস লেকের ২০০ মিটার লম্বা প্ল্যান্টে ১ হাজার ৪০০ ডিগ্রি সেলসিলাস তাপমাত্রায় ফাইবারকে রিল করে পোড়ানো হয়েছে। এখান থেকে কার্বন অনু আলাদা করে তা থেকে তৈরি করা হয়েছে সুতা। এরপর জার্মানির প্ল্যান্টে এ সুতাকে বোনা হয়েছে। এরপর জার্মানির ল্যান্ডসাট প্ল্যান্টে ফাইবারের বোনাসুতাগুলোকে কয়েকটি স্তরে রং ও অন্যান্য রাসায়নিক মিশিয়ে ত্রিমাত্রিক গাড়ির বডির আকার দেয়া হয়েছে। এরপর লিপজিগ প্ল্যান্টে অ্যাসেম্বল করে তৈরি হয়েছে নতুন মডেলের বিএমডাব্লিও।

কার্বন ফাইবারে তৈরি এ গাড়িটি কবে নাগাদ বাজারে ছাড়বে সে বিষয়ে এখনো তথ্য জানায়নি বিএমডাব্লিও কর্তৃপক্ষ।




বিডিনিউজটোয়েন্টিফোরডটকম/এমএইচ/এইচবি/নভেম্বর ২০/১১

</doc>
<doc>

বাতাসেই চলে মোটরসাইকেল

সম্প্রতি বায়ুচালিত একটি মোটরসাইকেল তৈরি করেছেন অস্ট্রেলিয়ার এক শিক্ষার্থী। তার এই মোটরসাইকেলটিকে তিনি আরো উন্নত করার পরিকল্পনাও করেছেন। খবর গিজম্যাগ-এর।

অস্ট্রেলিয়ায় ২৫ নভেম্বর শুরু হচ্ছে সিডনি মোটরসাইকেল অ্যান্ড স্কুটার শো। এ আয়োজন উপলক্ষে অস্ট্রেলিয়ার ইন্ডাস্ট্রিয়াল ডিজাইনের শিক্ষার্থী ডিন বেনস্টেড বায়ুচালিত মোটরসাইকেল তৈরি করেছেন।

বেনস্টেডের তৈরি প্রোটোটাইপ মোটরসাইকেলটির নাম ‘০২ পারসুইট’। এ মোটরসাইকেলটির শক্তি যোগায় কমপ্রেসড এয়ার।

বেনস্টেডের ২৫০ সিসির এ মোটরসাইকেলটিতে ব্যবহার করা হয়েছে ডাইপেট্রো এয়ার ইঞ্জিন। মোটরবাইকটি পরীক্ষামূলক পর্যায়ে ঘন্টায় ৬২ মাইল গতি তুলতে পারলেও উদ্ভাবকের আশা উন্নয়ন ঘটানো গেলে এটি আরো দ্রুত গতি পাবে।

এ মোটরসাইকেলটির পার্টস তৈরির আগে তিনি বিশেষভাবে ডিজাইন করে নিয়েছিলেন এবং পরে স্থানীয় প্রতিষ্ঠানের কাছ থেকে যন্ত্রাংশ সেট করে নেন। পরবর্তী প্রটোটাইপটিকে তিনি হেভি ডিউটি মাউন্টেন বাইক হিসেবে তৈরি করার পরিকল্পনা করেছেন।




বিডিনিউজটোয়েন্টিফোরডটকম/এমএইচ/এইচবি/এইচআর/নভেম্বর ০৩/১১

</doc>
<doc>

বিএমডাব্লিউ'র নতুন বৈদ্যুতিক বাইক

চলতি মাসেই ফ্রাঙ্কফুর্টে শুরু হচ্ছে বিশ্বের বৃহত্তম মোটর শো ইন্টারন্যাশনাল অটোমোবিল আস্টেলাং। এ আয়োজনকে সামনে রেখেই গাড়ি নির্মাতা প্রতিষ্ঠান বিএমডাব্ল্রিউ মটোরাড এবং প্রতিষ্ঠানটির সিস্টার ব্র্যান্ড হাস্কভারনা নতুন ধরনের বৈদ্যুতিক মোটরসাইকেল তৈরির পরিকল্পনা করেছে। খবর গিজম্যাগ-এর।

বৈদ্যুতিক মোটরসাইকেল-এর নতুন নকশা তৈরি করছে বিএমডাব্লিউ এমন খবর চাউর হলেও এ বিষয়ে বিস্তারিত কিছু বলতে আপতত মুখ বন্ধই রেখেছে প্রতিষ্ঠানটি।

বিএমডাব্লিউ-এর সিস্টার ব্র্যান্ড হাস্কভারনা নতুন বৈদ্যুতিক মোটর সাইকেল তৈরি বিষয়ে জানিয়েছে, এ মোটর সাইকেল হবে ই-মোবিলিটি বিএমডাব্লিউ মটোরাড ডিজাইনের এবং এটি সম্পূর্ণ নতুন আইডিয়া।

তরুণদের কথা মাথায় রেখেই এ মোটর সাইকেল নকশা করার কথা বলেছে প্রতিষ্ঠানটি। এটি দেখতে কেমন হবে সে বিষয়ে দুটি নকশা দেখিয়েছে তারা। এর মধ্যে একটি হচ্ছে হাস্কভারনার নকশা করা ইলেকট্রিক মটোরাড এবং আরেকটি বিএমডাব্লিউ-এর নকশা করা ম্যাক্সি স্কুটার।

১৩ সেপ্টেম্বর প্রেস কনফারেন্সে এ  বিষয়ে বিস্তারিত জানাবে বিএমডাব্লিউ।


বিডিনিউজটোয়েন্টিফোরডটকম/এমএইচ/এইচবি/এইচআর/সেপ্টেম্বর ০৫/১১

</doc>
<doc>
'জুম'-এর পর মটোরোলা আনছে 'জিবোর্ড'

মার্কিন ওয়্যারলেস জায়ান্ট মটোরোলা নতুন ব্র্যান্ডের দুটি ট্যাবলেট কম্পিউটার তৈরি করছে বলেই তথ্য ফাঁস হয়েছে। খবর সিনেট-এর।

বর্তমানে বাজারে মটোরোলার তৈরি ‘জুম’ ট্যাবলেট রয়েছে। এবার মটোরোলার তৈরি রেজর ব্র্যান্ডের স্মার্টফোন থেকে উৎসাহ নিয়ে ‘জিবোর্ড’ নামে দুটি ট্যাবলেট তৈরি করছে বলেই তথ্য ফাঁস হয়েছে।

গুগলের অ্যান্ড্রয়েড অপারেটিং সিস্টেমচালিত এ দুটি ট্যাবলেটের স্ক্রিন সাইজ হবে ৮ ইঞ্চি এবং ১০ ইঞ্চি। ডুয়াল কোর প্রসেসর এবং এনভিডিয়ার তৈরি টেগ্রা প্রসেসর থাকবে ডিভাইসদুটিতে। গরিলা গ্লাস, ক্যামেরা এবং ১ গিগাবাইট র‌্যামযুক্ত ডিভাইসদুটি দেখতে হবে রেজর স্মার্টফোনের মতো।

ডিভাইসদুটির দাম হতে পারে ৬০০ ডলার এবং ৮০০ ডলার। আগামী বছরই এ ডিভাইসদুটি বাজারে চলে আসতে পারে।

</doc>
<doc>

বিডিনিউজটোয়েন্টিফোরডটকম/এমএইচ/এইচবি/ডিসেম্বর ০৪/১১

</doc>
<doc>

৫ ইঞ্চি পর্দার স্মার্টফোন আনছে লেনোভো

এবার স্মার্টফোন বাজারে পা রাখছে ল্যাপটপ নির্মাতা লেনোভো। লেনেভো কর্তৃপক্ষ ৫ ইঞ্চি স্ক্রিনের একটি স্মার্টফোন তৈরি করছে বলেই খবর রটেছে। খবর ম্যাশএবল-এর।

প্রযুক্তি বিশ্লেষকরা বলছেন, বর্তমানে স্মার্টফোনের বাজারে স্ক্রিনের মাপে বৈচিত্র্য এসেছে। সবাই এখন বড়ো মাপের স্ক্রিনের দিকেই ঝুঁকছে। এদিকে, ট্যাবলেট কম্পিউটারের আকার আবার ছোটো হচ্ছে। এ দুইয়ের মাঝামাঝি আকারের ডিভাইসগুলোই এখন জনপ্রিয়তা পাচ্ছে। তাই লেনোভো ৫ ইঞ্চি মাপের স্মার্টফোন তৈরির পথ বেছে নিয়েছে।

উল্লেখ্য, বর্তমানে বাজারে বড়ো আকারের স্মার্টফোন হিসেবে ৪.৭ ইঞ্চি মাপের এইচটিসি টাইটান এবং ৫.৩ ইঞ্চি মাপের স্যামসাং গ্যালাক্সি নোট স্মার্টফোন দুটি রয়েছে।

লেনোভোর আইডিয়া ট্যাবলেটের ছোটো সংস্করণই হতে পারে ৫ ইঞ্চি মাপের এ ডিভাইসটি। এতে অপারেটিং সিস্টেম হিসেবে গুগল অ্যান্ড্রয়েডের সাম্প্রতিক সংস্করণটিই থাকতে পারে।

২০১২ সালের সিইএস মেলায় এ স্মার্টফোনটির ঘোষণা দিতে পারে লেনোভো কর্তৃপক্ষ।



বিডিনিউজটোয়েন্টিফোরডটকম/এমএইচ/এইচবি/নভেম্বর ২৩/১১

</doc>
<doc>

আসছে ৮.৯ ইঞ্চির কিন্ডল ফায়ার

অনলাইন রিটেইল জায়ান্ট অ্যামাজন কিন্ডল ফায়ার ট্যাবলেটের নতুন সংস্করণের আনছে বলেই খবর রটেছে। নতুন সংস্করণের এ ডিভাইসটির পর্দাম মাপ হবে ৮.৯ ইঞ্চি। বাজারে ৮.৯ ইঞ্চির ট্যাবলেট হিসেবে এটিই হবে প্রথম। খবর সিনেট-এর।

৭ ইঞ্চি মাপের কিন্ডল ফায়ারের পরবর্তী সংস্করণ হিসেবে অ্যামাজন ১০.১ ইঞ্চি মাপের নতুন ট্যাবলেট আনতে পারে বলেই খবর রটেছিলো। কিন্তু ট্যাবলেট বিপননকারীরা নাকি বাজারে থাকা ৯.৭ এবং ১০.১ ইঞ্চি মাপের ট্যাবলেটের আধিক্য থাকায় নতুন সংস্করণের মাপে ভিন্নতা চেয়েছে। তাই, অ্যামাজন কিন্ডল ফায়ারের পরবর্তী সংস্করণ হিসেবে ৮.৯ ইঞ্চি মাপের ট্যাবলেটই তৈরি করবে।

২০১২ সালের সেপ্টেম্বরে এ ডিভাইসটি বাজারে আসবে।

খবর রটেছে, অ্যামাজন ট্যাবলেট তৈরি করতে তাউওয়ানিজ যন্ত্রাংশ নির্মাতা ফক্সকনকে পাচ্ছে না। কারণ, অ্যাপল-এর পণ্য তৈরি করতে ফক্সকন ইতোমধ্যে বুক হয়ে রয়েছে।

উল্লেখ্য, চলতি বছরের সেপ্টেম্বরে বাজারে এসেছে অ্যামাজনের ৭ ইঞ্চি মাপের কিন্ডল ফায়ার ট্যাবলেট। মাত্র ১৯৯ ডলারের এ ট্যাবলেটি বিক্রিতে অ্যামজন লসও গুনছে। কিন্তু জনপ্রিয়তার কারণে এবার স্মার্টফোন বাজারেও অ্যামাজনের পা পড়ছে বলেই খবর রটেছে।




বিডিনিউজটোয়েন্টিফোরডটকম/এমএইচ/এইচবি/নভেম্বর ২১/১১

</doc>
<doc>

এবারে এলো ভিউসনিকের ৭ ইঞ্চি ট্যাবলেট

বাজারে ক্রমশ ৭ ইঞ্চি ট্যাবলেটের প্রচলন তৈরি হচ্ছে। সে ধারাবাহিকতায় এবার যুক্তরাষ্ট্রের ভোগ্যপণ্য নির্মাতা ভিউসনিক কর্পোরেশন একটি ৭ ইঞ্চি ট্যাবলেট বাজারে আনলো। নতুন এ ট্যাবলেটটির নাম ‘ভিউপ্যাড ৭ই।’ খবর সিনেট-এর।

চলতি মাসেই এ ডিভাইসটি যুক্তরাষ্ট্রের বাজারে পাওয়া যাবে। দাম পড়বে প্রায় ২০০ ডলার।

৭ ইঞ্চি ডিসপ্লের এ ডিভাইসটিতে রয়েছে অ্যান্ড্রয়েড ২.৩ বা জিঞ্জারব্রেড অপারেটিং সিস্টেম। এতে ফিচার হিসেবে রয়েছে থ্রিডি যাকে বলা হচ্ছে হলোগ্রাফিক ভিজুয়াল ইফেক্ট। ১ গিগাহার্টজ প্রসেসর, ৪ গিগাবাইট স্টোরেজ, মাইক্রো-এইচডিএমআই পোর্ট, পেছনে ৩ মেগাপিক্সেল এবং সামনে ০.৩ মেগাপিক্সেল ক্যামেরা, ভিডিও চ্যাট, মাইক্রোএসডি কার্ড স্লট এবং ৩২ গিগাবাইট পর্যন্ত মেমোরি ব্যবহারের সুবিধা রয়েছে।

ডিভাইসটিতে রয়েছে বিল্ট ইন টুইটারসহ বেশকিছু অ্যাপ্লিকেশন। এ ছাড়াও আছে হাইডেফিনেশন টিভি দেখার সুবিধাও।

ভিউসনিকের বিজনেস ডেভেলপমেন্ট বিষয়ক ভাইস প্রেসিডেন্ট মাইকেল হলস্টেন জানিয়েছেন, মোবাইল মাল্টিমিডিয়া‘র ক্ষেত্রে দারুণ অভিজ্ঞতা দেবে ভিউসনিকের ভিউপ্যাড ৭ই।

উল্লেখ্য, সম্প্রতিই ৭ ইঞ্চি মাপের ‘কিন্ডল ফায়ার’ নামের একটি ট্যাবলেট বাজারে এনেছে অ্যামাজন। এ ডিভাইসটির দামও প্রায় ২০০ ডলার।




বিডিনিউজটোয়েন্টিফোরডটকম/এমএইচ/এইচবি/এইচআর/অক্টোবর ২৫/১১

</doc>
<doc>

গ্যালাক্সি ট্যাব ৭.০ প্লাস আসছে নভেম্বরে

কোরিয়ান ইলেকট্রনিক জায়ান্ট স্যামসাং তাদের পোর্টফোলিওতে নতুন একটি ট্যাবলেট যোগ করার ঘোষণা দিয়েছে। নতুন এ ট্যাবলেটটি যোগ হচ্ছে জনপ্রিয় গ্যালাক্সি সিরিজে। ‘গ্যালাক্সি ৭.০ প্লাস’ নামের ডিভাইসটি বাজারে আনার তারিখ এবং ডিভাইসের দামও ঘোষণা করেছে স্যামসাং। খবর সিনেট-এর।

গ্যালাক্সি ট্যাবের নতুন এ সংস্করণটি হবে অ্যান্ড্রয়েড ৩.২ বা হানিকম্বচালিত। ৭ ইঞ্চি ডিসপ্লের এ ডিভাইসটিতে ১.২ গিগাহার্টজ ডুয়াল কোর প্রসেসর, ওয়াইফাই, থ্রিজি, ১৬/৩২ গিগাবাইট স্টোরেজ, ৩২ গিগাবাইট পর্যন্ত মাইক্রোএসডি কার্ড ব্যবহারের সুবিধা রয়েছে। ৩৪৫ গ্রাম ওজনের এ ট্যাবলেটটিতে পেছনের দিকে ৩ মেগাপিক্সেল এবং সামনের দিকে ২ মেগাপিক্সেল ক্যামেরাও থাকছে। এতে আরো রয়েছে ইনফ্রারেড ট্রান্সমিটার যা ইউনিভার্সাল রিমোট কন্ট্রোলার হিসেবেও এ ডিভাইসটি ব্যবহারের সুবিধা দেবে।

১৬ গিগাবাইট স্ট্রোরেজ ক্ষমতার ডিভাইসটি ১৩ নভেম্বর বাজারে আসবে। ডিভাইসটির দাম পড়বে প্রায় ৪০০ ডলার। অ্যামাজন, বেস্ট বাই, ফ্রাই, টাইগার ডিরেক্ট নামের অনলাইন রিটেইলারদের কাছে এ ডিভাইসটি পাওয়া যাবে।

৩২ গিগাবাইট মডেলের ডিভাইসটি কবে নাগাদ বাজারে আসবে সে বিষয়ে এখনও জানায়নি স্যামসাং।



বিডিনিউজটোয়েন্টিফোরডটকম/এমএইচ/এইচবি/অক্টোবর ২৪/১১

</doc>
<doc>
নতুন কমিটি গঠিত হলো বিসিএস-এর

বাংলাদেশ কম্পিউটার সমিতির (বিসিএস) ২০১২-১৩ মেয়াদের কার্যনির্বাহী কমিটির নির্বাচনের পর নতুন কমিটি গঠিত হয়েছে। নতুন কমিটির সভাপতি নির্বাচিত হয়েছেন মো. ফয়েজউল্যাহ খান।

ফয়েজউল্যাহ খান ছাড়া কমিটির অন্য নির্বাচিত সদস্যরা হলেন সহ-সভাপতি মইনুল ইসলাম, মহাসচিব  মো. শাহিদ-উল-মুনীর ও কোষাধ্যক্ষ জাবেদুর রহমান। এ ছাড়াও বিসিএসের পরিচালক পদে আছেন মোস্তাফা জব্বার, এ টি শফিক উদ্দিন আহমেদ ও মুজিবুর রহমান।

১৫ ডিসেম্বর বৃহস্পতিবার বঙ্গবন্ধু আন্তর্জাতিক সম্মেলন কেন্দ্রে এ নির্বাচনের ভোট গ্রহন সম্পন্ন হয়। ওই নির্বাচনে বিজয়ী ৭ জন প্রার্থীর মধ্য ১৭ ডিসেম্বর পদ বন্টন সম্পন্ন হয়। এতে রেওয়াজ অনুসারে বিজয়ী প্রার্থীদের মধ্যে সমঝোতার ভিত্তিতে পদ ঠিক করা হয়েছে।

এই নির্বাচনে সমিতির ৬৮৯ জন ভোটারের মধ্যে ৫৯২ জন ভোট দেন। এই নির্বাচনের সঙ্গে বিসিএসের সাতটি শাখা কমিটির নির্বাচনও সম্পন্ন হয়েছে।



বিডিনিউজটোয়েন্টিফোরডটকম/এমএইচ/এইচবি/ডিসেম্বর ১৮/১১

</doc>
<doc>

উন্নয়ন সম্ভাবনায় শেষ হলো 'ই-এশিয়া ২০১১'

তথ্যপ্রযুক্তি সেক্টরের বড় আয়োজন ‘ই-এশিয়া ২০১১’-এর পর্দা নামলো। তথ্যপ্রযুক্তির উন্নয়ন সম্ভাবনার আভাস দিয়েই তিন দিনের এ আয়োজন শেষ হলো।

১ ডিসেম্বর থেকে শুরু হওয়া ই-এশিয়া ২০১১ সম্মেলনের সমাপনী অনুষ্ঠানে প্রধান অতিথি হিসাবে উপস্থিত ছিলেন রাষ্ট্রপতি জিল্লুর রহমান। এর আগে ১ ডিসেম্বর প্রধানমন্ত্রী শেখ হাসিনা ই-এশিয়া সম্মেলন ২০১১উদ্বোধন করেন।

শেষ দিনে মেলায় উপস্থিত ছিলেন কম্পিউটার চিপ ও প্রসেসর নির্মাতা প্রতিষ্ঠান ইনটেলের ভাইস প্রেসিডেন্ট ও ইন্টেল ওয়ার্ল্ড অ্যাহেড প্রকল্পের প্রধান জন ই-ডেভিস এবং ফ্রিল্যান্স কাজ করার ওয়েবসাইট ওডেস্ক ডটকম’র চিফ অপারেটিং অফিসার ম্যাট কুপার।

এ উপলক্ষ্যে আয়োজিত ‘মিট দ্য টেকনোলজি লিডার’ শিরোনামের সেশনে জন ই-ডেভিসের সাথে কথোপকথনে অংশ নেন শাহজালাল বিজ্ঞান ও প্রযুক্তি বিশ্ববিদ্যালয়ের কম্পিউটার বিজ্ঞান বিভাগের প্রধান ড. মুহম্মদ জাফর ইকবাল। শেষ দিনে অনুষ্ঠিত অন্যান্য সেমিনারের মধ্যে উল্লেখযোগ্য ছিলো ‘বায়োমেট্রিক্স: দ্যা ফিউচার প্রসপেক্টস অফ এশিয়া’, ‘প্রিপেয়ারিং ফর আইপিভি৬’, ‘বিল্ড ইওর ওউন ক্লাউড’।

‘মিট দ্য টেকনোলজি লিডার’-এ বক্তা হিসেবে জন ই-ডেভিস বাংলাদেশের সম্ভাবনাময় প্রযুক্তিখাতের প্রশংসা করেন। এবং আগামীতে ইনটেলের পক্ষ থেকে বাংলাদেশে কাজ করার আশ্বাস দিয়েছেন।

বঙ্গবন্ধু আন্তর্জাতিক সম্মেলন কেন্দ্রে আয়োজিত এ মেলায় তথ্যপ্রযুক্তির নানা বিষয় দেখানো হয়েছিলো। বিভিন্ন দেশ তাদের স্টলে নিজ দেশের প্রযুক্তির ব্যবহার দেখিয়েছে। মেলায় ছিলো ‘দোয়েল’ ল্যাপটপ বিক্রির স্টল। এ ছাড়াও বিভিন্ন প্রযুক্তিপ্রতিষ্ঠানের তৈরি কম্পিউটার, ট্যাবলেট এবং যন্ত্রাংশ নিয়ে এবারের মেলা শুরু থেকেই ছিলো জমজমাট।



বিডিনিউজটোয়েন্টিফোরডটকম/এমএইচ/এইচবি/ডিসেম্বর ০৩/১১

</doc>
<doc>

শুরু হচ্ছে 'বিসিএস আইসিটি ওয়ার্ল্ড ২০১১'

২১ নভেম্বর সোমবার থেকে বঙ্গবন্ধু আন্তর্জাতিক সম্মেলন কেন্দ্রে শুরু হচ্ছে পাঁচ দিনব্যাপী কম্পিউটার মেলা ‘বিসিএস আইসিটি ওয়ার্ল্ড ২০১১’। এ মেলার আয়োজন করেছে বাংলাদেশ কম্পিউটার সমিতি (বিসিএস)।

এবারের মেলায় ৫০টি প্রতিষ্ঠান প্রযুক্তিপণ্য প্রদর্শন করবে। মেলায় থাকছে ডিজিটাল চিত্রাঙ্কন প্রতিযোগিতা, বিভিন্ন বিষয়ভিত্তিক সেমিনার, বিনা মূল্যে ইন্টারনেট ও গেম খেলার সুযোগ। মেলায় প্রবেশ টিকিটের ওপর থাকছে র‌্যাফল ড্রয়ের মাধ্যমে ল্যাপটপসহ বিভিন্ন পুরস্কার।

প্রতিদিন সকাল ১০টা থেকে রাত ৮টা পর্যন্ত এ মেলা চলবে। মেলায় প্রবেশমূল্য ২০ টাকা।



বিডিনিউজটোয়েন্টিফোরডটকম/এমএইচ/এইচবি/নভেম্বর ২০/১১

</doc>
<doc>
শুরু হচ্ছে 'গণপ্রকৌশল দিবস ২০১১' কর্মসূচী

৮ নভেম্বর দেশব্যাপী উদযাপিত হবে ‘গণপ্রকৌশল দিবস ২০১১’ এবং ইনস্টিটিউশন অফ ডিপ্লোমা ইঞ্জিনিয়ার্স, বাংলাদেশ (আইডিইবি)’র ৪১তম প্রতিষ্ঠা বার্ষিকী। ‘প্রযুক্তিতে গণমানুষের সমঅধিকার প্রতিষ্ঠার’ প্রতিপাদ্যে  ১ নভেম্বর ঢাকার কাকরাইলে আইডিইবি ভবনে এক সংবাদ সম্মেলনে গণপ্রকৌশল দিবসের পক্ষকালব্যাপী কর্মসূচি ঘোষণা করেছে আইডিইবি।

সংবাদ সম্মেলনে জাতীয় গুরুত্বপূর্ণ ১১টি সুপারিশ বাস্তবায়নের জন্য সরকারের প্রতি আহ্বান জানানো হয়েছে। এর মধ্যে অন্যতম হচ্ছে বিজ্ঞান ও প্রযুক্তিমনস্ক জাতি গঠনে স্কুল ও কলেজ পর্যায়ের সাধারণ শিক্ষাকে পর্যায়ক্রমে ভোকেশনালাইজ করে নবপ্রজন্মের জ্ঞান ও দক্ষতা বৃদ্ধির পরিকল্পনা গ্রহণ,  নতুন শিক্ষানীতি অনুযায়ী প্রাথমিক শিক্ষা পর্যায়ে (৮ম শ্রেণী) শিক্ষা কারিকুলামে ২/১টি কারিগরি ও তথ্য প্রযুক্তি বিষয় অন্তর্ভুক্ত করা।

সংবাদ সম্মেলনে প্রযুক্তিতে গণমানুষের সমঅধিকার প্রতিষ্ঠায় প্রতিবছর ৮ নভেম্বর গণপ্রকৌশল দিবস রাষ্ট্রীয়ভাবে পালন এবং জাতিসংঘের উদ্যোগে বিশ্ব গণপ্রকৌশল দিবস পালন করার জন্য আন্দোলন গড়ে তোলার কথাও জানানো হয়েছে।

</doc>
<doc>

চালু হলো 'ইউল্যাব রেডিও ক্যাম্পবাজ'

ইউনিভার্সিটি অফ লিবারেল আর্টস বাংলাদেশ-ইউল্যাবে চালু হলো কমিউনিটি রেডিও ‘ইউল্যাব রেডিও ক্যাম্পবাজ’। বিশ্ববিদ্যালয়ের মিডিয়া স্টাডিজ অ্যান্ড জার্নালিজম বা এমএসজে বিভাগ থেকে এই রেডিও পরিচালিত হবে।

১৬ অক্টোবর সকালে বিশ্ববিদ্যালয়ের ধানমণ্ডি ক্যাম্পাসে রেডিও ক্যাম্পবাজের আনুষ্ঠানিক উদ্বোধন করেন ইউনিভার্সিটির ভারপ্রাপ্ত উপাচার্য অধ্যাপক ইমরান রহমান।

ইউল্যাব রেডিও ক্যাম্পবাজ সপ্তাহে ৪ দিন সকাল ১০টা থেকে দুপুর ১টা পর্যন্ত সরাসরি অনুষ্ঠান প্রচার করবে। অনুষ্ঠানমালায় থাকছে গান, আবৃত্তি, নাটক, কুইজ ও ম্যাগাজিন অনুষ্ঠান। এছাড়াও থাকছে দেশ-বিদেশের সর্বশেষ সংবাদ ও ক্যাম্পাস নিউজ।
</doc>
<doc>
ফেসবুকনির্ভর সাইটগুলো

সোশ্যাল নেটওয়ার্কিং জায়ান্ট ফেসবুকনির্ভর অনেক সাইট তৈরি করছেন ওয়েব ডেভেলপাররা। ওয়েব প্রোগ্রাম,অ্যাপ্লিকেশন,গেমস ছাড়াও ফেসবুকের আইডিয়ানির্ভর অনেক সাইটের দেখা মেলে ইন্টারনেটে। ফেসবুক ব্যবহারকে আরো সহজ এবং মজাদার করতেই এসব ওয়েবসাইটগুলো তৈরি হয়। যদিও এসব ওয়েবসাইটের কোনোটাই ফেসবুকের সঙ্গে সম্পর্কযুক্ত নয়  তবুও ফেসবুক পুঁজি করেই এগুলো তরতর করে এগিয়ে চলেছে। এমনকি কিছু সাইট আবার ফেসবুকের নামও নিজের সঙ্গে জুড়ে নিয়েছে।

Howdoifacebook.com
নতুন ফেসবুক ব্যবহারকারীর জন্যই এ সাইটটি। ফেসবুক বিষয়ে মনে যতো প্রশ্ন ওঠে তার তাবৎ উত্তর রয়েছে সাইটটিতে। ফেসবুক বিষয়ক সমস্যার সমাধান নিয়েই তৈরি করা হয়েছে

www.howdoifacebook.com সাইটটি। ফেসবুকের নিজস্ব সমস্যার সমাধান নিয়ে HELP সেকশন থাকলেও এ সাইটে সবকিছু খুব সহজভাবে ব্যাখা করা হয়েছে। ফেসবুকে ব্যবহৃত বিভিন্ন শব্দের অর্থ ও এর ব্যবহার, ফেসবুক বিষয়ক বিভিন্ন প্রশ্ন ও উত্তর সাইটটিতে পাওয়া যাবে।

Reface.me
কেবল ফেসবুকনির্ভর একটি ব্লগ হলো www.reface.me। ফেসবুক স্ট্যাটাস আপডেট, প্রোফাইল, ফেসবুক গ্রুপ ও পেজ,ফটো-ভিডিও, গেমস, অ্যাপ্লিকেশন, ফেসবুকোলজি ইত্যাদি বিভিন্ন ক্যাটেগরিতে সাজানো হয়েছে ব্লগটিকে। এতে রয়েছে ফেসবুক ব্যবহারের গাইডলাইন এবং ফেসবুক সম্পর্কিত বিভিন্ন টিপস সুবিধাও।

Facebookcraze.com
ফেসবুক নিয়ে আরেকটি সুন্দর ব্লগ হলো www.facebookcraze.com। ফেসবুকের মজার স্ট্যাটাস আপডেট, ফেসবুক বন্ধুদের ট্যাগ করার জন্য মজার মজার ফটো ইফেক্ট এবং বিভিন্ন ফেসবুক গেমসের রিভিউ নিয়ে সাজানো হয়েছে সাইটটিকে। প্রায় একই ধরনের আরেকটি ব্লগ www.facebookflow.com। এখানেও ফেসবুকের বিভিন্ন খবরা-খবর, বিভিন্ন ফেসবুক অ্যাপ্লিকেশন, গেমস ও পেজের রিভিউ ইত্যাদি বিষয়ে তথ্য মিলবে।

Allfacebook.com
ফেসবুককে নিয়ে বিশ্লেষণধর্মী একটি ওয়েবসাইট www.allfacebook.com। ফেসবুকের সর্বশেষ খবরাখবর, ফেসবুক পেজগুলোর মধ্যে কোনগুলোর অবস্থান সবার ওপরে, সপ্তাহের সেরা ফেসবুক অ্যাপ্লিকেশন ও গেমসের তালিকা ইত্যাদি নিয়ে  সাজানো হয়েছে ওয়েবসাইটটি।

Facemoods.com
স্মাইলি, ইমোটিকনস, অ্যানিমেশন যারা ফেসবুক স্ট্যাটাস, চ্যাট বা ওয়ালে এসব যুক্ত করতে চান তাদের জন্য www.facemoods.com  । সাইটটি থেকে স্মাইলি কিংবা ইমোটিকনস ব্যবহারের ছোট্ট সফটওয়্যারটি ডাউনলোড করে পিসি বা ল্যাপটপে ইনস্টল করলেই কাজ হবে।

Facebookvideodown.com
ফেসবুক ভিডিও ডাউনলোড করার কাজ করে www.facebookvideodown.com   সাইটটি। পিসিতে কোনো সফটওয়্যার বা অ্যাপ্লিকেশনের ব্যবহার ছাড়াই সহজেই ডাউনলোডের কাজটি করা যায় সাইটটি থেকে।

Privacydefender.net
ফেসবুকে প্রাইভেসি সেটিং সমাধান দিতেই আছে www.privacydefender.net   সাইটটি। এ সাইটের একটি অ্যাপ্লিকেশন ব্যবহার করে সহজেই ফেসবুকের প্রাইভেসি সেট করা যায়।

Insidefacebook.com
ফেসবুক অ্যাপ্লিকেশন ডেভেলপার, প্রোগ্রামার এবং মার্কেটারসদের জন্য ওয়েবসাইটটির নাম Insidefacebook.com



বিডিনিউজটোয়েন্টিফোরডটকম/তানজিল/এমএইচ/এইচবি/এইচআর/অক্টোবর ১৭/১১

</doc>
<doc>

সোশাল নেটওয়ার্কিং সাইটের লিংক

সার্চ জায়ান্ট গুগল সোশাল নেটওয়ার্কিং সাইট হিসেবে সম্প্রতি চালু করেছে ‘গুগল প্লাস’। এ সাইটটি ব্যবহার করে ফেসুবকের মতোই সবার সঙ্গে যোগাযোগ রাখা যায়। মাত্র ৩ সপ্তাহ না পেরোতেই ২ কোটি ব্যবহারকারির মাইলফলক ছুঁয়েছে গুগল প্লাস।

৭ জুলাই থেকে গুগল প্লাস অনলাইনে এলেও এখনো এটি পরীক্ষামূলক পর্যায়ে আছে। গুগলের তৈরি ওয়েভ, অরকুট এবং গুগল বাজ ব্যর্থ হলেও গুগল প্লাস দাঁড়িয়ে যাবে বলেই বিশ্লেষকরা মনে করছেন।

গুগল প্লাসের সবচেয়ে বড় সুবিধা হচ্ছে এটা জিমেইল থেকে সরাসরি ব্যবহার করা যায়, ফলে নতুন করে নাম, পাসওয়ার্ড দিয়ে এটায় ঢুকতে (লগ-ইন) হয় না। সাইটির মজার বিষয় হচ্ছে ছবি শেয়ারিং। এছাড়াও সার্কেল, হ্যাংআউট, স্পার্কস-এর মতো নতুন ধারণা রয়েছে।

গুগল প্লাসের ঠিকনা হচ্ছে https://plus.google.com

গুগল প্লাস ছাড়াও আরো দুটি জনপ্রিয় সোশাল নেটওয়ার্কিং সাইট হচ্ছে-

http://www.facebook.com/  (ফেসবুক)
http://twitter.com/  (টুইটার)



বিডিনিউজটোয়েন্টিফোরডটকম/এমএইচ/এইচবি/জুলাই ২৪/১১

</doc>
<doc>

বাংলা ব্লগের লিংক

ইন্টারনেট ডায়েরি লেখার ধারণা ‘ওয়েব লগ‘ থেকে ব্লগের ধারণার জন্ম। বিশ্বে প্রতিদিন বাড়ছে ব্লগের সংখ্যা। ব্লগে লেখার মাধ্যমে নিজের চিন্তা এবং লেখনীকে তুলে ধরা যায়। অনলাইনে লেখালেখির প্ল্যাটফর্ম হিসেবে ধরা হয় ব্লগকে। ‘ব্লগ’ শব্দটি এসেছে ইংরেজি ‘ওয়েবলগ’ শব্দটি থেকে।

‘ওয়েবলগ’ শব্দটি সর্বপ্রথম ব্যবহার করা হয় ১৯৯৭ সালের ১৭ ডিসেম্বর। শব্দটি প্রথম ব্যবহার করেছিলেন যুক্তরাষ্ট্রের নাগরিক জন বার্জার। এর ঠিক দু’বছর পর ১৯৯৯ সালের এপ্রিল এবং মে মাসের মাঝামাঝি সময়ে পিটার মহোলজ নামে এক ব্যাক্তি ওয়েবলগ শব্দটিকে ভেঙ্গে দু’ভাগ করেন- ‘উই’ এবং ‘ব্লগ’ হিসেবে। এর পরই সারাবিশ্বব্যাপী ব্লগ জনপ্রিয় হতে শুরু করে। তবে মাঝামাঝি সময়ে আরেকটি উল্লেখযোগ্য ঘটনা ঘটে। অনলাইনে দিনলিপি লেখার সুবিধা নিয়ে যাত্রা শুরু করে ‘ওপেন ডায়েরি’ যা ছিলো অনেকটা এখনকার ব্লগের মতোই।

সম্প্রতি বিভিন্ন সংবাদমাধ্যম নিজস্বভাবেই ব্লগ নিয়ে এসেছে। ব্লগে এখন অনেক রথী-মহারথীরাও লিখছেন। ব্লগের মাধ্যমে সার্চ জায়ান্ট গুগল থেকে শুরু করে প্রযুক্তিবিশ্বের অনেক তথ্যই জানিয়ে দেয়া হয়।

ব্যক্তিগত চিন্তা-চেতনার পাশে ব্লগ হয়ে ওঠছে সংবাদমাধ্যমের ভূমিকাতেও। ইন্টারনেট সংযোগ এবং মনের ভাষা প্রকাশের ইচ্ছা থাকলেই ব্লগ লেখা যায়। ইংরেজি ব্লগের পাশাপাশি বাংলায়ও ব্লগ লেখা শুরু হয়েছে।

বিডিনিউজটোয়েন্টিফোরডটকম সম্প্রতি একটি সিটিজেন জার্নালিজমভিত্তিক ব্লগ চালু করেছে। এই ব্লগের মাধ্যমেই সিটিজেন জার্নালিজমভিত্তিক বিভিন্ন ব্লগ লেখা যাবে। ব্লগটির ঠিকানা:blog.bdnews24.com

বাংলা ভাষায় বর্তমানে প্রচলিত ব্লগগুলো মুলত কমিউনিটি ব্লগ। প্রতিটি ব্লগেই রেজিস্ট্রেশন করে কয়েকটি ধাপ পেরোতে হয়। তারপর নিয়ম-নীতি মেনে লেখা যায়। এমন কয়েকটি কমিউনিটি ব্লগের ঠিকানা-

সামহয়্যারইন ব্লগ    http://www.somewhereinblog.net)
সচলায়তন    http://www.sachalayatan.com/)
ক্যাডেটকলেজ ব্লগ    http://www.cadetcollegeblog.com/)
আমার ব্লগ    http://www.amarblog.com/)
চতুর্মাত্রিক’    http://www.choturmatrik.com/)
নাগরিক ব্লগ    http://www.nagorikblog.com/)
বিবর্তন বাংলা    http://bn.biborton.com/)
মুক্তমনা বাংলা ব্লগ    http://mukto-mona.com/banga_blog/)


বিডিনিউজটোয়েন্টিফোরডটকম/এমএইচ/এইচবি/এইচআর/এপ্রিল ০৭/১১

</doc>
<doc>

টুইটারের জন্য ৪ টি লিংক

Twitter1116

মাইক্রোব্লগিং কমিউনিটি টুইটার বর্তমান বিশ্বের অন্যতম দ্রুত যোগাযোগ মাধ্যম। কিছু কিছু পরিসংখ্যানের হিসেবে, জনপ্রিয়তার দিক দিয়ে ফেসবুকের পরেই এর স্থান। শুধু প্রযুক্তির সঙ্গে জড়িত ব্যক্তিরাই নন, বরং সর্বস্তরের মানুষের মধ্যেই টুইটারের প্রতি অন্যরকম একটি ঝোঁক রয়েছে। শুরুর দিকে টুইটার ব্যবহার করা হতো ব্যবহারকারীর ব্যক্তিগত আপডেট বন্ধু-বান্ধব ও অন্যান্য অনুসারীদের (টুইটারের ভাষায় ফলোয়ার) জানানোর জন্য। তবে ধীরে ধীরে এই ট্রেন্ডের পরিবর্তন ঘটতে থাকে। টুইটার নিজেও ‘আপনি কী করছেন’ প্রশ্নটি বদলে ফেলে সেখানে লেখে ‘এখন কী ঘটছে’। অর্থাৎ, সংবাদ সবার আগে ছড়ানোর জন্যও অন্যতম একটি প্লাটফর্ম হচ্ছে টুইটার।

বেশিরভাগ ক্ষেত্রেই ব্যক্তিগত আপডেট জানানোর জন্য টুইটার ব্যবহার করা হলেও দেখা গেছে যে, ২০০৮ সাল থেকে অধিকাংশ ব্রেকিং নিউজগুলো প্রথম প্রকাশিত হয়েছে কোনো না কোনো টুইটার একাউন্ট থেকেই। মানুষ ঘটনাস্থলে থাকা অবস্থাতেই টুইটারের মাধ্যমে সবাইকে তা জানিয়ে দিতে শুরু করে। ঠিক এভাবেই টুইটারের জনপ্রিয়তার পাল্লা ভারী হতে থাকে। দিনে দিনে টুইটার এখন এমন একটি পর্যায়ে চলে এসেছে যে, বড় বড় প্রতিষ্ঠান থেকে শুরু করে প্রায় প্রতিটি ওয়েবসাইট, সংগঠন, এমনকি হাই-প্রোফাইল ব্যক্তিত্ব যেমন সেলিব্রেটি, প্রযুক্তিবিদ প্রায় সবাইই টুইটার ব্যবহার করা শুরু করেছেন। সফটওয়্যার জায়ান্ট মাইক্রোসফটের প্রধান বিল গেটসও সম্প্রতি যোগ দিয়েছেন টুইটারে। এছাড়া গুগলের প্রতিটি সেবার জন্য আলাদা আলাদা টুইটার একাউন্ট রয়েছে।

তুমুল জনপ্রিয় এই টুইটারকে সমৃদ্ধ করতে তৈরি হয়েছে প্রচুর থার্ড-পার্টি অ্যাপ্লিকেশন যেগুলো আপনার টুইটার ব্যবহারকে করে তুলবে আরো দ্রুত, সহজ ও সমৃদ্ধ। তেমনই কিছু অ্যাপ্লিকেশনের কথা জানানো হচ্ছে।

টুইটলেটার

আপনি যদি ব্যস্ততার জন্য টুইটারে নিয়মিত ঢুকতে না পারেন, তাহলে টুইটলেটার আপনার জন্যই। টুইটলেটার টুইটারে আপনার অধিকাংশ কার্যক্রমকেই স্বয়ংক্রিয় করে দেবে। অর্থাৎ, আপনি আগে থেকেই টুইটলেটারকে জানিয়ে রাখতে পারবেন কী করতে হবে। টুইটলেটার আপনার হয়ে সেসব কাজ করে দেবে।

টুইটলেটার যেসব সুবিধাগুলো দিয়ে থাকে তার মধ্যে অন্যতম হলো শিডিউল টুইট। এর মাধ্যমে আপনি একটি টুইট লিখে তা ভবিষ্যতে অর্থাৎ কবে এবং কখন প্রকাশিত হবে তা নির্ধারণ করে দিতে পারেন। এর ফলে, আপনি যদি যথাসময়ে টুইটারে ঢুকতে না পারেন অথবা ভুলেই যান, টুইটলেটার আপনার হয়ে কাজটি করে দেবে।

এছাড়াও টুইটলেটারের মাধ্যমে যখনই কেউ আপনাকে ফলো করতে শুরু করবেন, আপনি তাকে স্বয়ংক্রিয়ভাবে ফলো করতে পারবেন। নিজে বারবার ফলো করা শুরু করতে হবে না। পাশাপাশি নতুন ফলোয়ারদের স্বাগতম জানিয়ে ডাইরেক্ট মেসেজ (ডিএম) স্বয়ংক্রিয়ভাবে পাঠানোর ব্যবস্থাও রয়েছে টুইটলেটারের। শুধু তাই নয়, কেউ যদি আপনাকে ফলো করা বন্ধ করে দেয়, টুইটলেটারের মাধ্যমে আপনিও স্বয়ংক্রিয়ভাবে তাকে ফলো করা বন্ধ করতে পারবেন।

তবে সেবাটি ব্যবহার করতে আপনার টুইটার একাউন্টের প্রবেশাধিকার দিতে হবে টুইটলেটারকে। বিস্তারিত জানতে এবং সেবাটি উপভোগ করতে ভিজিট করুন টুইটলেটার : http://www.tweetlater.com ।

স্পন্সর্ড টুইটস

প্রচুর সংখ্যক হিউম্যান ফলোয়ার পেলে টুইটার থেকে দু’চার পয়সা আয় করাও সম্ভব। অনেকেই টুইটার থেকে প্রতিমাসে কিছু পরিমাণ টাকা আয় করে নিচ্ছেন। এর জন্য আপনাকে ব্যবহার করতে হবে তৃতীয়পক্ষের অ্যাপ্লিকেশন।

স্পন্সর্ড টুইটস তেমনই একটি অ্যাপ্লিকেশন। এর মাধ্যমে আপনি আপনার টুইটার একাউন্টের মাধ্যমে বিজ্ঞাপন প্রদর্শনের অনুমতি দিতে পারেন। এরপর স্পন্সর্ড টুইটস আপনার একাউন্ট তাদের ডাটাবেজে সংরক্ষণ করে রাখবে। বিভিন্ন বিজ্ঞাপনদাতারা আপনার একাউন্ট ও এ সম্পর্কিত যাবতীয় তথ্য দেখতে পাবেন। যদি তাদের পছন্দ হয়, তাহলে আপনি তাদের কাছ থেকে অফার পাবেন। অফার গ্রহণ করলে আপনার একাউন্ট থেকে তাদের বিজ্ঞাপন প্রকাশ করা হবে এবং বিনিময়ে আপনি টাকা পাবেন।
উল্লেখ্য, টাকা দেয়ার স্কিম বিভিন্ন ধরনের হয়ে থাকে। কেউ কেউ আপনাকে প্রকাশ করার জন্যই টাকা দেবে। কেউ আবার প্রতি কিকের বিনিময়ে টাকা দিয়ে থাকে। তবে স্পন্সর্ড টুইটসের সুবিধা হলো এই যে, এটি আপনাকে একটি ফ্যাট রেট নির্ধারণের সুযোগ দেবে যার ফলে আপনি বিজ্ঞাপন প্রকাশ হলেই টাকা পাবেন। তবে কয়েক হাজার ফলোয়ার না থাকলে এই রেট এক ডলারের বেশি রাখা ঠিক নয়।

সেবাটি ব্যবহার করতে আপনার টুইটার একাউন্টের প্রবেশাধিকার দিতে হবে স্পন্সর্ড টুইটসকে। এছাড়াও প্রতিবার লগইন করার সময় টুইটারের ইউজারনেম ও পাসওয়ার্ডই ব্যবহার করতে হবে। ঠিকানা: http://www.sponsoredtweets.com ।

ফার্স্ট ফলোয়ার

কয়েকশ’ বা কয়েক হাজারেরও বেশি ফলোয়ার পেলে আপনার হয়তো জানতে ইচ্ছে হতে পারে টুইটারে আপনাকে সর্বপ্রথম কে ফলো করতে শুরু করেছিলেন। ফার্স্ট ফলোয়ার আপনার হয়ে সেই কাজটি করে দেবে। ফার্স্ট ফলোয়ারের ওয়েবসাইটে গিয়ে আপনার টুইটার ইউজারনেম লিখে এন্টার প্রেস করলেই আপনি দেখতে পাবেন আপনার প্রথম ফলোয়ারের নাম।
উল্লেখ্য, এই পদ্ধতিতে আপনি যে কোনো টুইটার একাউন্টের প্রথম ফলোয়ার কে তা জানতে পারবেন। ফার্স্ট ফলোয়ার ওয়েবসাইটের ঠিকানাঃ http://www.firstfollower.com

আনফলো অল

টুইটার ব্যবহারের সময় আপনি হয়তো লক্ষ্য করবেন যে, অনেক ফলোয়ারই বট। অর্থাৎ, কোনো মানুষ নয়, বরং কম্পিউটারাইজড একাউন্ট যেখান থেকে সবসময় বিভিন্ন সাইটের লিংক আপডেট করা হয়। এভাবে হয়তো একসময় আপনার ফলোয়ারদের সিংহভাগই এসব বট হতে পারে। তখন আপনি হয়তো আলাদাভাবে প্রতিটি একাউন্টকে আনফলো (অনুসরণ বন্ধ করা) করতে পারবেন না।

সেই মুহুর্তেই কাজে আসবে আনফলো অল। সবগুলো বট আপনার একাউন্ট থেকে মুছে ফেলতে অথবা অন্য কোনো কারণে ‘শুরু থেকে শুরু করতে’ আপনি সবাইকে ফলো করা বন্ধ করতে পারেন। এর জন্য আনফলো অল সাইটে গিয়ে আপনার টুইটার ব্যবহারকারী নাম এবং পাসওয়ার্ড দিয়ে আনফলো অল বাটনে কিক করুন।
তবে কাজটি করার আগে সতর্ক থাকুন। কেননা, একবার সবাইকে আনফলো করলে তা পুনরায় ফলো করা যাবে না। আনফলো অল সাইটের ঠিকানাঃ http://www.unfollowall.com ।

এগুলো ছাড়াও আরো অনেক টুইটার তৃতীয়পক্ষ অ্যাপ্লিকেশন রয়েছে যেগুলো ব্যবহার করে আপনি আপনার টুইটার ব্যবহারে নতুন অভিজ্ঞতা নিতে পারেন। তবে, বিশ্বস্ত নয় এমন কোনো অ্যাপ্লিকেশনকে আপনার একাউন্টে প্রবেশাধিকার দেয়া থেকে বিরত থাকুন। অন্যথায় আপনার একাউন্ট থেকে আজেবাজে স্ট্যাটাস আপডেট করে বসতে পারে সেসব অ্যাপ্লিকেশন।



বিডিনিউজটোয়েন্টিফোরডটকম/সজীব/এইচবি/এইচআর/জানুয়ারি ৩০/১০

</doc>
<doc>

ফেসবুক : নতুন সেটিংসের পয়লা পাঁচ

সম্প্রতি ফেসবুকের সকল প্রাইভেসি সেটিংস আবারো আপডেট করা হয়েছে। জনপ্রিয় এই সোশ্যাল নেটওয়ার্কিং সাইটের আপডেটেড প্রাইভেসিতে যোগ করা হয়েছে বেশকিছু নতুন অপশন। ফেসবুক জানিয়েছে, ব্যক্তিগত তথ্যাদির উপর ব্যবহারকারীর নিয়ন্ত্রণ বাড়াতেই মূলত নতুন অপশনগুলো যোগ করা হয়। তবে প্রাইভেসি সেটিংস আপগ্রেড করার পর থেকেই প্রযুক্তি বিশেষজ্ঞদের সমালোচনার পাত্র হয়ে দাঁড়িয়েছে ফেসবুক। খবর অনলাইন সংবাদ সংস্থা এমএসএনবিসি’র।

সংবাদমাধ্যমটি জানিয়েছে, বিশেষজ্ঞদের মতে, নতুন প্রাইভেসি সেটিংসের ভালো-খারাপ উভয় দিকই রয়েছে। তারা জানিয়েছেন- অবস্থাদৃষ্টে মনে হচ্ছে, ব্যক্তিগত তথ্য এবং পোস্ট সবার সামনে উন্মুক্ত রাখার জন্য ফেসবুক পরোক্ষভাবে ব্যবহারকারীদের উদ্বুদ্ধই করছে।

আসুন, নতুন পরিস্থিতিতে ফেসবুকের নতুন নিরাপত্তা পদ্ধতির গুরুত্বপূর্ণ পাঁচটি দিক জেনে নেয়া যাক।


সার্চ সেটিংস

নতুন সেটিংসে আপনার প্রোফাইল স্বয়ংক্রিয়ভাবে বিভিন্ন সার্চ ইঞ্জিন ও পাবলিক লিস্টিংয়ের অন্তর্ভূক্ত হয়ে যেতে পারে। অনেকেই বলছেন, বিভিন্ন সার্চ ইঞ্জিন ও পাবলিক লিস্টিংয়ে অন্তর্ভূক্ত না হওয়ার অপশন চালু রাখার পরও নতুন প্রাইভেসি সেটিংসের সঙ্গে সঙ্গে তাদের প্রোফাইলও জনসম্মুখে প্রকাশ হয়ে যাচ্ছে; যা ব্যক্তিগত গোপনীয়তার নীতি বিরুদ্ধ।

তবে আপনি চাইলে সার্চ সেটিংস এর পরিবর্তন করতে পারেন। প্রাইভেসি সেটিংস অপশন থেকে ‘অ্যালাউ ইনডেক্সিং’ চেকবক্স থেকে টিক চিহ্ন উঠিয়ে দিলেই আপনার প্রোফাইল বাইরের কেউ খুঁজে পাবে না।


প্রাইভেসি সেটিংসে পাসওয়ার্ড বলয়

ফেসবুক জানিয়েছে, নতুন প্রাইভেসি সেটিংসের আওতায় আপনি প্রাইভেসি সংক্রান্ত যে কোনো কিছু আপডেট করার সময় প্রথমে আপনাকে পাসওয়ার্ড দিতে হবে। অর্থাৎ, আপনি লগইন থাকাকালীন অন্য কেউ যাতে আপনার প্রাইভেসি সেটিংস বদলে দিতে না পারেন, সে জন্যই নিরাপত্তার এই বাড়তি স্তর। এতে করে পুনরায় পাসওয়ার্ড ব্যবহার না করে প্রাইভেসি সেটিংসে কোনো পরিবর্তন আনা যাবে না।

তবে অনলাইন সংবাদ সংস্থা এমএসএনবিসি’র প্রতিবেদক জানিয়েছেন, তিনি বারবার পাসওয়ার্ড দেয়া ছাড়াই প্রাইভেসি সেটিংসে পরিবর্তন করতে পেরেছেন। তিনি আরো জানান, প্রাইভেসি সেটিংসে বিভিন্ন বিষয় কোনোরকম নিরাপত্তা বলয় ছাড়াই তিনি পরিবর্তন করতে পেরেছিলেন। অর্থাৎ, তার বেলায় এভাবে বারবার পাসওয়ার্ড চাওয়া হয়নি।

পরে অবশ্য তিনি জানিয়েছেন যে, প্রাইভেসি আপডেটের প্রায় আধা ঘণ্টা পর পাসওয়ার্ডের এই বাড়তি বলয়টি কার্যকরী হয়। আগে ঘোষণা দিয়ে পরে সুবিধা সক্রিয় করার তীব্র সমালোচনা করেন তিনি।


পাবলিকলি অ্যাভেইলেবল ইনফরমেশন

ফেসবুকের পরিবর্তিত প্রাইভেসি সেটিংসে রয়েছে পাবলিকলি অ্যাভেইলেবল ইনফরমেশন, সংক্ষেপে পিএআই। এর অধীনে আপনার প্রোফাইলের ছবি, আপনি যেসব পেজের ফ্যান সেসব পেজের তালিকা, জেন্ডার, ধর্ম, নেটওয়ার্ক ইত্যাদি তথ্যাদি সবার প্রতি উন্মুক্ত হয়ে যাবে। অর্থাৎ, চাইলেই যে কেউ আপনার সম্পর্কে এসব তথ্য সার্চ ফলাফল পাতা থেকে জানতে পারবেন যতক্ষণ পর্যন্ত আপনি সার্চ পাতায় নিজের প্রোফাইল উন্মুক্ত রাখছেন। প্রকাশিত প্রতিবেদনের বরাতে জানা গেছে, এইসব তথ্য মুছে ফেলার কোনো উপায় নেই বললেই চলে। সার্চ পাতায় নিজেকে দৃশ্যমান রাখতে হলে উপরোক্ত তথ্যগুলোও প্রকাশ করতে হবে; যা ব্যক্তিগত গোপনীয়তার প্রশ্নে খানিকটা অস্বস্তিকরই বটে।

উদাহরণ হিসেবে বলা যায়, আপনি যদি এমন কোনো সামাজিক সংগঠন বা প্রতিষ্ঠানের ফেসবুক পেজের ফ্যান হয়ে থাকেন যার সম্পর্কে আপনার ফেসবুক বন্ধু বা অন্য কাউকে জানাতে চান না, তাহলে নতুন এই পদ্ধতির আওতায় তা সম্ভব নয়। কেননা, সার্চ ফলাফলে আপনি নিজেকে দৃশ্যমান রাখতে গেলে স্বয়ংক্রিয়ভাবেই এসব তথ্য সবার সামনে চলে আসবে, যা ফেসবুকের নতুন এই প্রাইভেসি আপডেট সমালোচিত হওয়ার অন্যতম মূল কারণ।


বিশেষ নিয়ন্ত্রণ সুবিধা

পিএআই ফেসবুক প্রাইভেসির একটি বিতর্কিত দিক হলেও ফেসবুকে আপনার অন্যান্য কর্মকান্ডের উপর আপনি পাচ্ছেন পূর্ণ নিয়ন্ত্রণ। এমনকি আপনি যখন প্রতিবার স্ট্যাটাস আপডেট করেন, তখনই ঠিক করে দিতে পারবেন কে কে এই পোস্ট বা স্ট্যাটাস দেখতে পারবেন এবং কে কে এই পোস্ট দেখতে পারবেন না। একইভাবে আপলোড করা ছবির বেলাতেও আপনি প্রাইভেসি লেভেল নির্দিষ্ট করে দিতে পারবেন।

ফেসবুকের নতুন এই প্রাইভেসি সেটিংস একইসঙ্গে প্রশংসা এবং সমালোচনা দুইই কুড়াচ্ছে। কিছু কিছু আপডেট সত্যিকার অর্থেই ব্যক্তিগত গোপনীয়তা রক্ষায় কার্যকর। অন্যদিকে কিছু ব্যাপার আবার মোটেই সন্তোষজনক নয়।

ফেসবুক প্রাইভেসি আপডেটে ব্যবহারকারীদের তথ্য সবার প্রতি উন্মুক্ত করে দিতে পরোক্ষভাবে আহ্বান করা হয় বলে দাবি করেছেন একাধিক প্রযুক্তিবিদ। তাদের মতে, গুগলের রিয়েল-টাইম সার্চ রেজাল্টের মাধ্যমে বাড়তি হিট পাওয়ার আশায়ই ফেসবুক ব্যবহারকারীদের প্রাইভেসি আপডেট করতে বলছে, যদিও সোজা-সাপ্টা ভাষায় ফেসবুক তেমন কিছু বলেনি। অন্যদিকে অনেক প্রযুক্তিবিদদের ধারণা, ফেসবুক নকল করতে চাচ্ছে টুইটারের আইডিয়া, যা সম্ভব নয় বলেই মনে করেন তারা।


নতুন পেন ড্রাইভ বাজারে

এডেটা ব্র্যান্ডের সি১০৩ মডেলের নতুন পেন ড্রাইভ বাজারে পাওয়া যাচ্ছে। ইউএসবি ৩.০ ইন্টারফেসযুক্ত এই ড্রাইভটির ডেটা আদান-প্রদানের হার সর্বোচ্চ ৯০/১০ এমবিপিএস।

পাতলা ঢাকনাহীন নকশার এই পেন ড্রাইভটিতে রয়েছে স্লাইডিং সুইচ।

পেন ড্রাইভের ৮ ও ১৬ গিগাবাইট মডেলের দাম ১ হাজার এবং ১ হাজার ৬০০ টাকা। পেন ড্রাইভ বাজারে এনেছে গ্লোবাল ব্র্যান্ড।

</doc>
<doc>
প্রতিষ্ঠানটির নাম কি?

প্রতিষ্ঠাতার নাম জেরি ইয়াং এবং ডেভিড ফিলো। প্রতিষ্ঠানের নামকরণ নিয়ে ঝামেলায় পড়ে গিয়েছিলেন প্রতিষ্ঠাতাদ্বয়। শেষতক বিখ্যাত আইরিশ ওপন্যাসিক জোনাথান সুইফট-এর লেখা উপন্যাস ‘গালিভার্স ট্রাভেলস’-এর কাল্পনিক একটি চরিত্রের নামে প্রতিষ্ঠানের নাম রাখেন তারা। বলতে হবে তারা কি নাম রেখেছিলেন তাদের প্রতিষ্ঠানের? নীচের পাঁচটি অপশনের মধ্যে একটি নাকি, অন্যকিছু।

০১.    হুইনিমস
০২.    গুগল
০৩.    মাইক্রোসফট
০৪.    এরিয়েল
০৫.    ইয়াহু!

উত্তর জানিয়ে ইমেইল করুন tech@bdnews24.com  ঠিকানায়। ইমেইলের সাবজেক্ট হিসেবে লিখুন Tech Quiz  আর উত্তরটি জানা না থাকলে চোখ রাখুন বিডিনিউজ২৪ডটকম-এর টেক পাতায়। আগামীতে নতুন একটি কুইজের সঙ্গে থাকবে এ প্রশ্নটির উত্তর।

আগের কুইজটির উত্তর: সাবির ভাটিয়া

হটমেইলের প্রতিষ্ঠাতা কে? কুইজটির অসংখ্য উত্তর পেয়েছি আমরা। অধিকাংশ উত্তরদাতাই সঠিক উত্তর দিয়েছেন। তবে, ভুল উত্তরও এসেছে প্রচুর। কুইজে অংশ নেবার জন্য সবাইকে ধন্যবাদ। প্রথম ১০ জন সঠিক উত্তরদাতা হচ্ছেন মো. আব্দুস সালাম, আসাদুজ্জামান, মেহেদী হাসান, আবদুল্লাহ সুফিয়ান চৌধুরি, মোবাশ্বের হোসেইন চৌধুরি, মো. আলী রেজা, মাহফুজুল কাদির মিঠু, খলিলুর রহমান, অসিত রঞ্জণ পাল, সোহরাব হোসেন।

</doc>
<doc>
নকল পণ্যে হাত পাকান অ্যাপলের নতুন কর্মীরা!

অনলাইন ডেস্ক | তারিখ: ০১-০২-২০১২

অ্যাপল কীভাবে অতি গোপনে তাদের পণ্য তৈরি করে এবং কর্মীদের কাছ থেকে সে তথ্য ফাঁস হওয়া ঠেকায়, সে বিষয়ে তথ্য পাওয়া গেছে সম্প্রতি প্রকাশিত একটি বইয়ে। এ তথ্যটি অ্যাডাম ল্যাসিনস্কি তাঁর সম্প্রতি প্রকাশিত ‘ইনসাইড অ্যাপল: হাউ আমেরিকাস মোস্ট অ্যাডমায়ারড অ্যান্ড সিক্রেটিভ কোম্পানি রিয়েলি ওয়ার্কস’ বইটিতে লিপিবদ্ধ করেছেন। বইটিতে অ্যাপল কর্তৃপক্ষ কীভাবে নতুন কর্মীদের বিশ্বস্ততার পরীক্ষা নেয়, লেখক সে তথ্য তুলে ধরেছেন।
টেক জায়ান্ট অ্যাপল নতুন কর্মীদের প্রথমে নকল পণ্য তৈরির পরীক্ষায় বসায়। যদি সে কর্মী বিশ্বস্ততার সঙ্গে এ পরীক্ষায় উতরে যেতে পারেন, কেবল তখনই অ্যাপলের আসল পণ্য তৈরির কর্মযজ্ঞে সুযোগ পায় সে। ল্যাসিনস্কি তাঁর বইটিতে এমন তথ্য জানিয়েছেন বলেই খবর প্রকাশ করেছে টিওআই।
এদিকে অ্যাপলের এক কর্মীর উদ্ধৃতি দিয়ে বিজনেস ইনসাইডার একটি প্রতিবেদন ছেপেছে। এ প্রতিবেদনেও ল্যাসিনস্কির দেওয়া তথ্যকে সমর্থন করেছে পত্রিকাটি। ইনসাইডারের কাছে অ্যাপলের ওই সাবেক কর্মী বলেছেন, ‘আমার এক বন্ধু যে অ্যাপলে জ্যেষ্ঠ প্রকৌশলী হিসেবে কাজ করত; তার ক্যারিয়ারের প্রথমদিকে সে দীর্ঘদিন ধরে নকল পণ্য তৈরির কাজ করে গেছে। তাকে নয় মাস ধরে সাক্ষাত্কারও দিতে হয়েছে। আর এই নতুন কর্মী হিসেবে বিশ্বস্ততা পরীক্ষা করার এই পুরো প্রক্রিয়াটিই ছিল অ্যাপল কর্তৃপক্ষের নিবিড় ও প্রত্যক্ষ পর্যবেক্ষণের অধীনে।
ফরচুন সাময়িকীর জ্যেষ্ঠ সাংবাদিক অ্যাডাম ল্যাসিনস্কি তাঁর সম্প্রতি প্রকাশিত বইটিতে অ্যাপলের অতি গোপনীয় করপোরেট সংস্কৃতির তথ্য জানানোর পাশাপাশি অ্যাপলের গঠন কাঠামো নিয়েও আলোচনা করেছেন।
</doc>
<doc>
২০২০ নাগাদ ৫০০০ কোটি ইন্টারনেট ডিভাইস!

অনলাইন ডেস্ক | তারিখ: ০১-০২-২০১২

অনলাইন ডেস্ক
২০২০ সাল নাগাদ প্রায় পাঁচ হাজার কোটি ডিভাইসে ইন্টারনেট চালু থাকবে। এখন যত অনলাইন সুবিধাযুক্ত ডিভাইস ব্যবহূত হয়, ২০২০ সাল নাগাদ তা চারগুণ হয়ে যাবে বলেই দাবি করেছে যুক্তরাষ্ট্রের নেটওয়ার্কিং জায়ান্ট সিসকো।
বর্তমানে বিশ্বে এ হাজার ৪০০ কোটি ডিভাইসে ইন্টারনেট সংযোগ রয়েছে। সম্প্রতি সিসকোর বরাতে সংবাদমাধ্যম টেলিগ্রাফ এ তথ্য জানিয়েছে। সিসকো দাবি করেছে, ২০১৫ সালের মধ্যেই ৭০০ কোটিরও বেশি মোবাইল ডিভাইস ব্যবহূত হবে। মোবাইলেও ভিডিও দেখার হার বেড়ে যাবে। ২০১৪ সাল নাগাদ ইন্টারনেট ট্রাফিকও চারগুণ হয়ে যাবে। এ ক্ষেত্রে মোবাইল ফোন এবং ল্যাপটপ গুরুত্বপূর্ণ ভূমিকা পালন করবে।
সিসকোর প্রযুক্তি প্রধান পদ্মশ্রী ওয়ারিওর আশা করছেন, আগামী দশকেই হোম নেটওয়ার্কের গতি বর্তমান সময়ের চেয়ে ২০ গুণ বেশি হবে এবং কর্মীরাও তাঁদের নিজস্ব মোবাইল, ল্যাপটপ নিয়ে কর্মক্ষেত্রে হাজির হতে পারবেন। নিরাপত্তার ক্ষেত্রে কিছুটা সমস্যা থাকলেও কর্মক্ষেত্রে নিজস্ব প্রযুক্তির ব্যবহারে প্রতিষ্ঠানের উত্পাদনও বেড়ে যাবে।
</doc>
<doc>
পদত্যাগ করলেন সনির প্রধান নির্বাহী

অনলাইন ডেস্ক | তারিখ: ০১-০২-২০১২

হাওয়ার্ড স্ট্রিংগার

জাপানি ইলেকট্রনিকস জায়ান্ট সনি করপোরেশনের প্রেসিডেন্ট এবং প্রধান নির্বাহী (সিইও) স্যার হাওয়ার্ড স্ট্রিংগার পদত্যাগ করেছেন। তাঁর জায়গায় আসছেন সনির প্রযুক্তিবিদ কাজো হিরাই। সনি কর্তৃপক্ষ বুধবার তাঁর পদত্যাগের খবর দিয়েছে।

হাওয়ার্ড স্ট্রিংগার প্রেসিডেন্ট এবং সিইও পদ ছাড়লেও চলতি বছরের জুন মাস থেকে তিনি বোর্ড অব ডিরেক্টরসের চেয়ারম্যান হিসেবে দায়িত্ব পালন করবেন। এ বছরের এপ্রিল মাস থেকে সিইও এবং প্রেসিডেন্টের দায়িত্ব বুঝে নেবেন কাজো হিরাই। দায়িত্ব ছাড়ার প্রসঙ্গে হাওয়ার্ড স্ট্রিংগার বলেন, ‘আমি সবদিক থেকেই কাজো কে সাহায্য করতে প্রস্তুত। সে নেতৃত্ব দেওয়ার জন্য তৈরি আর এখনই পরিবর্তনের আসল সময়।’
৫১ বছর বয়সী কাজো হিরাই ১৯৯০ সালে প্লেস্টেশন তৈরিতে গুরুত্বপূর্ণ ভূমিকা রেখেছিলেন। এ ছাড়া পুরো ক্যারিয়ার জুড়ে তিনি সনির ভিডিও গেম, মুভি, মিউজিক এবং অন্যান্য সফটওয়্যার ব্যবসা নিয়ে কাটিয়েছেন।
হিরাই বলেন, ‘স্যার হাওয়ার্ডের গত সাত বছরের তুলনায় সনির জন্য এখন বেশি চ্যালেঞ্জিং সময়। আমরা এখন কঠিন পরিস্থিতির মুখে দাঁড়িয়ে আছি।’
জাপানি এ প্রতিষ্ঠানটি তাদের গেম কনসোল এবং ব্রাভিয়া মডেলের টেলিভিশন বিক্রির ক্ষেত্রে ক্ষতির মুখে পড়ে নাজুক অবস্থায় রয়েছে।
</doc>
<doc>
মিডিয়া হাব হচ্ছে পাওয়ারডিভিডি ১২ আলট্রা

অনলাইন ডেস্ক | তারিখ: ০১-০২-২০১২

পাওয়ারডিভিডি মিডিয়া প্লেয়ার কেবল মুভি চালানোর সফটওয়্যার হিসেবেই থাকছে না। সফটওয়্যারটির নতুন সংস্করণটিকে মিডিয়া হাব হিসেবে রূপ দিয়েছে উইন্ডোজের জন্য মাল্টিমিডিয়া সফটওয়্যার নির্মাতা সাইবারলিংক। পাওয়ার ডিভিডির ‘১২ আলট্রা’ সংস্করণে নতুন বেশ কিছু ফিচার যোগ করেছে সাইবারলিংক। নতুন সংস্করণে যোগ হচ্ছে থ্রিডি প্রযুক্তি এবং উন্নত প্লেব্যাক নিয়ন্ত্রণ ব্যবস্থা। এ ছাড়া থাকছে মিডিয়া নিয়ন্ত্রক বেশ কিছু নতুন টুল।
পাওয়ারডিভিডির নতুন সংস্করণের সুবিধা বিষয়ে প্রযুক্তিবিশেষজ্ঞরা বলছেন, পাওয়ারডিভিডি ১২ আলট্রা সংস্করণে সার্ভার হিসেবে ব্যবহূত হয় ডেস্কটপ পিসি। সব ধরনের কনটেন্টের সার্ভার হিসেবে পিসি ব্যবহারের পাশাপাশি অ্যান্ড্রয়েডচালিত ডিভাইসেও সফটওয়্যারটি চালানো যায়। এ ক্ষেত্রে অ্যান্ড্রয়েড ডিভাইসে ‘পাওয়ারডিভিডি মোবাইল ৪ ফর আলট্রা’ সংস্করণটি থাকতে হবে।
ডিভিডি, ব্লু-রে ডিস্ক এবং বিভিন্ন ফাইল ফরম্যাটের ভিডিওর পাশাপাশি নতুন সংস্করণে যোগ হচ্ছে প্লে লিস্ট ব্যবস্থা। যার সাহায্যে ভিডিও জুম করা যাবে ও টুডিকে থ্রিডিতে রূপান্তরিত করা যাবে। স্ট্রিমিং এবং সিনক্রোনাইজিং ব্যবস্থাও উন্নত হচ্ছে বলেই জানা গেছে।
মিডিয়া হাব হিসেবে বিভিন্ন কনটেন্ট যেমন ভিডিও, মিউজিক, ছবির ক্ষেত্রেও কাজ করবে পাওয়ারডিভিডি ১২ আলট্রা। এতে ফেসবুক, ফ্লিকারের বিভিন্ন ছবি শেয়ার, ডাউনলোড করার অপশনও যোগ হচ্ছে। এর মাধ্যমে নির্দিষ্ট ডিভাইস নির্বাচনের কাজ যেমন কম্পিউটার থেকে চাইলে কোনো ভিডিও অ্যান্ড্রয়েড ডিভাইসে বা অ্যান্ড্রয়েড ডিভাইস থেকে কম্পিউটারে চালানো যাবে। এ ছাড়া এতে থাকছে বিল্ট-ইন মিউজিক স্টোর।
অ্যাপলের আইটিউনসের মতো উইন্ডোজ এবং অ্যান্ড্রয়েডের জন্য একটি প্লাটফর্ম তৈরির পরিকল্পনা করছে সাইবারলিংক। প্রযুক্তিসাইট ম্যাশএবল এমন তথ্য দিয়েছে। পাওয়ারডিভিডি ১২ আলট্রা ডাউনলোড করতে খরচ পড়বে ৯৯.৯৫ ডলার। এ ছাড়া প্রো এবং স্ট্যান্ডার্ড এডিশনে পড়বে ৭৯.৯৫ এবং ৪৯.৯৫ ডলার। পাওয়ার ডিভিডি মোবাইল ৪ ফর আলট্রা অ্যান্ড্রয়েড মার্কেট থেকে বিনা মূল্যে ডাউনলোড করা যাবে। তবে সবার আগে কিনতে হবে লাইসেন্স।
</doc>
<doc>
সাইবার নিরাপত্তায় শীর্ষে আছে ইসরায়েল

| তারিখ: ০১-০২-২০১২

খুব ভালোভাবে সাইবার-নিরাপত্তা আছে এমন দেশের তালিকার শীর্ষে আছে ইসরায়েল। দ্বিতীয় অবস্থানে আছে ফিনল্যান্ড। এরপর সুইডেন। এ ছাড়া তালিকায় সাইবার জগতে অপেক্ষাকৃত কম নিরাপদ হিসেবে আছেচীন, ব্রাজিল ও মেক্সিকোর নাম। সাইবার-নিরাপত্তাসংক্রান্ত এক গবেষণা প্রতিবেদনে এ কথা বলা হয়েছে। কম্পিউটার নিরাপত্তা সেবাদাতা প্রতিষ্ঠান ম্যাকআফির সহায়তায় সাইবার ডিফেন্স নামে এই জরিপ চালানো হয়।
গবেষণায় বলা হয়, যে দেশের প্রতিরক্ষাব্যবস্থা যতটা সুরক্ষিত, সে দেশের সাইবার প্রতিরক্ষাব্যবস্থাও ততটা সুরক্ষিত। এ ক্ষেত্রে ইসরায়েল অনেক এগিয়ে আছে। তার পরও যে সাইবার হামলা হয় না, তা নয়। সম্প্রতি ‘অ্যানোনিমাস’ নামে একটি হ্যাকার গোষ্ঠী ইসরায়েলের বিভিন্ন সরকারি কার্যালয়ের কম্পিউটার নেটওয়ার্কে হামলা চালিয়েছে। এ ব্যাপারে ইসরায়েলি প্রধানমন্ত্রী বেনিয়ামিন নেতানিয়াহুর জ্যেষ্ঠ নিরাপত্তা উপদেষ্টা আইজাক বেন-ইসরায়েল বলেন, অ্যানোনিমাস হামলা চালালেও তারা বড় ধরনের কোনো ক্ষতি করতে পারেনি। তিনি বলেন, দেশের গুরুত্বপূর্ণ স্থাপনাগুলোর কম্পিউটার নেটওয়ার্কে হ্যাকাররা যাতে হামলা চালাতে না পারে, সে জন্য একটি সাইবার-টাস্কফোর্স কাজ করছে। এই টাস্কফোর্সের সদস্যরা আমাদের কম্পিউটার নেটওয়ার্কগুলো কতটা হুমকির মুখে রয়েছে বা আদৌ কোনো হুমকি আছে কি না, তা নিরূপণ করেন।
ম্যাকআফির গবেষণায় বলা হয়, সাইবার নিরাপত্তার দিক দিয়ে যুক্তরাজ্য, যুক্তরাষ্ট্র, জার্মানি, স্পেন ও ফ্রান্স অনেক পিছিয়ে আছে। এসব দেশে প্রায়ই সাইবার হামলার ঘটনা ঘটে। —বিবিসি অবলম্বনে রোকেয়া রহমান
</doc>
<doc>
চুয়েট গ্রন্থাগারের ইন্টারনেট কর্নার
১২ কম্পিউটারের ৮টিই বিকল!

| তারিখ: ০১-০২-২০১২

ইন্টারনেটে বিভিন্ন জার্নাল, গবেষণাপত্র ও ই-বুক যাতে সহজেই পড়া যায়, সে উদ্দেশ্যে চট্টগ্রাম প্রকৌশল বিশ্ববিদ্যালয় (চুয়েট) গ্রন্থাগারে ২০১০ সালে ডিজিটাল প্রযুক্তি যোগ করা হয়। একে ডিজিটালগ্রন্থাগার হিসেবে গড়ে তোলার উদ্যোগ নেওয়া হয়। বরাদ্দ দেওয়া হয় ১২টি কম্পিউটার ও ইন্টারনেট সংযোগ। কিন্তু অব্যবস্থাপনায় বর্তমানে এই গ্রন্থাগারের ইন্টারনেট কর্নারের অবস্থা নাজুক। ১২টি কম্পিউটারের আটটিই বিকল।
এ প্রসঙ্গে কম্পিউটার কৌশল বিভাগের চতুর্থ বর্ষের শিক্ষার্থী মো. রেজা বলেন, ‘প্রকৌশল শিক্ষায় গবেষণা ও প্রকল্পভিত্তিক কাজের জন্য সার্বক্ষণিক ইন্টারনেট সংযোগ দরকার। বিশেষ করে জার্নাল, গবেষণাপত্র ও ই-বুক পড়ার জন্য। কিন্তু গ্রন্থাগারের ইন্টারনেট কর্নারের বেশির ভাগ কম্পিউটার নষ্ট থাকায় আমাদের গবেষণা ও প্রকল্পের কাজ ব্যাহত হচ্ছে।’
জানা যায়, বিকল হওয়া কম্পিউটারগুলোর বেশির ভাগ ক্ষেত্রেই সিপিইউ নষ্ট এবং কিছু কম্পিউটারে অপারেটিং সিস্টেম কাজ করছে না। আবার কয়েকটিতে ইন্টারনেট সংযোগ কাজ না করায় ব্যবহার করতে পারছেন না শিক্ষার্থীরা। নিয়মিত তদারকি ও মেরামতকাজ না করার কারণে এ বেহাল দশার সৃষ্টি হয়েছে বলে মনে করছেন শিক্ষার্থীরা।
এ প্রসঙ্গে চুয়েটের গ্রন্থাগারিক মো. আবুল হোসাইন শেখের কাছে জানতে চাইলে তিনি বলেন, ‘আমি এ ব্যাপারে কিছু বলতে রাজি নই।’
বিষয়টি নিয়ে চুয়েটের উপাচার্য শ্যামল কান্তি বিশ্বাস বলেন, ‘কম্পিউটার বিকলের ব্যাপারটি আমি অবগত নই। তবে ব্যাপারটি আমি দ্রুত সমাধানের ব্যবস্থা নেব।’ —আসাদুজ্জামান খান, চুয়েট
</doc>
<doc>
হেল্পলাইন
মুখের কথায় ফেসবুক স্ট্যাটাস!

| তারিখ: ০১-০২-২০১২

ফেসবুকে একটা স্ট্যাটাস দিতে ইচ্ছা করছে, কিন্তু কম্পিউটারে বা মুঠোফোনে কিবোর্ডে হাত দিয়ে স্ট্যাটাসটি কম্পোজ করতে ইচ্ছা করছে না তাই তো। এমন যদি হতো, আপনি যা বলছেন তা শুনে নিজে নিজেই কম্পোজ হয়ে গেল স্ট্যাটাসটি। হ্যাঁ পাঠক, এটি সম্ভব আপনি যদি অ্যান্ড্রয়েড অপারেটিং সিস্টেমচালিত মুঠোফোন ব্যবহার করে থাকেন তাহলে এটি খুব সহজেই সম্ভব। এ জন্য আপনাকে ‘স্ট্যাটাস এমসি’ সফটওয়্যারটি নামিয়ে নিতে হবে অ্যান্ড্রয়েড মার্কেট থেকে।
এই সফটওয়্যার সংগ্রহের জন্য https://market.android.com/details?id=com.coolbeans.fbstatus&hl=en এ ঠিকানায় যেতে হবে। এ সফটওয়্যারটি বিনা মূল্যে পাওয়া যাবে। এর আকার মাত্র ১১২ কিলোবাইট।
শুধু ইংরেজিতেই ফেসবুক স্ট্যাটাস আপডেট করা যাবে এ সফটওয়্যারের সাহায্যে। আর ফোনের ব্রাউজারে আগে থেকেই ফেসবুকে লগ ইন করা থাকতে হবে। অ্যান্ড্রয়েড মার্কেটে এ সফটওয়্যারটির রেটিং ৪.২ (৫ এর মধ্যে)। —ফয়সাল হাসান
</doc>
<doc>
এইচপিকে টপকালো অ্যাপল

অনলাইন ডেস্ক | তারিখ: ৩১-০১-২০১২

দীর্ঘদিন ধরেই ব্যক্তিগত কম্পিউটার বিক্রির দিক থেকে বাজারে শীর্ষ অবস্থানে ছিল হিউলেট-প্যাকার্ড (এইচপি)। সম্প্রতি এইচপিকে সরিয়ে শীর্ষ অবস্থানে চলে এসেছে অ্যাপল। আইপ্যাডের চাহিদা বেড়ে যাওয়ার কারণেই এ অবস্থানে আসতে পেরেছে অ্যাপল। গতকাল সোমবার বাজার গবেষণা প্রতিষ্ঠান ক্যানালিসের বরাতে বার্তা সংস্থা রয়টার্স এ তথ্য জানিয়েছে।
গত বছরের জুলাই থেকে সেপ্টেম্বর মাসে সারা বিশ্বে ১২ কোটি কম্পিউটার বিক্রি হয়েছে। বছরের এ ভাগে দেড় কোটি ইউনিট আইপ্যাড, ৫০ লাখ ম্যাক কম্পিউটার বিক্রি করেছে অ্যাপল। যা মোট কম্পিউটার বিক্রির ১৭ শতাংশ। এদিকে বছরের এ ভাগে এইচপির অবস্থান ২-এ। মোট বিক্রির ১২ দশমিক ৭ শতাংশ এইচপির।
ক্যানালিসের তথ্য অনুসারে এক বছর আগের তুলনায় ট্যাবলেটের চাহিদা কম্পিউটার বাজার ১৬ শতাংশ বেড়েছে। তবে, ট্যাবলেটের হিসাব বাদে কম্পিউটার বাজার ০.৪ শতাংশ সংকুচিত হয়েছে।
</doc>
<doc>
অফিস ১৫-এর সীমিত প্রিভিউ শুরু করেছে মাইক্রোসফট

অনলাইন ডেস্ক | তারিখ: ৩১-০১-২০১২

সফটওয়্যার নির্মাতা প্রতিষ্ঠান মাইক্রোসফট সম্প্রতি সীমিত সংখ্যক গ্রাহকের কাছে তাদের অফিস সফটওয়্যারের পরবর্তী সংস্করণ ‘অফিস ১৫’-এর প্রিভিউ দেখানো শুরু করেছে। নতুন সংস্করণের এই সফটওয়্যার প্যাকেজের সঙ্গে ক্লাউড এবং মোবাইল প্লাটফর্ম যোগ করার কথা জানিয়েছে মাইক্রোসফট।
সাম্প্রতিক এক ব্লগ পোস্টে মাইক্রোসফট জানিয়েছে, প্রথমবারের মতো মাইক্রোসফটের বাইরের কেউ অফিসের পরবর্তী সংস্করণের প্রিভিউ দেখার সুযোগ পাচ্ছেন। প্রিভিউ দেখার সুযোগ পেলেও কেউ কোনো তথ্য ফাঁস করতে পারবে না, এমন চুক্তিও করিয়ে নিচ্ছে মাইক্রোসফট। অবশ্য প্রিভিউয়ের জন্য মাইক্রোসফট কোন প্রতিষ্ঠানগুলোর সঙ্গে কাজ করছে, সে বিষয়ে কোনো তথ্য মাইক্রোসফটের পক্ষ থেকে জানানো হয়নি।
মাইক্রোসফট জানিয়েছে, অফিস ১৫ হবে মাইক্রোসফটের অফিস বিভাগের সবচেয়ে উচ্চাভিলাষী কাজ। এ সংস্করণটি কম্পিউটার, মোবাইল, ক্লাউড সার্ভার এবং সার্ভিসও সমর্থন করবে। ওয়ার্ড, এক্সেল পাওয়ার পয়েন্টের মতো মূল প্রোগ্রামের পাশাপাশি ওয়েব টুল ‘অফিস ৩৬৫’, ই-মেইল ম্যানেজমেন্ট টুল ‘এক্সচেঞ্জ’, এন্টারপ্রাইজ কনটেন্ট ম্যানেজমেন্ট সিস্টেম ‘শেয়ারপয়েন্ট’, এন্টারপ্রাইজ মেসেজ চুল ‘লিঞ্চ’, প্রজেক্ট ম্যানেজমেন্ট প্রোগ্রাম ‘প্রোজেক্ট’ এবং ডায়াগ্রাম এডিটর ‘ভিজিও’ সুবিধা অফিস ১৫-তে যোগ হবে।
উইন্ডোজ ৮ অপারেটিং সিস্টেমের জন্যই অফিস ১৫ সংস্করণটি তৈরি করেছে মাইক্রোসফট এমন খবর দিয়েছে প্রযুক্তি সাইট ম্যাশএবল। তবে অফিস ১৫ স্যুইটটি উইন্ডোজ ৭ অপারেটিং সিস্টেমও সমর্থন করবে বলেই মাইক্রোসফট জানিয়েছে। উইন্ডোজ ৮ অপারেটিং সিস্টেমটি বাজারে আসার পরেই অফিস ১৫ বাজারে ছাড়তে পারে মাইক্রোসফট। অবশ্য কবে নাগাদ এ সফটওয়্যার বাজারে আসবে সে বিষয়ে কোনো তথ্য দেয়নি মাইক্রোসফট। তবে শিগগিরই এর পরীক্ষামূলক সংস্করণটি ছাড়া হবে বলেই জানিয়েছে মাইক্রোসফট।

</doc>
<doc>
বাজারে আসছে নতুন ‘নুক’

অনলাইন ডেস্ক | তারিখ: ৩১-০১-২০১২

শিগগিরই ‘নুক’ ই-বুক রিডারের নতুন সংস্করণ বাজারে আনবে নির্মাতা প্রতিষ্ঠান বার্নস অ্যান্ড নোবল। ই-বুক রিডার হিসেবে নুকের নতুন সংস্করণটি হবে বার্নস অ্যান্ড নোবলের পঞ্চম ডিভাইস। নতুন সংস্করণটি তৈরির কাজ প্রায় শেষ পর্যায়ে বলেই তথ্য দিয়েছে নিউইয়র্ক টাইমস।
সম্প্রতি ‘কিন্ডল ফায়ার’ নামে একটি ডিভাইস বাজারে এনেছে অনলাইন রিটেইল জায়ান্ট আমাজন। ডিভাইসটি দ্রুতই বাজার মাত করতে সক্ষম হয়েছে। কিন্ডল ফায়ারের জনপ্রিয়তায় ‘নুক’ ট্যাবলেট পিছিয়ে পড়েছে। তাই নতুন সংস্করণের নুক এনে আবারও ঘুরে দাঁড়াতে চাইছে বার্নস অ্যান্ড নোবল।
২০১১ সালে রঙিন নুক ই-রিডার বাজারে এনেছিল বার্নস অ্যান্ড নোবল। ৭ ইঞ্চি ডিসপ্লের এ ডিভাইসটিতে রয়েছে ১ গিগাহার্টজ ডুয়াল-কোর প্রসেসর এবং ১ গিগাবাইট র্যাম। নতুন নুক ট্যাবলেটটি আকারের দিক থেকে বর্তমান সংস্করণের চেয়ে হতে বড় হতে পারে বলেই টাইমসের একটি প্রতিবেদনে বলা হয়েছে। নতুন সংস্করণটি ফিচারের দিক থেকেও হবে উন্নত। নতুন নুকে কোয়ালকমের তৈরি শক্তিসাশ্রয়ী মিরাসল রঙিন ডিসপ্লে ব্যবহার করা হতে পারে।
উল্লেখ্য, সূর্যের আলো সরাসরি মিরাসল ডিসপ্লেতে পড়লেও টেক্সট দেখা সম্ভব হয়।
আরও বেশি ই-বুক সুবিধা, ডিভিডি, স্টোর, এবং সংগীতের জন্য বিভাগ যোগ হবে নতুন নুক রিডারে। ডিভাইসটি দামও কমে যেতে পারে এমনটাই আশা করছেন প্রযুক্তিবিদেরা।
</doc>
<doc>
দেশের প্রচলিত আইন অনুযায়ী সেন্সর হবে টুইট

| তারিখ: ৩১-০১-২০১২

এবার টুইটারে প্রকাশিত টুইট সংশ্লিস্ট দেশের প্রচলিত আইন অনুযায়ী সেন্সর করা হবে। দেশের প্রচলিত আইন মানা হচ্ছে না বলে ভারত ও যুক্তরাষ্ট্রসহ বেশ কয়েকটি দেশ সামাজিক যোগাযোগের সাইটগুলোর ওপর চাপ সৃষ্টি করছিল। আর তাতেই এমন সিদ্ধান্ত নিয়েছে খুদে ব্লগ (মাইক্রোব্লগিং) লেখার জনপ্রিয় সাইট টুইটার।
সম্প্রতি টুইটার কর্তৃপক্ষ তাদের ব্লগে জানিয়েছে, বিশেষ কোনো দেশের আইন লঙ্ঘন করলে সেই বার্তা সেই দেশেই সেন্সর করা হবে। এর মাধ্যমে কোনো বেআইনি বার্তা (টুইট) লিখলে তা সে দেশের টুইটারের পর্দায় দেখা যাবে না, দেখা যাবে বিশ্বের অন্য দেশে। বিভিন্ন দেশের সরকারের চাপে পড়েই টুইটারের এমন সিদ্ধান্ত বলে মনে করছেন সামাজিক যোগাযোগ বিশেষজ্ঞরা। ৬ বছরে বয়সী টুইটারে বর্তমানে প্রায় ১০ কোটি সক্রিয় ব্যবহারকারী রয়েছে। টুইটারের মাধ্যমে গত বছর আরব বিশ্বে বেশ পরিবর্তনের ঘটনা ঘটেছে। সে সময় এই টুইটার কর্তৃপক্ষ জানিয়েছিল, কোনো অবস্থায় স্বাধীনভাবে ব্যবহারকারীদের টুইট বার্তা দিতে কোনো ধরনের বাধা দেওয়া হবে না। তবে এক বছরের মাথায় সেই অবস্থান থেকে সরে এসেছে টুইটার। টুইটারের এমন উদ্যোগ ভবিষ্যতে টুইটারসহ অন্যান্য সামাজিক যোগাযোগের সাইটগুলোর ক্ষেত্রেও প্রভাব ফেলবে বলে মনে করছেন প্রযুক্তি বিশেষজ্ঞরা। —টাইমস অব ইন্ডিয়া অবলম্বনে কাজী আশফাক আলম
</doc>
<doc>
কাল থেকে রাজশাহীতে ডিজিটাল মেলা

| তারিখ: ৩১-০১-২০১২

বাংলাদেশ কম্পিউটার সমিতির (বিসিএস) রাজশাহী শাখার উদ্যোগে রাজশাহী জেলা জিমনেসিয়ামে কাল বুধবার থেকে পাঁচ দিনের মেলা শুরু হচ্ছে। ‘বিসিএস ডিজিটাল এক্সপো রাজশাহী ২০১২’ নামের এ মেলা শুরুর আগে গতকাল সোমবার রাজশাহীতে এক সংবাদ সম্মেলনের আয়োজন করা হয়।
সম্মেলনে লিখিত বক্তব্য পড়েন মেলার আহ্বায়ক আবুল ফজল কাশেমী। এতে বলা হয়, ‘ডিজিটাল শিক্ষাই ডিজিটাল বাংলাদেশের ভিত্তি’ স্লোগান নিয়ে ডিজিটাল প্রযুক্তিপণ্য ও সেবা এবং ডিজিটাল জীবনধারা নিয়ে এই প্রদর্শনীর আয়োজন করা হয়েছে। মেলা প্রতিদিন সকাল ১০টা থেকে রাত আটটা পর্যন্ত চলবে। এতে ৩৩টি প্রতিষ্ঠান অংশ নেবে। প্রায় ২৫ হাজার বর্গফুট জায়গায় ৩৫টি স্টল ও পাঁচটি প্যাভিলিয়ন থাকবে। এখানে প্রবেশের জন্য ১০ টাকার একটি টিকিটের ব্যবস্থা থাকলেও স্কুলের শিক্ষার্থীদের কোনো টিকিট লাগবে না বলে জানানো হয়েছে। সংবাদ সম্মেলনে উপস্থিত ছিলেন মেলার কেন্দ্রীয় সমন্বয়কারী এ টি শফিক উদ্দিন আহমেদ। —নিজস্ব প্রতিবেদক, রাজশাহী
</doc>
<doc>
নতুন ল্যাপটপ বাজারে

| তারিখ: ৩১-০১-২০১২
ফুজিত্সুর লাইফবুক

ফুজিৎসুর কোরআই থ্রি প্রসেসরনির্ভর (২.২ গিগাহার্টহজ) সাশ্রয়ী মূল্যের দুটি ভিন্ন মডেলের লাইফবুক বাজারে এসেছে। ইন্টেল ৩০০০ এইচডি গ্রাফিকস কার্ডসহ এলএইচ৫৩১ মডেলের লাইফবুকের মূল্য ৪৬ হাজার ৮০০ টাকা এবং এক জিবি এনভিডিয়া গ্রাফিকস কার্ডসহ এলএইচ৫৩১ভি লাইফবুকের মূল্য ৫৫ হাজার টাকা। ১৪ ইঞ্চি পর্দার লাইফবুক দুটিতে রয়েছে দুই গিগাবাইট ডিডিআর থ্রি র‌্যাম, ইন্টেল এইচএ৬৫ এক্সপ্রেস চিপসেট, ব্লু-টুথ, ওয়েবক্যাম, এইচডিএমআই পোর্ট, চারটি ইউএসবি পোর্ট, গিগাবিট ল্যানকার্ড ইত্যাদি সুবিধা। ল্যাপটপ দুটি এনেছে কম্পিউটার সোর্স লিমিটেড। —বিজ্ঞপ্তি
</doc>
<doc>
নতুন বছরে আসুসের কুইজ প্রতিযোগিতা

| তারিখ: ৩১-০১-২০১২

নতুন বছরে আসুস আয়োজিত কুইজ প্রতিযোগিতার বিজয়ীদের মধ্যে পুরস্কার বিতরণ করেছে গ্লোবাল ব্র্যান্ড প্রাইভেট লিমিটেড। এটি ছিল মূলত সামাজিক যোগাযোগের সাইট ফেসবুকভিত্তিক অনলাইন কুইজ প্রতিযোগিতা। পাঁচ পর্বের এই প্রতিযোগিতার বিজয়ীরা হলেন শামসুল পাটোয়ারী, আহ্সান আরইয়ান, তানভীর আহমেদ, ফাহিম আহমেদ, এলমা তাহসিন হক।
বিজয়ীদের হাতে পুরস্কার তুলে দেন আসুস বাংলাদেশের চ্যানেল সেলস ম্যানেজার কাজী মেহেদী হাসান, আসুসের পণ্য ব্যবস্থাপক মাহ্বুবুল গণি, মাহ্মুদ করিম, খালেদ বিন আহেমদ। এ সময় গ্লোবাল ব্র্যান্ডের বিভিন্ন কর্মকর্তা উপস্থিত ছিলেন। আসুস-বাংলাদেশের ফেসবুকের সাইটটি হলো: www.facebook.com/ASUS.Bangladesh। —বিজ্ঞপ্তি
</doc>
<doc>
বৌদ্ধ ধর্মবিষয়ক ওয়েবসাইট

| তারিখ: ৩১-০১-২০

বৌদ্ধ ধর্মবিষয়ক নতুন ওয়েবসাইট চালু হয়েছে। ধাম্মাইনফো (www.dhammainfo.com) নামের এ সাইটে বাংলাদেশি বৌদ্ধদের কৃষ্টি, সভ্যতা ও বৌদ্ধ ধর্মের নীতি-আদর্শ তুলে ধরা হয়েছে। এ ছাড়া এ সাইটে বাংলাদেশি বৌদ্ধদের বিভিন্ন খবর, প্রবন্ধ, ইতিহাস, ব্যক্তিজীবনী, জাতক (গল্প) প্রকাশিত হবে। —বিজ্ঞপ্তি

</doc>
<doc>
নতুন পস প্রিন্টার বাজারে

| তারিখ: ৩১-০১-২০১২

স্যামফোরস ব্রান্ডের এলিক্স২০টু মডেলের থারমাল পস প্রিন্টার বাজারে এসেছে। এই প্রিন্টারটিতে রয়েছে ইউএসবি ইন্টারফেস, ৪ থেকে ৬৪ কিলোবাইট ডেটা বাফার, ২৬৪ ভোল্টের পাওয়ার সাপ্লাই অ্যাডাপ্টর ইত্যাদি। এটি বাজারে এনেছে স্মার্ট টেকনোলজিস (বিডি) লিমিটেড। —বিজ্ঞপ্তি
</doc>
<doc>
ওয়েব গাইড

| তারিখ: ৩১-০১-২০১২

বিনা মূল্যে ই-মেইল ঠিকানা
এখন অধিকাংশ চাকরির আবেদন করার জন্যই ই-মেইল ঠিকানা থাকতে হয়। এমনকি ফেসবুক থেকে শুরু করে যেকোনো ওয়েবসাইটে নিবন্ধন করতে চাইলেও একটি ই-মেইল ঠিকানা লাগেই। আইডি প্রয়োজন হয়। যাঁদের এখনো নিজস্ব কোনো ই-মেইল ঠিকানা নেই, তাঁরা খুব সহজেই এটি করে নিতে পারেন একেবারে বিনা মূল্যে। তেমন কিছু ওয়েবসাইটের ঠিকানা—
জিমেইল www.gmail.com
ইয়াহু মেইল www.mailyahoo.com
উইন্ডোজ লাইভ/হটমেইল www.hotmail.com
ইনবক্স মেইল www.inbox.com
মেইল www.mail.com
জোহো মেইল www.zoho.com/mail
জিএমএক্স মেইল www.gmx.com
আই ক্লাউড মেইল www.icloud.com (শুধু আইফোন ব্যবহারকারীদের জন্য)
—ফয়সাল হাসান
</doc>
<doc>
প্রতিবেদন
এবার শেয়ার বাজারে আসছে ফেসবুক

| তারিখ: ৩১-০১-২০১২

সামাজিক যোগাযোগের জনপ্রিয় ওয়েবসাইট ফেসবুক গত এক দশক ধরেই সবার মন জয় করে চলছে। এবারে শেয়ার বাজারে আসছে ফেসবুক। আগামীকাল ১ ফেব্রুয়ারি ফেসবুক বাজারে ছাড়ছে আইপিও।
ধারণা করা হচ্ছে, শেয়ার বাজারে ফেসবুক হবে পৃথিবীর সেরা ১০টি তথ্যপ্রযুক্তিভিত্তিক পাবলিক কোম্পানির একটি। শুধু তাই নয়, ফেসবুক এখন ম্যাকডোনাল্ডস, ক্রপ, আমাজন ডট কম, ভিসা ইনকরপোরেটেড এবং ব্যাংক অব আমেরিকার মতো সহজেই শীর্ষস্থানীয় মার্কিন পাবলিক কোম্পানিগুলোর কাতারে দাঁড়াবে। ফেসবুক এক হাজার কোটি ডলার মূল্যের আইপিও ছাড়তে পারে বলে প্রতিষ্ঠানটির এক কর্মকর্তা জানিয়েছেন। আর বাজারে এর শেয়ার মূল্য দাঁড়াতে পারে সাড়ে সাত হাজার কোটি থেকে ১০ হাজার কোটি ডলার।
উল্লেখ্য, ২০০৪ সালে গুগল ১৬৭ কোটি ডলারের আইপিও ছেড়েছিল এবং সে সময় প্রতিষ্ঠানটি শেয়ার মূল্য পেয়েছিল দুই হাজার ৩০০ কোটি ডলার।
আশ্চর্যের খবর হচ্ছে, গুগলের বর্তমান শেয়ার মূল্য প্রায় সাড়ে ১৮ হাজার কোটি ডলার। জনপ্রিয় সাইট ফেসবুকের শেয়ারও বাজারে ব্যাপক প্রভাব ফেলবে এ আশা জোরালোভাবেই করছেন কর্মকর্তারা। —ম্যাশঅ্যাবল অবলম্বনে প্রদীপ সাহা
</doc>
<doc>
শেষ হলো সফটওয়্যার মেলা

| তারিখ: ১৫-০২-২০১০

শেষ হয়েছে দেশের সবচেয়ে বড় সফটওয়্যার মেলা বেসিস সফটএক্সপো-২০১০। বাংলাদেশ অ্যাসোসিয়েশন অব সফটওয়্যার অ্যান্ড ইনফরমেশন সার্ভিসেস (বেসিস) আয়োজিত পাঁচ দিনব্যাপী এ মেলায় দেশি-বিদেশি দুই শতাধিক প্রতিষ্ঠান অংশ নিয়েছে। এবারের মেলার ধারা সম্পর্কে বেসিসের সভাপতি হাবিবুল্লাহ এন করিম প্রথম আলোকে বলেন, সারা বিশ্বেই অর্থনৈতিক মন্দার ব্যাপারটি কাটিয়ে উঠতে এবং দেশের সফটওয়্যার ও তথ্যপ্রযুক্তি সেবার সার্বিক অবস্থা তুলে ধরতে মেলা ছিল খুব গুরুত্বপূর্ণ। সফটওয়্যারের বর্তমান বাজারকে চাঙ্গা করতে সরকারি পর্যায়ে এবং দেশে সফটওয়্যার ব্যবহার বাড়লে স্থানীয় বাজার এগিয়ে যাবে। তিনি বলেন, ‘ডিজিটাল বাংলাদেশের জন্য যে ধরনের প্রয়োজনীয় সহযোগিতা প্রয়োজন, সেসব কার্যক্রমও মেলায় তুলে ধরার চেষ্টা করা হয়েছে। সব মিলিয়ে আমাদের উদ্দেশ্য অনুযায়ী সফল হয়েছে এবারের মেলা।’
গতকাল রোববার রাতে মেলা শেষ হলেও শনিবার সন্ধ্যায় হয়েছে সমাপনী অনুষ্ঠান। অনুষ্ঠানের প্রধান অতিথি বাণিজ্যমন্ত্রী ফারুক খান বলেন, তথ্যপ্রযুক্তি খাতের জন্য আর্থিক বরাদ্দগুলোর সুষ্ঠু বণ্টন করা হবে।পাশাপাশি দেশে সফটওয়্যার ব্যবহার বাড়াতে স্বল্পমূল্যে সফটওয়্যার সুবিধা প্রদানের আহ্বান জানান। তিনি বলেন, তথ্যপ্রযুক্তির ব্যাপারে বিশেষভাবে গুরুত্ব দেওয়া হচ্ছে এবং সরকারের বিভিন্ন মন্ত্রণালয়ে প্রযুক্তির ব্যবহার বাড়ানো হয়েছে।
অনুষ্ঠানে বক্তব্য দেন বিজ্ঞান এবং তথ্য ও যোগাযোগ প্রযুক্তি মন্ত্রণালয়ের সচিব এ কে এম আবদুল আউয়াল মজুমদার, বাণিজ্য মন্ত্রণালয়ের দায়িত্বপ্রাপ্ত সচিব গোলাম হুসেইন, গ্রামীণফোনের প্রযুক্তি বিভাগের উপ-কারিগরি কর্মকর্তা ও পরিচালক তানভীর মোহাম্মদ, বেসিসের সভাপতি হাবিবুল্লাহ এন করিম ও কোষাধ্যক্ষ ফারহানা এ রহমান।
অনুষ্ঠানে আগামী বছরের সফটএক্সপোর ঘোষণার পাশাপাশি ওয়েবসাইটের (www.softexpo.com.bd/index_2011.php) উদ্বোধন করা হয়। অনুষ্ঠানে তথ্যপ্রযুক্তিতে বিশেষ অবদান রাখার জন্য এবং তথ্যপ্রযুক্তি খাতের মানব সম্পদ উন্নয়নের লক্ষ্যে বেসিসের সঙ্গে যৌথভাবে কাজ করায় শাহজালাল বিজ্ঞান ও প্রযুক্তি বিশ্ববিদ্যালয়ের অধ্যাপক মুহম্মদ জাফর ইকবালকে ‘বেসিস আইসিটি চ্যাম্পিয়ন’ পুরস্কার প্রদান করা হয়। গতকাল মেলায় পাঁচটি সেমিনার ও কারিগরি পর্ব অনুষ্ঠিত হয়েছে। এর মধ্যে ‘ই-কমার্স রেডিনেস ফর এসএমই’, ‘পিপিপি: রেলিভেন্ট পিপিপি মডেলস অ্যান্ড কেইসেস ফর আইটি প্রজেক্টস’ ইত্যাদি উল্লেখযোগ্য। এবারের মেলার প্লাটিনাম ও গোল্ড পৃষ্ঠপোষক ছিল গ্রামীণফোন ও রিভ সিস্টেম। সহ-আয়োজক বিজ্ঞান ও প্রযুক্তি মন্ত্রণালয়, সহ-পৃষ্ঠপোষক বিজনেস প্রোমোশন কাউন্সিল। কৌশলগত অংশীদার এফবিসিসিআই ও এমসিসিআই। মেলার বিভিন্ন অনুষ্ঠান সরাসরি ওয়েবসাইটে প্রকাশ করেছে কমজগত্ ডটকম।
—নুরুন্নবী চৌধুরী
</doc>
<doc>
সুন্দরবন দিবসে সুন্দরবনকে বিজয়ী করার আহ্বান

| তারিখ: ১৫-০২-২০১০

সুন্দরবনকে প্রাকৃতিক সপ্তাশ্চর্য নির্বাচনে বিজয়ী করতে সরকারিভাবে উদ্যোগ গ্রহণ করার আহ্বান জানানো হয়েছে। গতকাল ১৪ ফেব্রুয়ারি সুন্দরবন দিবস উদ্যাপন উপলক্ষে আয়োজিত একাধিক অনুষ্ঠানে বক্তারা এ আহ্বান জানান। গতকাল বাগেরহাট, মংলা ও যশোরে এ উপলক্ষে অনুষ্ঠানের আয়োজন করা হয়েছে।
প্রথম আলোর বাগেরহাট প্রতিনিধি জানান, বাগেরহাট সাংস্কৃতিক ফাউন্ডেশন মিলনায়তনে সুন্দরবন দিবস উদ্যাপন পর্ষদের উদ্যোগে এই আলোচনা সভা অনুষ্ঠিত হয়। অনুষ্ঠানে প্রধান অতিথি ছিলেন বাগেরহাটের জেলা প্রশাসক মো. মোয়াজ্জেম হোসাইন। বিশেষ অতিথি ছিলেন বাগেরহাটের অতিরিক্ত জেলা প্রশাসক (সার্বিক) মো. আজম খান, বাগেরহাটের বিভাগীয় বন কর্মকর্তা বখতিয়ার নূর সিদ্দিকী, সুন্দরবন পূর্ব অঞ্চলের সহকারী বন সংরক্ষক গোলাম কুদ্দুস ভূঁইয়া, শিক্ষাবিদ অধ্যাপক মোজাফফর হোসেন প্রমুখ। বক্তারা সুন্দরবনকে দক্ষিণ জনপদের মানুষের জীবন-জীবিকা ও প্রাণবৈচিত্র্যের জীবন্ত জাদুঘর হিসেবে বর্ণনা করে এই বন সংরক্ষণ ও এর ব্যবস্থাপনায় সরকারকে আরও বেশি যত্নশীল হওয়ার আহ্বান জানান। পাশাপাশি ১৪ ফেব্রুয়ারিকে রাষ্ট্রীয়ভাবে সুন্দরবন দিবস হিসেবে উদ্যাপনেরও দাবি জানানো হয়। প্রাকৃতিক সপ্তাশ্চর্য নির্বাচনের চূড়ান্ত পর্বে সুন্দরবনকে ভোট দিয়ে বিজয়ী করার আহ্বান জানান বক্তারা।
মংলা (বাগেরহাট) প্রতিনিধি জানান, ‘সুন্দরবন আমাদের বেঁচে থাকার অবলম্বন’ স্লোগানে দিনব্যাপী নানা আয়োজনের মধ্য দিয়ে সুন্দরবন দিবস উদ্যাপিত হয়েছে। সকালে www.new7wonders.com ঠিকানার ওয়েবসাইটে সুন্দরবনকে ভোটদানের প্রচারণামূলক শোভাযাত্রার পর উপজেলা চত্বরে এক আলোচনা সভা অনুষ্ঠিত হয়। এতে আলোচক ছিলেন উপজেলা নির্বাহী কর্মকর্তা মো. সাইদুর রহমান, উপজেলা ভাইস চেয়ারম্যান মো. নূর আলম, বিভিন্ন শিক্ষাপ্রতিষ্ঠানের প্রধান শিক্ষক ও বিভিন্ন এনজিওর প্রতিনিধিরা। বিকেলে উপজেলা অফিসার্স ক্লাবে ‘সুন্দরবনকে বাঁচিয়ে রাখুন’ শীর্ষক এক সেমিনার অনুষ্ঠিত হয়।
যশোর অফিস জানায়, যশোর প্রেসক্লাবে সুন্দরবন দিবস উদ্যাপন অনুষ্ঠানের আলোচনা সভা অনুষ্ঠিত হয়। সভায় বক্তারা বলেন, সিডর-আইলার মতো শক্তিশালী প্রাকৃতিক দুর্যোগ বুক দিয়ে ঠেকিয়েছে ম্যানগ্রোভ বন সুন্দরবন। ভোটের মাধ্যমে বিশ্ব ঐতিহ্যে সুন্দরবনকে দাঁড় করানোর ব্যাপারে সরকারের উদ্যোগ জরুরি বলে মত দেন তাঁরা। সভায় বক্তৃতা করেন রূপান্তরের মামুন কোরেশী, সাংবাদিক জমির আহমেদসহ অনেকে।
</doc>
<doc>
আপডেট
মনিটরের দাম এখনো বেশি

| তারিখ: ১৫-০২-২০১০

ঢাকার কম্পিউটার বাজারে মনিটরের দাম এখনও বেশি। প্রতিটি এলসিডি মনিটরের দাম ৩০০ থেকে ৫০০ টাকা হারে বেড়েছে। বাকি সব যন্ত্রাংশের দাম অপরিবর্তিত রয়েছে। গতকাল রোববারপাওয়া যন্ত্রাংশের দাম নিচে দেওয়া হলো—
প্রসেসর: ইন্টেল কোর আই ৭ (২.৮ গি.হা.) ২৫০০০ টাকা, ইন্টেল কোর আই ৫ (২.৬ গি.হা.) ১৬০০০ টাকা, ইন্টেল কিউ ৯৫০৫ (২.৮৩ গি.হা.) ১৭৫০০ টাকা, ইন্টেল সেলেরন ১.৮ গি.হা. ২৮০০ টাকা। ইন্টেল পেন্টিয়াম ডুয়েল কোর ২.৬ গি.হা. ৫৭০০ টাকা। পেন্টিয়াম ডুয়েল কোর ২.৭ গি.হা. ই৫৪০০ ৫২৫০ টাকা পেন্টিয়াম ডুয়েল কোর ই ৫২০০ ২.৫ গি.হা. ৫২০০ টাকা। কোর টু কোয়াড কিউ ৯৪০০ ২.৬৬ গি.হা. ১৫৫০০ টাকা; কোর টু কোয়াড ২.৬৬ গি. হা. (৬ মে.বা. ক্যাশ) কিউ ৯৪০০ ১৫৫০০ টাকা। ৮৪০০ ২.৬৬ গি.হা. ১৩৪০০ টাকা।ইন্টেল কোর টু ডুয়ো ২.৮ গি.হা. ই ৮২০০ ১৩২০০ টাকা। ইন্টেল কোর টু ডুয়ো ই ৭৫০০ ২.৯৩ গি.হা. ৮৮০০ টাকা। মাদারবোর্ড: ইন্টেল ডিপি ৫৫ ডব্লিউবি এলজিএ ১১৫৬ (ডিডিআরএ) ১০০০০ টাকা। গিগাবাইট ৫৫ ডব্লিউবি ৯,০০০ টাকা। ইন্টেল ডিজি ৪৫আইডি ৮২০০ টাকা। ডিজি ৪১আরকিউ ৪৯০০ টাকা। ৪১টিওয়াই ৫৬০০ টাকা। ইন্টেল ৪৩এনবি ৬৭০০ টাকা। গিগাবাইট জি ৪১ ইন্টেল টিপসেট ৪৩০০ টাকা। আসুস জি ৪১ ৪২০০ টাকা। ফক্সকন জি৩১। র‌্যাম: ২ গি.বা. ডিডিআর ২ (৮০০-) ২৮০০ টাকা। ১ গি.বা. ডিডিআর টু ১৭০০ টাকা; ১ গি.বা. ডিডিআর টুইনমস ২ গি.বা. ডিডিআর ৩ ২০০০ টাকা। ৪২০০ টাকা। হার্ডডিস্ক ড্রাইভ: ১৬০ গি.বা. (৭২০০ আরপিএম) ২৮০০ টাকা। ৩২০ গি.বা. ৩২০০ টাকা। ৫০০ গি.বা. ৪১০০ টাকা। ১ টেরাবাইট ৬৮৫০ টাকা। পেনড্রাইভ: ২ গি.বা. ৫০০ টাকা; ৪ গি.বা. ৯০০ টাকা; ৮ গি.বা. ১৩০০ টাকা। এলসিডি মনিটর: ফিলিপস ১৮.৫'' ৮০০০ টাকা; ডেল ১৭'' ৮১০০ টাকা। স্যামসাং ১৮.৫'' ৮০০০ টাকা। এলজি ২১.৫'' ১২৩০০ টাকা। এইচপি ১৮.৫'' ৮০০০ টাকা। স্যামসাং ২২'' ১৩৭০০ টাকা, বেনকিউ ২১.৫'' ১২৩০০ টাকা। গ্রাফিকস কার্ড: গিগাবাইট জিভি ১ গি.বা. ৯৫০০ জিটি ৪৬৫০ টাকা। গিগাবাইট পিসিআই এক্সপ্রেস ১ গি.বা. ৯৫০০ জিটি ৪৪০০ টাকা। স্যাফায়ার (এইচডি ৪৮৩০) ৫১২ মে.বা. ৮৫০০, এ২০ ৪৩৫০ ১ গি.বা. ৪৩৫০ টাকা। পিসিআই এক্সপ্রেস ৪৫৫০ এইচডি ৫১২ মে.বা. ৪৭০০ টাকা, এক্সএফএস এক্সপ্রেস ১ গি.বা জিএফ ৯৪০০ জিটি ৪৩০০ টাকা। ফক্সকন জিফোর্স পিসিআই ১০,৫০০ টাকা। ডিভিডি রাইটার/রি-রাইটার: সামসাং ৫২x২৪x৫২এক্স ২২০০ টাকা এবং আসুস ৫২x৩২x৫২এক্স ২২০০ টাকা, সনি ডিভিডি-আরডব্লিউ ২১০০ টাকা।ডিভিডি-রম ড্রাইভ: আসুস ১৮এক্স ১,৪০০ টাকা, ১,৩৫০ টাকা এবং বেনকিউ ১৬এক্স ১৩০০ টাকা। কমবো ড্রাইভ: সনি ১৫৫০, বেনকিউ ১৭৫০ টাকা। কেসিং: ১৫০০ থেকে ২২০০ টাকা। মাউস: ১০০ থেকে ৯০০ টাকা। কিবোর্ড: সাধারণ ২৫০ থেকে ৩৫০ টাকা। মাল্টিমিডিয়া ৬০০ টাকা। স্পিকার: ক্রিয়েটিভ ইনস্পায়ার (৫: ১) ৫৩০০ টাকা, (৭: ১) ৯৮০০ টাকা, (৪: ১) ৪০০০ টাকা, (২: ১) ২৭০০ টাকা। মাইক্রোল্যাব (২: ১) ১৭০০ থেকে ১৮০০ টাকা, (৫: ১) ৪৫০০ টাকা, ক্রিয়েটিভ এসবিএস (এ৩০০) ২৫০০ টাকা। জিপিআরএস মডেম: আসুস ইউএসবিটি ৭১০০ টাকা, মবিডাটা ৩৫০০ টাকা (ইউএসবি)। হ্যান (ইউএসবি) ৩২০০ টাকা। টিভিকার্ড: এভারমিডিয়া এক্সটারনাল (ইউএসবি) ৪০০০ টাকা ও ইন্টারনাল ২৮০০ টাকা, গেডমি (ইউএসবি) টিভিকার্ড ২৫০০, রিয়ালভিউ এক্সটারনাল (এলসিডি) ২০০০ টাকা ও গেড মি (এলসিডি) ২০০০ টাকা। প্রিন্টার: ক্যানন পিক্সমা আইপি ১৯৮০ ২৯০০ টাকা, এইচপি ১৩৬০ ডেস্কজেট ২৭০০ টাকা, লেক্সমার্ক জেট ১৩২০ ৩০০০ টাকা, এপসন সি ৫৯ ৩৩০০ টাকা, এইচপিসি ১০০৫, ৮৫০০ টাকা; লেক্সমার্ক ই ১২০এন ৭০০০ টাকা, ব্রাদার এইচএল ২১৪০-৭৫০০ টাকা, এমএফসি ৭৩৪০ থেকে ২৩৫০০ টাকা। —সংগ্রহ: মহিম আজিম
এখানে শুধু যন্ত্রাংশের দাম দেওয়া হয়েছে। পুরো কম্পিউটার কেনার ক্ষেত্রে যন্ত্রাংশ সংযোজন খরচ ও সার্ভিস চার্জ যুক্ত হবে।
</doc>
<doc>
বইমেলায় প্রযুক্তির অনেক বই

| তারিখ: ১৬-০২-২০১০

বাংলা একাডেমীর চত্বরে চলছে মাসব্যাপী অমর একুশে গ্রন্থমেলা। বিভিন্ন ধরনের বইয়ের খোঁজে মেলায় নানা মানুষের ভিড়। এসব বইয়ের মধ্যে রয়েছে প্রযুক্তির অনেক বই। মেলায় বিভিন্ন স্টলে প্রযুক্তির বই ছাড়াও রয়েছে মাল্টিমিডিয়া উপকরণ। গতকাল সোমবার বইমেলা ঘুরে দেখা যায় সিসটেক পাবলিকেশন্স এনেছে কম্পিউটার, ইন্টারনেটসহ বিভিন্ন ধরনের সফটওয়্যারের প্রশিক্ষণমূলক ১০৯টি বই। বিভিন্ন বইয়ের সঙ্গে রয়েছে সিডি। ছোটদের কম্পিউটার, ইন্টারনেট ও বিভিন্ন সফটওয়্যারের বই পাওয়া যাচ্ছে পাঞ্জেরি পাবলিকেশন্স লিমিটেডে। ডেভেলপমেন্ট রিসার্স নেটওয়ার্ক (ডি নেট) বিভিন্ন ধরনের প্রযুক্তি-বিষয়ক গবেষণার বই ছাড়াও কৃষি, শিক্ষা, স্বাস্থ্যসহ নয়টি বিষয় নিয়ে জীয়ন নামের একটি মাল্টিমিডিয়া উপকরণ এনেছে। এ ছাড়া প্রতিষ্ঠানটি জমি নিবন্ধনের তথ্য নিয়ে এবং মুক্তিযোদ্ধাদের পরিচিতি নিয়ে সিডি এনেছে। ঐদীপ আইটিতে শিশুদের জন্য কিকি ও বর্ণমালা শিরোনামে ছবি ও সংখ্যা শেখার সিডি পাওয়া যাচ্ছে।
তথ্যপ্রযুক্তি ব্যবসা খাতের সবচেয়ে বড় সংগঠন বাংলাদেশ কম্পিউটার সমিতির স্টল রয়ে মেলায়। এই স্টরেরবীন্দ্রনাথ, শরত্চন্দ্র, বঙ্কিমচন্দ্র, জীবনানন্দ দাশ ও সুকান্ত ভট্টাচার্যের রচনাবলির ডিজিটাল সংস্করণ পাওয়া যাচ্ছে। এ ছাড়া আনন্দ কম্পিউটার্সের লেখালেখি শেখা, প্রাথমিক শিক্ষাসহ লাইব্রেরি ব্যবস্থাপনার সিডিও পাওয়া যাচ্ছে। মাইক্রোস ডিজিটাল কম্পিউটার, ইন্টারনেটসহ শিশুদের জন্য বিভিন্ন ধরনের শিক্ষামূলক সিডি এনেছে মেলায়। এ স্টলে কম্পিউটার অভিধান, বিভিন্ন সফটওয়্যারের টিউটোরিয়ালসহ পাওয়া যাবে বিভিন্ন মাল্টিমিডিয়া সিডি। শৈলী ডিজিটাল প্রকাশনী ও সফটেক অনলাইনের স্টলে শিশুদের মাল্টিমিডিয়া শিক্ষা উপকরণ ছাড়াও ছড়া, গণিত ও বিজ্ঞান সহজ শেখার পদ্ধতির সিডি পাওয়া যাচ্ছে। ড্যাফোডিল মাল্টিমিডিয়া স্টলে কথা বলা অভিধান, শিশুদের জন্য বিশেষ অভিধান, ছড়া, ইংরেজি শিক্ষা, ভিডিও টিউটোরিয়াল, সফটওয়্যার শেখার সিডি পাওয়া যাবে। টোনাটুনি নামের স্টলে শুধু শিশুদের জন্য তৈরি বিভিন্ন বই ও মাল্টিমিডিয়া শিক্ষার উপকরণ রয়েছে। এ ছাড়া রয়েছে ছড়া, সহজ বর্ণমালা শেখা ও শিশুদের জন্য মজার সব গল্পের সিডি।
এবারই প্রথম মেলাজুড়ে আছেতারহীন ওয়াইম্যাক্স ইন্টারনেটের সুবিধা। এ সেবা দিচ্ছে বাংলালায়ন।মেলার প্রাঙ্গণে ল্যাপটপ কম্পিউটারের মাধ্যমে এই ইন্টারনেট ব্যবহার করা যাচ্ছে।
মেলার প্রতিদিনের বিভিন্ন তথ্য পাওয়া যাচ্ছে বাংলা একাডেমীর ওয়েবসাইটে (www.banglaacademy.org.bd)। এ ছাড়া প্রতিদিনের নতুন বই আর বইমেলায় খোঁজ পাওয়া যাবে একুশের বইমেলা (www.ekusheyboimela.com), একুশে বই (www.ekusherboi.com) ও বইওয়ালা (www.boiwala.com) ঠিকানার ওয়েবসাইটে। —নুরুন্নবী চৌধুরী
</doc>
<doc>
চট্টগ্রামে তিন দিনের তথ্যপ্রযুক্তি মেলা আজ থেকে

| তারিখ: ১৬-০২-২০১০

চট্টগ্রামে আজ থেকে শুরু হচ্ছে তিন দিনের তথ্যপ্রযুক্তি মেলা। নগরের মুরাদপুরের উডল্যান্ড পার্কে ‘জুম চট্টগ্রাম আইসিটি ফেয়ার-২০১০’ নামে এ মেলায় চট্টগ্রাম ও ঢাকার প্রযুক্তি প্রতিষ্ঠান অংশ নেবে। গতকাল সোমবার চট্টগ্রামের একটি রেস্তোরাঁয় আয়োজিত সংবাদ সম্মেলনে এসব তথ্য জানান অনুষ্ঠান ব্যবস্থাপনা প্রতিষ্ঠান ইনপেস ম্যানেজমেন্ট সার্ভিসেস লিমিটেডের ব্যবস্থাপনা পরিচালক মো. কামরুল আহসান। তিনি বলেন, চট্টগ্রামে চতুর্থবারের মতো আয়োজিত এ মেলায় এবার পরিসর বাড়ানো হয়েছে। এতে ৩০টি স্টল ও ১৪টি প্যাভিলিয়ন থাকবে।
সম্মেলনে জানানো হয়, মেলার প্রবেশ টিকিটের ওপর প্রতিদিনই থাকবে র্যাফল ড্র। দর্শনার্থীদের জন্য গেম খেলার জায়গা ও ইন্টারনেট কেন্দ্র থাকবে। এ ছাড়া মেলা প্রাঙ্গণে বিনা মূল্যে তারহীন ইন্টারনেট ব্যবহারের সুযোগ রাখা হবে। মেলায় সিটিসেল প্যাভিলিয়নে বিশেষ ছাড়ে জুম আলট্রা ইন্টারনেট সংযোগ বিক্রি হবে।
প্রতিদিন সকাল ১০টা থেকে সন্ধ্যা সাতটা পর্যন্ত মেলা চলবে। মেলার প্রবেশ মূল্য ১০ টাকা, তবে বিদ্যালয়ের শিক্ষার্থীরা বিনা মূল্যে প্রবেশ করতে পারবে। সংবাদ সম্মেলনে বক্তৃতা করেন সিটিসেলের উপমহাব্যবস্থাপক (কনজিউমার বিজনেস) মোহাম্মদ ফাহিম, পণ্য বিপণন ব্যবস্থাপক শরীফ আবদুল্লাহ ফয়সালসহ অনেকে। —নিজাম হায়দার সিদ্দিকী
</doc>
<doc>
খুলনায় কাল থেকে কম্পিউটার মেলা

| তারিখ: ১৬-০২-২০১০

বাংলাদেশ কম্পিউটার সমিতি (বিসিএস) খুলনা শাখার উদ্যোগে আগামীকাল বুধবার থেকে নগরের টাইগার গার্ডেন হোটেলে শুরু হচ্ছে তথ্যপ্রযুক্তি মেলা। ‘বিসিএস ডিজিটাল এক্সপো-খুলনা ২০১০’ নামের এ মেলা চলবে পাঁচ দিন ধরে। গতকাল সোমবার দুপুরে একটি হোটেলে সংবাদ সম্মেলনে এসব তথ্য জানানো হয়। এতে লিখিত বক্তব্য পাঠ করেন বাংলাদেশ কম্পিউটার সমিতির সহসভাপতি কাজী আশরাফুল আলম।
সম্মেলনে জানানো হয়, ডিজিটাল বাংলাদেশ গড়তে কম্পিউটার সমিতি এককভাবে আবার কখনো সরকারের সঙ্গে যৌথভাবে দেশ-বিদেশে বিভিন্ন কর্মকাণ্ড পরিচালনা করে আসছে। খুলনার এই মেলা শুরুর পর ১৮ ফেব্রুয়ারি ‘ডিজিটাল বাংলাদেশ: প্রেক্ষাপট খুলনা’ শীর্ষক কর্মসূচির উদ্বোধন করা হবে। সম্মেলনে আরও জানানো হয়, এবার মেলায় ৩৩টি প্রতিষ্ঠান প্রযুক্তিপণ্য ও সেবা প্রদর্শন করবে। মেলায় বিনা মূল্যে ইন্টারনেট ব্যবহারের সুবিধা থাকবে। গেম খেলার জন্য আলাদা একটি জায়গাও রাখা হয়েছে। প্রতিদিন সকাল ১০টা থেকে রাত আটটা পর্যন্ত মেলা খোলা থাকবে। মেলার প্রবেশ মূল্য ১০ টাকা, তবে স্কুলের শিক্ষার্থীদের কোনো টিকিট লাগবে না। —সামছুজ্জামান, খুলনা
</doc>
<doc>
গ্লোবালের বনভোজন

| তারিখ: ১৬-০২-২০১০

তথ্যপ্রযুক্তি-পণ্য আমদানিকারক গ্লোবাল ব্র্যান্ড (প্রা.) লিমিটেড ১১ ফেব্রুয়ারি রাজেন্দ্রপুরের ব্র্যাক সিডিএম সেন্টারে বনভোজনের আয়োজন করে। গ্লোবালস ডে-আউট-২০১০ নামের এ বনভোজনে গ্লোবাল, থ্রিসি সলিউশন এবং ওয়ানস্টপ সার্ভিসেস অ্যান্ড সলিউশনের সব কর্মী অংশ নেন। বনভোজনে ছিল নানা রকম আয়োজন। ভলিবল, দৌড় প্রতিযোগিতা তো ছিলই, ছিল ক্রিকেট ম্যাচও। ক্রিকেট খেলায় আসুস, এলজি, ডেল ও ব্রাদার—এই চারটি দল অংশ নেয়। ডেল দল চ্যাম্পিয়ন হয়।
বনভোজনে কর্মীদের অবদানের জন্য তিনজনকে ব্যাংকক ভ্রমণ এবং দুজনকে কক্সবাজার ভ্রমণের ঘোষণা দেন গ্লোবাল ব্র্যান্ডের চেয়ারম্যান এ এস এম আবদুল ফাত্তাহ্। ব্যবস্থাপনা পরিচালক রফিকুল আনোয়ার সমাপনী বক্তব্য দেন। —বিজ্ঞপ্তি
</doc>
<doc>
হেল্পলাইন
জিমেইলেই ফেসবুক!

| তারিখ: ১৬-০২-২০১০

ইন্টারনেটভিত্তি জনপ্রিয় ই-মেইল সেবা জিমেইলেই নিজের ফেসবুক ও টুইটারের অ্যাকাউন্ট দেখে নেওয়া যায়। এ জন্য প্রথমে আপনাকে জিমেইলে ঢুকতে হবে। এরপর সেটিংস থেকে ল্যাবে যেতে হবে। Add any gadget by URL সক্রিয় (অ্যানাবল) করে সেভ করুন। আবার সেটিংস থেকে গেজেটে যেতে হবে।
এরপর http://hosting.gmodules.com/ ig/gadgets/file/ 104971404861070329537/facebook.xml ঠিকানা লিখে দিতে হবে এবং অফ বাটনে ক্লিক করতে হবে। এখন জিমেইলের বাঁ দিকে ফেসবুক দেখা যাবে। এখানে ব্যবহারকারীর নাম ও পাসওয়ার্ড দিয়ে লগ ইন করতে হবে। এটি একটি মোবাইল সংস্করণ হিসেবে দেখা যাবে। বড় করে দেখার জন্য Expand-এ ক্লিক করতে হবে। —আরিফ উদ্দিন
</doc>
<doc>
টিপস
পিডিএফ ফাইলে জলছাপ

| তারিখ: ১৬-০২-২০১০

অনেক সময় পিডিএফ ফাইলে স্বত্ত্বাধিকার নির্দিষ্ট করার জন্য বা অন্য কোনো প্রয়োজনে জলছাপ দিতে হয়। ‘পিডিএফ ওয়াটারমার্ক ক্রিয়েটর’ নামে একটি সফটওয়্যার দিয়ে আপনি পিডিএফ ফাইলে জলছাপ দিতে পারেন। সফটওয়্যারটি www.coolpdf.com/pdfwatermark.html ঠিকানার ওয়েবসাইট থেকে নামিয়ে নিন। এখন সফটওয়্যারটি চালু করে Open অপশনে গিয়ে পিডিএফ ফাইল খুলুন। এবার Text to stamp as watermark অপশনে গিয়ে জলছাপ হিসেবে যা লিখতে চান লিখুন। ইচ্ছে করলে জলছাপের রং, ধরন, বর্ণ ইত্যাদি নিজেই ঠিক করে নিতে পারবেন। সবশেষে Stamp Watermark & Save PDF-এ গিয়ে পিডিএফ ফাইলটি সেইভ করুন। এখন পিডিএফ ফাইলটি খুললেই জলছাপ দেখা যাবে।
খালেদ মাহমুদ খান
</doc>
<doc>
চট্টগ্রামে তথ্যপ্রযুক্তি মেলা শুরু

| তারিখ: ১৭-০২-২০১০

বন্দরনগর চট্টগ্রামে শুরু হয়েছে তথ্যপ্রযুক্তি মেলা। গতকাল মঙ্গলবার সকালে নগরের মুরাদপুরের উডল্যান্ড পার্কে ‘জুম চট্টগ্রাম আইসিটি ফেয়ার-২০১০’ নামের তিন দিনের এ মেলার উদ্বোধন করেন চট্টগ্রামের মেয়র এ বি এম মহিউদ্দিন চৌধুরী। এ সময় তিনি চট্টগ্রামে তথ্যপ্রযুক্তির বিকাশে ভবিষ্যতে মাসব্যাপী মেলা আয়োজনে সহযোগিতার আশ্বাস দেন। অনুষ্ঠানে বাংলাদেশ কম্পিউটার সমিতির সভাপতি মোস্তাফা জব্বার চট্টগ্রামকে শ্রেষ্ঠ তথ্যপ্রযুক্তি কেন্দ্র হিসেবে গড়ে তোলার আহ্বান জানান।
উদ্বোধনী অনুষ্ঠানে প্রিমিয়ার বিশ্ববিদ্যালয়ের উপাচার্য অনুপম সেন, মেলার আয়োজক ইনপেস ম্যানেজমেন্ট সার্ভিসেস লিমিটেডের ব্যবস্থাপনা পরিচালক মো. কামরুল আহসান, পৃষ্ঠপোষক সিটিসেলের উপমহাব্যবস্থাপক (কনজ্যুমার বিজনেস) মোহাম্মদ ফাহিমসহ অনেকে বক্তব্য দেন।
আনুষ্ঠানিক উদ্বোধনের পরপরই মেলায় দর্শকেরা আসতে শুরু করে। প্রথম দিন বেশির ভাগ দর্শকই প্রযুক্তি পণ্য দেখাদেখির কাজটা করেছে। অনেকেই বাকি দুই দিন হাতে রেখেছে কেনাকাটার জন্য। চট্টগ্রাম বিশ্ববিদ্যালয়ের দুই শিক্ষার্থী সাঈদা আক্তার ও আফরোজা নাজনীন বলেছেন, ‘আমরা ল্যাপটপ কম্পিউটার কিনতে এসেছি। মেলা ঘুরে মনে হলো দামও হাতের নাগালে।’
সিটিসেলের উপব্যবস্থাপক মোহাম্মদ রহমতউল্লাহ জানান, মেলায় জুম আলট্রা ইন্টারনেট সংযোগ সাড়ে চার হাজারের পরিবর্তে চার হাজার ২০০ টাকায় পাওয়া যাচ্ছে। এ ছাড়া অন্যান্য সংযোগের সঙ্গে ৫০০ টাকার টকটাইম, ৫০০টি এসএমএস, এক বছরের লাইসেন্সসহ ইন্টারনেট সিকিউরিটি সিডি দেওয়া হচ্ছে বিনা মূল্যে।
মেলায় সব প্রতিষ্ঠানই বিভিন্ন পণ্যে নানা ধরনের ছাড় দিচ্ছে। কম্পিউটার সোর্স প্রিন্টারের সঙ্গে জ্যাকেট এবং ডেল ল্যাপটপের সঙ্গে অ্যান্টিভাইরাস সফটওয়্যার দিচ্ছে বিনা মূল্যে। রিশিত কম্পিউটার্স ২৩ হাজার টাকায় ল্যাপটপ বিক্রি করছে। এর সঙ্গে উপহার হিসেবে আছে মোবাইল ফোনসেট ও অ্যান্টিভাইরাস সফটওয়্যার। রিশিতে ডেস্কটপ কম্পিউটার পাওয়া যাচ্ছে ১৩ হাজার ২৫০ টাকায়। তিন বছরের ওয়ারেন্টিসহ সনি সাইবার শর্ট ডিজিটাল ক্যামেরা বিক্রি হচ্ছে ১১ হাজার ২৯০ টাকায়। তোশিবা ব্র্যান্ডের ল্যাপটপ বিক্রি করছে স্মার্ট টেকনোলজিস (বিডি) লিমিটেড। ৫ শতাংশ ছাড়সহ মেলায় মুঠোফোন, টি-শার্ট, কলম উপহার দিচ্ছে প্রতিষ্ঠানটি।
এ মেলা শেষ হবে কাল বৃহস্পতিবার। প্রতিদিন সকাল ১০টা থেকে রাত আটটা পর্যন্ত মেলা খোলা থাকছে। মেলায় প্রবেশ টিকিটের দাম ১০ টাকা। —নিজাম হায়দার সিদ্দিকী, চট্টগ্রাম
</doc>
<doc>
নকিয়ার পাঁচটি বাংলা মুঠোফোন

| তারিখ: ১৭-০২-২০১০

জেলে, ছাত্রী, রংমিস্ত্রি, পোশাককর্মী, চিকিত্সক ও কৃষিজীবীরা নকিয়ার নতুন পাঁচটি মুঠোফোনে ব্যবহার করে কী কী সুবিধা পাবেন—অভিনয়ের মাধ্যমে সেটাই তুলে ধরা হলো প্রথমে। এরপর দেশের বাজারে নকিয়ার পাঁচটি নতুন ফোনসেট ছাড়ার ঘোষণা দেওয়া হলো। আন্তর্জাতিক মাতৃভাষা দিবসের প্রতি সম্মান জানাতে এবং বাংলায় মোবাইল টেলিযোগাযোগকে আরও সহজ করতে নকিয়া এনেছে পাঁচটি নতুন মোবাইল ফোনসেট। সেটগুলো হলো নকিয়া ১৬১৬, ২২২০, ১২৮০, ১৮০০ ও ২৬৯০। এর মধ্যে নকিয়া ২২২০ এখন বাজারে আছে। ১৬১৬ পাওয়া যাবে চলতি মাসের শেষ নাগাদ। ২৬৯০ মার্চে এবং নকিয়া ১২৮০ ও নকিয়া ১৮০০ বাজারে আসবে আগামী এপ্রিল মাসে।
গতকাল রাজধানীর শিল্পকলা একাডেমীতে মোবাইল ফোনসেটগুলো বাজারে ছাড়ার ঘোষণা দেন নকিয়া এমার্জিং এশিয়ার বিপণন প্রধান নওফেল আনোয়ার। তিনি বলেন, মোবাইলপ্রযুক্তি দিয়ে ব্যবসায়িক যোগাযোগকে শক্তিশালী এবং বিশেষ করে প্রত্যন্ত অঞ্চলের মানুষের ক্রয়ক্ষমতার মধ্যে প্রযুক্তি নিয়ে যাওয়াটাই নকিয়ার মূল উদ্দেশ্য।
নতুন এই সেটগুলোর দাম এক হাজার ৮৭০ থেকে শুরু করে পাঁচ হাজার টাকার মধ্যে। প্রতিটি সেটেই টর্চলাইট আছে। নকিয়া ১২৮০ সেটের দাম এক হাজার ৮৭০ টাকা। এফএম রেডিও, ক্যালেন্ডার, অ্যালার্ম, কথা বলা ঘড়িসহ ১৬১৬ সেটের দাম দুই হাজার ২৫০ টাকা। নকিয়া ১৮০০ সেটের দাম আড়াই হাজার টাকা। ইন্টারনেট ব্যবহারের সুবিধাসহ নকিয়া ২২২০ স্লাইড ও নকিয়া ২৬৯০ সেটের দাম যথাক্রমে চার হাজার ২৮০ ও চার হাজার ৯৯৫ টাকা। —নিজস্ব প্রতিবেদক
</doc>
<doc>
চুয়েটে তথ্যপ্রযুক্তির প্রদর্শনী

| তারিখ: ১৭-০২-২০১০

সম্প্রতি চট্টগ্রাম প্রকৌশল ও প্রযুক্তি বিশ্ববিদ্যালয় (চুয়েট) ‘সুপারক্রিট সিমেন্ট-প্রথম আলো চুয়েটডিএস তারুণ্যের উত্সব’-এ আয়োজন করা হয় তথ্যপ্রযুক্তির প্রকল্প প্রদর্শনী। প্রদর্শনীতে চুয়েটসহ চারটি বিশ্ববিদ্যালয়ের শিক্ষার্থীদের ২১টি প্রকল্প প্রদর্শিত হয়েছে। প্রদর্শনীতে সফটওয়্যারভিত্তিক প্রকল্পে প্রথম হয় চুয়েট কম্পিউটার প্রকৌশল বিভাগের জিপিএস ভেহিক্যাল ট্রাকিং সফটওয়্যার এবং দ্বিতীয় হাজী দানেশ বিজ্ঞান ও প্রযুক্তি বিশ্ববিদ্যালয়ের লিনাক্সে শেল স্ক্রিপটিংয়ের মাধ্যমে ডিএনএস সার্ভার ও ওয়েব সার্ভার কনফিগারেশন। হার্ডওয়্যারভিত্তিক প্রকল্পে প্রথম ও দ্বিতীয় হয়েছে যথাক্রমে চুয়েটের মোড অব কম্পিউটারাইজড নিউমেরিক্যাল কন্ট্রোল ও পিএলসি লোডার। —চুয়েট প্রতিনিধি

বিডি পোর্টাল টুয়েন্টি ফোর চালু

| তারিখ: ১৭-০২-২০১০
</doc>
<doc>
কম খরচে ওয়েবসাইট তৈরির তথ্যসহ ইন্টারনেটে আয়ের নানা কৌশল নিয়ে ইন্টারনেটে প্রকাশিত হয়েছে ব্লগ ঘরানার ওয়েবসাইট বিডি পোর্টাল টুয়েন্টি ফোর। এ ছাড়াও এই ব্লগে প্রযুক্তিবিষয়ক নানা তথ্য, বিভিন্ন ওয়েবসাইটের ঠিকানা, লাইভ ক্রিকেট স্কোর, অনলাইনে টিভি ও ইউটিউব ভিডিও দেখাসহ বিভিন্ন সেবা পাওয়া যাবে। ওয়েবসাইট: www.bdportal24.info। —বিজ্ঞপ্তি
</doc>
<doc>
পিসিআইয়ের তারহীন রাউটার

| তারিখ: ১৭-০২-২০১০

সেফ আইটি সার্ভিসেস লি. বাজারে এনেছে পিসিআই ব্র্যান্ডের সিকিউডব্লিউ-এইচপিএমএম-ইআর মডেলের তারহীন মিমো ইউএসবি মোবাইল রাউটার। ইউএসবি মডেম সংযোগে এ রাউটারটি থ্রিজি/৩.৫জি মোবাইল ব্রডব্যান্ড রাউটার হিসেবে কাজ করবে। এর মাধ্যমে যেকোনো জায়গায়, এমনকি গাড়িতেও তারহীন নেটওয়ার্ক ব্যবহার করা যাবে। তিনটি ৫ডিবিআই অ্যান্টেনা ও এসিএল ব্যবস্থাপনা সুবিধা আছে এতে। দাম ১২ হাজার টাকা। —বিজ্ঞপ্তি
</doc>
<doc>
ডেলের নতুন ল্যাপটপ কম্পিউটার

| তারিখ: ১৭-০২-২০১০

ডেল সাদা রঙের নতুন একটি ল্যাপটপ কম্পিউটার বাজারে এনেছে কম্পিউটার সোর্স। ইন্সপায়রন ১৪১০ মডেলের এ কম্পিউটারে আছে ১৪ দশমিক ১ ইঞ্চি হাইডেফিনেশন মনিটর। এতে আছে ২ গিগাহার্টজ গতির পেন্টিয়াম কোর টু ডুয়ো টি৬৪০০ প্রসেসর। ল্যাপটপটিতে ২ গিগাবাইট র্যাম ও ১৬০ গিগাবাইট হার্ডডিস্ক আছে। এটি চলে উন্ডোজ ভিস্তা হোম বেসিকে। দাম ৪৮ হাজার টাকা। —নিজস্ব প্রতিবেদক
</doc>
<doc>
প্রকাশনা
হার্ডওয়্যার ও সফটওয়্যার শেখার বই

| তারিখ: ১৭-০২-২০১০

বইয়ের নাম: হার্ডওয়্যার ও সফটওয়্যার\ লেখক: মুহাম্মদ আহসানুল্লাহ\ দাম: ২৩০ টাকা\ পৃষ্ঠা: ৬৮০\ প্রকাশক: জ্ঞানকোষ প্রকাশনী, ঢাকা\
তথ্যপ্রযুক্তির বর্তমান সময়ে ব্যবহারকারীরা প্রতিনিয়ত কম্পিউটার ব্যবহারের ক্ষেত্রে নানা ধরনের সমস্যায় পড়ে থাকেন। কম্পিউটার ব্যবহারের ক্ষেত্রে এর যন্ত্রাংশ (হার্ডওয়্যার) ও সফটওয়্যারের ওপর কারিগরি বিষয়ে ধারণা নেওয়ার ব্যাপারটি অনেক সময় প্রয়োজন হয়। এ বিষয়টি শেখানো হয় নানা ধরনের প্রশিক্ষণের মাধ্যমে। এবার এসব তথ্য পাওয়া যাবে বইতে। কম্পিউটারের প্রয়োজনীয় হার্ডওয়্যার ও সফটওয়্যার শেখার বিভিন্ন তথ্য নিয়ে হার্ডওয়্যার ও সফটওয়্যার নামের একটি বই প্রকাশ করেছে জ্ঞানকোষ প্রকাশনী। বইটি লিখেছেন মুহাম্মদ আহসানুল্লাহ।
সব মিলিয়ে ২৩টি অধ্যায়ের এ বইতে কম্পিউটারের প্রাথমিক ধারণা থেকে শুরু করে প্রয়োজনীয় হার্ডওয়্যার, সফটওয়্যার, অপারেটিং সিস্টেমের পদ্ধতি, নেটওয়ার্কিং, ইন্টারনেট, হার্ডওয়্যার ও সফটওয়্যার ট্রাবলশুটিংসহ বিভিন্ন বিষয়ের বর্ণনা রয়েছে। প্রতিটি অধ্যায়ে লেখার সঙ্গে রয়েছে প্রয়োজনীয় চিত্র ও ব্যাখ্যা। এ বিষয়গুলো ছাড়াও বইয়ের শেষ অধ্যায়ে রয়েছে কম্পিউটারের প্রয়োজনীয় নানা শব্দের ব্যাখ্যা নিয়ে অভিধান। কম্পিউটারের নতুন ব্যবহারকারী ও শিক্ষার্থীদের জন্য কম্পিউটারের বিভিন্ন কমান্ড বিস্তারিতভাবে ব্যাখ্যা করা হয়েছে বইটিতে। কম্পিউটারের নিত্য ব্যবহারে যে ধরনের সমস্যা বেশি হয়ে থাকে, সেসব প্রশ্নের উত্তরও রয়েছে। প্রাথমিক পর্যায়ে ব্যবহারকারীর জন্য প্রয়োজনীয় গুরুত্বপূর্ণ বিভিন্ন বিষয়গুলোও পাওয়া যাবে বইতে।
—নুরুন্নবী চৌধুরী
</doc>
<doc>
খুলনায় ডিজিটাল মেলা শুরু

| তারিখ: ১৮-০২-২০১০

বর্ণাঢ্য আয়োজনের মধ্য দিয়ে গতকাল বুধবার খুলনায় শুরু হয়েছে ডিজিটাল মেলা। হোটেল টাইগার গার্ডেনে চলছে পাঁচ দিনের বিসিএস ডিজিটাল এক্সপো নামের এই মেলা।
উদ্বোধনী দিনেই মেলায় মানুষের উপস্থিতি আশা জাগিয়েছে আয়োজকদের। খুলনা সিটি কলেজের ছাত্র সাঈদুর রহমান বলেন, মেলায় ল্যাপটপের ছড়াছড়ি। নানা আকার-প্রকারের ল্যাপটপ কম্পিউটার চোখ ধাঁধিয়ে দিচ্ছে। এলসিডি মনিটর কিনতে আসা গৃহবধূ পারভীন জামান বলেন, বাড়ির টিভিটি অনেক বড় ও ভারীও। ওটি পাল্টে এলসিডি মনিটর-টিভি খুঁজছি।
দুপুর ১২টায় মেলার উদ্বোধন করেন খুলনা সিটি করপোরেশনের মেয়র তালুকদার আবদুল খালেক। তিনি বলেন, তথ্যপ্রযুক্তি ব্যবহারের মাধ্যমে খুলনা সিটি করপোরেশনের নাগরিকসেবা নগরবাসীর দোরগোড়ায় পৌঁছে দেওয়ার চেষ্টা চলছে। অনুষ্ঠানে বাংলাদেশ কম্পিউটার সমিতির (বিসিএস) সভাপতি মোস্তাফা জব্বার, সহসভাপতি কাজী আশরাফুল আলম, বিসিএস খুলনা শাখার চেয়ারম্যান মো. নুরুল ইসলাম ও মেলার আহ্বায়ক মুন্সী আরিফুজ্জামান বক্তৃতা করেন।
খুলনার কোনো কম্পিউটার মেলায় এবারই প্রথম ঢাকার ১১টি প্রতিষ্ঠান অংশ নিচ্ছে। যে কারণে মেলার আকর্ষণ এবার বেড়েছে বলে আয়োজকেরা মনে করছেন। স্মার্ট টেকনোলজিস (বিডি) লিমিটেড এ মেলায় বিশেষ ছাড়ে পণ্য বিক্রি করছে। এ ছাড়া আছে উপহার। স্যামসাংয়ের মনিটর, প্রিন্টার, ডেস্কটপ ও ল্যাপটপ কম্পিউটারের ইন্টারনাল ও এক্সটার্নাল হার্ডডিস্ক ড্রাইভ, অপটিক্যাল ডিস্ক ড্রাইভ, ক্যামেরা, প্রজেক্টর, ডিজিটাল ফটোফ্রেম ইত্যাদি বিক্রি করছে স্মার্ট। ঢাকার প্রতিষ্ঠান খানজাহান আলী কম্পিউটার লিমিটেডের স্টলে দর্শকদের ভিড় ছিল চোখে পড়ার মতো। প্রতিষ্ঠানটি লেনোভো ব্র্যান্ডের ল্যাপটপ এনেছে। নজর কেড়েছে ৩০ হাজার ৫০০ টাকার ছোট ল্যাপটপ কম্পিউটার। এবার মেলায় ৩৩টি প্রতিষ্ঠান অংশ নিচ্ছে। মেলায় রয়েছে খুলনা ওপেন সোর্স নেটওয়ার্কের স্টল, যেখানে নানা ধরনের মুক্ত সফটওয়্যারের প্রদর্শন থাকছে।
মেলায় বিনা মূল্যে ইন্টারনেট ও গেম খেলার ব্যবস্থা আছে। প্রতিদিন সকাল ১০টা থেকে রাত আটটা পর্যন্ত খোলা থাকবে এ মেলা। —সামছুজ্জামান, খুলনা
</doc>
<doc>
জমে উঠেছে চট্টগ্রামের তথ্যপ্রযুক্তি মেলা

| তারিখ: ১৮-০২-২০১০

মেলা তিন দিনের। তাই দ্বিতীয় দিনই জমজমাট চট্টগ্রামের তথ্যপ্রযুক্তি মেলা। গতকাল বুধবার চট্টগ্রামের উডল্যান্ড পার্কে মেলা ঘুরে দেখা গেছে, প্রতিটি স্টল এবং প্যাভিলিয়নে ছিল দর্শনার্থী ও ক্রেতাদের ভিড়। ইনটেলের ব্যবস্থাপনায় গেম খেলার বিশেষ আয়োজন আছে মেলায়। এ জায়গাটা সারা দিনই ছিল বিদ্যালয়ের শিক্ষার্থীদের দখলে। তথ্যপ্রযুক্তির এ মেলায় স্বাভাবিকভাবেই তরুণ প্রজন্মের ভিড় ছিল দিনজুড়েই। বাবা মো. হাফিজের সঙ্গে মেলায় আসেন কলেজছাত্রী রোখসানা হাফিজ। রোখসানার বাবা জানান, ‘অনেক দিন ধরে মেয়ের বায়না ছিল একটি ল্যাপটপ কম্পিউটারের জন্য। আজ ওর সে আশা পূরণ করেছি।’ মা-বাবাসহ ডেস্কটপ কম্পিউটার কিনতে এসেছে বাপ্পি হাসান ও সোনিয়া হাসান নামে স্কুলপড়ুয়া দুই ভাইবোন।
মেলায় বেচাকেনা ভালোই হচ্ছে বলে জানালেন ফ্লোরা লিমিটেডের সহকারী ব্যবস্থাপক লুসিয়াস বাপ্পা রোজারিও। কম্পিউটার ভিলেজের জ্যেষ্ঠ নির্বাহী সহকারী ব্যবস্থাপক মো. জাভেদ হোসেন বলেন, ‘এবার ল্যাপটপের প্রতি ক্রেতাদের আগ্রহ বেশি এবং তরুণেরাই কিনছেন এগুলো।’ মেলায় ইউসিসি নিয়ে এসেছে লেক্সমা, সিলিকন পাওয়ারের মনিটর, ফ্ল্যাশ কার্ড, মাল্টিমিডিয়া প্লেয়ার, ফটো ফ্রেম প্রভৃতি। এসারের সহকারী ব্যবস্থাপক আনিসুর রহমান জানিয়েছেন, মেলায় এসারের ল্যাপটপ বিক্রি করা হচ্ছে দুই থেকে ছয় হাজার টাকা ছাড়ে।
আজ এ মেলার শেষ দিন। মেলা খোলা থাকবে সকাল ১০টা থেকে রাত আটটা পর্যন্ত। —নিজাম হায়দার সিদ্দিকী, চট্টগ্রাম
</doc>
<doc>
বড় পরিসরে কম্পিউটার সোর্সের সার্ভিস সেন্টার

| তারিখ: ১৮-০২-২০১০

বাংলাদেশের কম্পিউটার ব্যবহারকারী সংখ্যা দিন দিন বাড়ছে।তাই কম্পিউটারের কার্যক্রম সাবলীল রাখতে চাই সার্ভিস সেন্টার। সে কারণেই বেশ বড় পরিসরে সার্ভিস সেন্টার চালু করল কম্পিউটার সোর্স লিমিটেড। ঢাকার লালমাটিয়ায় (ব্লক সি, বাড়ি ৮/১৪) ৩০ হাজার বর্গফুট জায়গা নিয়ে এ সার্ির্ভস সেন্টার চালু করা হয়েছে। গতকাল বুধবার সকালে এর উদ্বোধন করেন কম্পিউটার সোর্সের চেয়ারম্যান সৈয়দা মেহের নিগার। এসময় উপস্থিত ছিলেন প্রতিষ্ঠানটির ব্যবস্থাপনা পরিচালক এ এইচ এম মাহফুজুল আরিফ, সার্ভিস সেন্টার পরিচালক এবং প্রধান পরিচালন কর্মকর্তা সাফকাতুল বদরসহ অনেকে।
কম্পিউটার সোর্সের বিক্রয় পরিচালক এ ইউ খান জানান, কম্পিউটার সোর্স সবসময় ব্যবহারকারীদের সবচেয়ে ভাল সেবা দিতে চায়। নতুন এ সার্ভিস সেন্টার ব্যবহারকারীদের সকল প্রকার সুবিধা দেবার চেষ্টা করবে। সার্ভিস সেন্টারের পুরো জায়গায় ইন্টারনেট ব্যবহারের সুবিধা রাখা হবে। এখানে বিনামূল্যে গেম খেলার ব্যবস্থাও থাকবে। এই সার্ভিস সেন্টার সব ব্র্যান্ডে কম্পিউটার পণ্যের সেবা দেওয়া হবে। সাত তলা বিশিষ্ট এই সেন্টারে ৪৮ ঘন্টার মধ্যেই সমস্যার সমাধানসহ সকল প্রকার সেবা দেওয়ার চেষ্টা করবে। আগামী মাস থেকে ২৪ ঘন্টার সেবা দেবে কম্পিউটার সোর্সের এ সার্ভিস সেন্টার। —বাদল খান
</doc>
<doc>
তোশিবার নতুন ল্যাপটপ

| তারিখ: ১৮-০২-২০১০

পেন্টিয়াম ডুয়েল কোর প্রসেসরচালিত তোশিবার নতুন একটি ল্যাপটপ কম্পিউটার বাজারে এনেছে ইন্টারন্যাশনাল অফিস মেশিনস। ব্যাটারি একবার চার্জ করলে এটি টানা ১১ ঘণ্টা চলে। টি১৩০-পি৩৩১ মডেলের এই ল্যাপটপে ১৩.৩ ইঞ্চির পর্দা, ২ গিগাবাইট র্যাম, ৩২০ গিগাবাইট হার্ডডিস্ক ড্রাইভ ইত্যাদি আছে। এর ওজন এক কেজি ৭৬০ গ্রাম। দাম ৬২ হাজার টাকা। —বিজ্ঞপ্তি
</doc>
<doc>
সনির নতুন ল্যাপটপ

| তারিখ: ১৮-০২-২০১০

ইন্টেল কোর আই ৫ প্রসেসরসহ সনির নতুন ল্যাপটপ কম্পিউটার এনেছে রিশিত কম্পিউটার্স লি.। উইন্ডোজ ৭ অপারেটিং সিস্টেমে চলে এটি। ভায়ো ভিপিসি-সি ডব্লিউ২৬এফজি মডেলের এ কম্পিউটারে ৪ গিগাবাইট র্যাম, ৫০০ গিগাবাইট হার্ডডিস্ক, ডিভিডি রাইটার, ১৪ ইঞ্চি এলইডি মনিটর রয়েছে। এতে তিন বছরের বিক্রয়াত্তোর সেবাও আছে। রিশিতের ঢাকা ও চট্টগ্রাম শাখায় পাওয়া যাচ্ছে। —বিজ্ঞপ্তি
</doc>
<doc>
ওয়েব গাইড
ওয়েবে একুশে বইমেলার তথ্য

| তারিখ: ১৮-০২-২০১০

বাংলা একাডেমী চত্বরে চলছে মাসব্যাপী অমর একুশে গ্রন্থমেলা। বইমেলায় নতুন বইয়ের খোঁজে মেলায় মানুষের ভিড়। এছাড়াও মেলার মূল মঞ্চে থাকছে নানা অনুষ্ঠান। এসব খবর পেতে আগ্রহীদের যেতে হয় মেলায়। তবে বইমেলার সব তথ্য এখন ইন্টারনেটে বসেই জানা সম্ভব। বইমেলায় প্রতিদিন আসা বইয়ের তথ্যসহ নানা আয়োজনের খবর নিয়ে ইন্টারনেটে চালু হয়েছে একুশে বই মেলা (www.ekusheyboimela.com) নামে একটি ওয়েবসাইট।
সম্পূর্ণ বাংলায় এ ওয়েবসাইটে রয়েছে লেখক, প্রকাশক, বইয়ের আলাদা লিংক রয়েছে যেখানে নির্দিষ্ট ভাবে বইয়ের খবর পাওয়া যাবে। লেখক লিংকে লেখকের বইয়ের ছবি, পরিচিতি এবং লেখকের অন্যান্য বইয়ের তথ্য পাওয়া যাবে। প্রকাশক লিংকে বিভিন্ন প্রকাশনী থেকে প্রকাশিত বইয়ের প্রচ্ছদ সহ বইয়ের বিস্তারিত জানা যাবে। বইমেলার প্রতিদিনের অনুষ্ঠানের খবরের পাশাপাশি রয়েছে নানা ছবি। সাইটটির প্রকল্প প্রধান সৈয়দা জুলফা হক জানান, এ ওয়েবসাইটের মাধ্যমে বাংলা বইয়ের বড় একটি তালিকা তৈরী করার লক্ষ্য রয়েছে। এছাড়া ই-বুক, জনপ্রিয় লেখকদের নিয়ে চ্যাট আড্ডার আয়োজন করার পাশাপাশি অনলাইনের মাধ্যমে বই বিক্রির ব্যবস্থাও করা হবে। তিনি জানান, বইমেলার নতুন বইয়ের খবর সহ নানা তথ্য মুঠোফোনে পেতে বিশেষ সফটওয়্যারের ব্যবস্থা করা হয়েছে। এ সফটওয়্যার ব্যবহারের মাধ্যমে যে কোন অপারেটরের মুঠোফোন থেকে ebm লিখে ৪২৩৮ নম্বরে পাঠাতে হবে। ফিরতি বার্তায় OK করে দিলেই মোবাইল ফোনে সফটওয়্যারটি ইনস্টল হয়ে যাবে আর পাওয়া যাবে বইমেলার তথ্য। ইনস্টল হওয়া সফটওয়্যারটি ব্যবহারের জন্য আলাদা কোন খরচ লাগবে না। তো আর দেরী না করে ঘরে বসেই মাউসের ক্লিকে বইমেলার খবর নিয়ে নিন। —নুুরুন্নবী চৌধুরী
</doc>
<doc>
টিপস
বাংলা বানান পরীক্ষা করুন

| তারিখ: ১৮-০২-২০১০

বিভিন্ন সময়ে বাংলা ভাষায় কিছু লিখতে গেলে আমাদের যে সমস্যা বেশি পোহাতে হয়, তা হচ্ছে বানান ভুলের ব্যাপারটি। বানান ভুলের ব্যাপারটি ইচ্ছে করলে ইন্টারনেটের মাধ্যমে বাংলা বানান ঠিক আছে কি না চেক করে দেখতে পারেন। বিভিন্ন ক্ষেত্রে বাংলা লিখতে বিশেষ করে ইন্টারনেটে বাংলা লেখার ক্ষেত্রে আপনি ব্যবহার করতে পারেন এই চেকারটি। সফটওয়্যারটির ওয়েব ঠিকানা—
www.apona-bd.com/ bangla-spell-checker/2.html
</doc>
<doc>
মাইক্রোসফট অফিস ১৫

সম্প্রতি মাইক্রোসফট জানিয়েছে, তাদের প্রোডাক্টিভিটি স্যুট মাইক্রোসফট অফিসের পরবর্তী সংস্করণের প্রিভিউ দেখানো হচ্ছে নির্দিষ্ট কিছু ব্যবহারকারীকে। সূত্র জানিয়েছে, বড় ধরনের পরিবর্তন আসবে ‘অফিস ১৫’ নামের পরবর্তী অফিস স্যুটে। খবর ম্যাশএবল-এর।

মাইক্রোসফট ব্লগে প্রকাশিত এক পোস্টে জানা গেছে, নতুন এই সংস্করণ একইসঙ্গে ডেস্কটপ, মোবাইল এবং ক্লাউডে থাকা সার্ভারগুলোয় পৌঁছে দেয়া হবে। তবে তার আগে সফটওয়্যারগুলোর বিভিন্ন টেকনিক্যাল বিষয় পরীক্ষণের জন্য একদল নির্দিষ্ট ব্যবহারকারীকে সুযোগ দেয়া হয়েছে। মাইক্রোসফট জানিয়েছে, এই প্রথম মাইক্রোসফট কোম্পানির বাইরের কেউ তাদের সফটওয়্যার পরীক্ষার সুযোগ পাচ্ছে। তবে ওই পরীক্ষকেদের পরিচয় জানায়নি মাইক্রোসফট। মাইক্রোসফট জানিয়েছে, ব্যবহারকারীরা একটি ‘অপ্রকাশ চুক্তি’ বা নন-ডিসক্লোজার এগ্রিমেন্টের সাথে যুক্ত যার ফলে তারা কোনো তথ্য ফাঁস করতে পারবেন না।

কবে নাগাদ অফিস ১৫ বাজারে আসবে সে সম্পর্কে কোনো ধারণাই দেয়নি মাইক্রোসফট। তবে ম্যাশএবল ধারণা করছে, উইন্ডোজ ৮ বাজারে আসার আগে অফিস স্যুটের এই মেজর রিলিজ সাধারণের নাগালে পৌঁছবে না।
</doc>
<doc>
বছর শেষে আয় কমলো অ্যামাজনের

সম্প্রতি অনলাইন রিটেইলার জায়ান্ট অ্যামাজন ২০১১ এর শেষভাগে তাদের আয় প্রতিবেদন প্রকাশ করেছে। কোম্পানিটি জানিয়েছে, নিট বিক্রি বাড়লেও নিট আয় এর আগের বছরের তুলনায় ৫৮ শতাংশ কমে গেছে। খবর হাফিংটন পোস্ট-এর।

আমাজনের এক প্রেস বিজ্ঞপ্তি অনুসারে, নিট বিক্রি ২০১০-এর শেষভাগের তুলনায় ৩৫ শতাংশ বেড়ে দাঁড়িয়েছে ১৭.৪৩ বিলিয়ন ডলারে। তবে ২০১০-এর শেষভাগের নিট আয় ছিল ৪১৬ মিলিয়ন ডলার, যা ২০১১-এর শেষ তিন মাসে এসে নেমে গেছে ১৭৭ মিলিয়ন ডলারে।

আমাজন জানিয়েছে, কিন্ডল ফায়ারের ই-রিডার ডিভাইস এবং ট্যাবলেট বিক্রি প্রায় ১৭৭ শতাংশ বেড়ে গিয়েছিল ২০১০-এর থার্ড কোয়ার্টার বা জুলাই থেকে সেপ্টেম্বরে। ২০১১-এর শেষ তিন মাসেও কিন্ডল ফায়ারসহ অন্যান্য কিন্ডল পণ্যের বিক্রি বেড়ে গেছে। কিন্তু আশানুরূপ লাভ করতে পারেনি প্রতিষ্ঠানটি।

</doc>
<doc>
এবার টুইটারের পথে পা বাড়ালো গুগল

সম্প্রতি গুগল জানিয়েছে, এই অনলাইন জায়ান্টের ব্লগিং প্লাটফর্ম ব্লগারে শিগগিরই কান্ট্রি-স্পেসিফিক রিডাইরেকশন চালু করা হচ্ছে। ফলে, ভিজিটর যে দেশ থেকে ব্লগ ভিজিট করবেন, সেই দেশের গুগল ডোমেইনেই ব্লগ দেখা যাবে। খবর ম্যাশএবল-এর।

সূত্রমতে, অনেকটা টুইটারের সাম্প্রতিক সমালোচিত দেশভিত্তিক সেন্সরশিপ পদ্ধতির মতোই ভিজিটর কোন দেশ থেকে ভিজিট করছেন তা জানতে তার আইপি ঠিকানার উপর নির্ভর করা হবে। কেউ ফ্রান্স থেকে কোনো ব্লগ ভিজিট করলে সেই ব্লগের ঠিকানার শেষে ফ্রান্সের কান্ট্রি-কোড টপ-লেভেল ডোমেইন, এফআর, স্বয়ংক্রিয়ভাবে যুক্ত হয়ে যাবে।

গুগল জানিয়েছে, এর ফলে ইন্টারনেটে বাকস্বাধীনতা অক্ষুণ্ন রেখে দেশ অনুযায়ী অসাংবিধানিক বা সরকারী নীতিমালা অনুযায়ী গ্রহণযোগ্য নয় এমন তথ্য সেন্সর করে রাখা যাবে। আগামী কয়েক সপ্তাহের মধ্যেই নতুন এই পদ্ধতি কার্যকর হবে বলে জানা গেছে।

তবে কেউ যদি এর বাইরে স্বাভাবিকভাবেই সাইট দেখতে চান, তাহলে আগে নো কান্ট্রি রিডাইরেক্ট ( google.com/ncr )  ঠিকানায় ভিজিট করে নিতে হবে। এতে গুগল সাময়িকভাবে ব্রাউজারে কিছু কোড ইন্সটল করবে যার ফলে দেশ অনুযায়ী রিডাইরেকশন বন্ধ থাকবে।
</doc>
<doc>
জুকারবার্গের প্লেন ভাড়া ৭ লাখ ডলার

সম্প্রতি পাবলিক লিমিটেড কোম্পানি হওয়ার প্রক্রিয়ার অংশ হিসেবে গত ২০১১ সালে ফেইসবুক কী পরিমাণ খরচ করেছে তার রিপোর্ট প্রকাশ করেছে। সেই হিসেবে, মার্ক জুকারবার্গ কেবল প্রাইভেট প্লেনেই খরচ করেছেন ৭ লাখ ডলার। খবর ম্যাশএবল-এর।

সূত্র জানিয়েছে, প্রতিষ্ঠাতা মার্ক জুকারবার্গ গত বছরে বেতন হিসেবে নিয়েছেন ৪ লাখ ৮৩ হাজার ৩৩৩ ডলার। এর সঙ্গে বোনাস ও অন্যান্য ভাতা হিসেবে আরও ২ লাখ ২০ হাজার ৫০০ ডলার নিয়েছেন তিনি। এ ছাড়াও যেসব খরচ তিনি করেছেন তার মধ্যে রয়েছে প্রায় ৭ লাখ ডলার কেবল প্রাইভেট প্লেনের পেছনেই যা বিভিন্ন অফিসিয়াল কাজে এবং পারিবারিক ও বন্ধুদের সঙ্গেও ব্যবহার করা হয়েছে। পাশাপাশি কেবল আর্থিক পরিকল্পনার জন্যই খরচ হয়েছে প্রায় এক লাখ ডলার।

ম্যাশএবল জানিয়েছে, অতীতে বিভিন্ন কোম্পানির নির্বাহী কর্মকর্তারা চাকরি হারিয়েছেন অতিরিক্ত বিলাসিতা করতে গিয়ে, যার অন্যতম ছিলো যাতায়াতে প্রাইভেট প্লেন ব্যবহার। কেবল উচ্চপদস্থ এবং হাই-পেইড নির্বাহী কর্মকর্তারাই প্রাইভেট প্লেনে চড়ে থাকেন। তাদের মধ্যে একজন ছিলেন স্টিভ জবস। তবে, স্টিভ জবস প্রাইভেট প্লেনে চড়ার বিলাসিতা তুলনামূলকভাবে কমই করতেন বলে জানিয়েছে ম্যাশএবল।

এদিকে খরচের খাতা দেখে মনে হতে পারে ফেইসবুকের সবচেয়ে দামি কর্মকর্তা হচ্ছেন মার্ক জুকারবার্গ। কিন্তু আসলে চিফ অপারেটিং অফিসার শেরিল স্যান্ডবার্গ আয়ের দিক দিয়ে জুকারবার্গকেও ছাড়িয়ে গেছেন। গত বছর তার আয় ছিল প্রায় ৩০.৮৭ মিলিয়ন ডলার।
</doc>
<doc>
পিসিএনিহয়্যার ঝুঁকিপূর্ণ: সিমেনটেক

সম্প্রতি সিকিউরিটি সফটওয়্যার নির্মাতা প্রতিষ্ঠান সিমেনটেক তাদের ব্যবহারকারীদের পিসিএনিহয়্যার (pcAnywhere)  সফটওয়্যারটি ব্যবহার না করতেই পরামর্শ দিয়েছে। নিজস্ব ওয়েবসাইটে প্রকাশিত এক বার্তায় এই সতর্কতা জানিয়েছে কোম্পানিটি। খবর বিবিসির।

সিমেনটেক জানিয়েছে, সাম্প্রতিক সময়ে চুরি যাওয়া তথাকথিত ‘পুরনো সোর্স কোড’ ব্যবহার করে হ্যাকাররা রিমোট কন্ট্রোলসম্পন্ন এই সফটওয়্যারটিতে প্রবেশাধিকার পেয়ে যেতে পারে। ফলে, ব্যবহারকারীদের জন্য এই সফটওয়্যার ব্যবহার করা আর নিরাপদ নয়।

তবে সিমেনটেকের অন্যান্য সফটওয়্যার, যেমন নরটন অ্যান্টিভাইরাস কোনো ঝুঁকির মধ্যে নেই বলেও জানিয়েছে প্রতিষ্ঠানটি। সিকিউরিটি ফার্মটির মতে, আপাতত কেবল সিমেনটেকের পিসিঅ্যানিহোয়্যার সফটওয়্যারটি ডিসএবল বা বন্ধ করলেই ব্যবহারকারীরা নিরাপদ থাকবেন।
</doc>
<doc>
এলো আত্মবিধ্বংসী মেইলিং সেবা, বার্ন নোট

ইন্টারনেটের মাধ্যমে কারো কাছে কোনো বার্তা পাঠালে সাধারণত তা মুছে ফেলার আগ পর্যন্ত থেকেই যায়। কাউকে গোপনীয় কোনো তথ্য ইমেইলের মাধ্যমে পাঠালে তা কেবল প্রেরকের সেন্টবক্সেই নয়, প্রাপকের ইনবক্সেও থেকে যায়। তিনি মুছতে ভুলে গেলে আর পরবর্তীতে অ্যাকাউন্ট হ্যাক হলে সেসব তথ্য হ্যাকারদের হাতে চলে যাওয়ার ভয়ও থাকে। এসব সমস্যা দূর করতেই এলো নতুন সেবা বার্ন নোট, যা অল্প সময়ের জন্য আপনার বার্তাকে সংরক্ষণ করবে।

হাফিংটন পোস্ট জানিয়েছে, বার্ন নোট ব্যবহার করে পাঠানো বার্তা প্রাপকের কাছে মাত্র এক মিনিট স্থায়ী হয়। এরপরই তা চিরতরে ধ্বংস হয়ে যায় বার্ন নোটের সার্ভার এবং পুরো ইন্টারনেট থেকে। সাধারণ ইমেইল সেবার মতো তা ইনবক্সে বা ট্র্যাশে পড়ে থাকে না। এছাড়াও রেজিস্ট্রেশন করে নিলে কতক্ষণ পরে তা মুছে যাবে, প্রাপক লেখা কপি করতে পারবেন কি না ইত্যাদি বিভিন্ন সেটিংসও ঠিক করে দেয়া যায়।

তবে বার্ন নোটের এখনও কিছু সমস্যা রয়েছে গেছে। যেমন, প্রাপকের কাছে মেসেজ খুব দ্রুত ফ্ল্যাশ করে যা পড়তে অনেক সময় সমস্যা হয়। এছাড়াও মেইলের সঙ্গে কোনো অ্যাটাচমেন্ট যোগ করা যায় না। তবে বিভিন্ন প্রযুক্তি সাইট মন্তব্য করেছে, কিছুক্ষণের জন্য কোনো তথ্য পাঠানোর জন্য বার্ন নোট হতে পারে ভালো একটি সেবা।

ঠিকানা: http://burnnote.com
</doc>
<doc>
বাথরুমে অ্যান্ড্রয়েড বেশি চলে!

সম্প্রতি পরিচালিত নতুন এক জরিপে দেখা গেছে, অ্যান্ড্রয়েড-চালিত হ্যান্ডসেট ব্যবহারকারীরা অন্যান্য ডিভাইস ব্যবহারকারীর তুলনায় বেশি সময় বাথরুমে মোবাইল ব্যবহার করে থাকেন। প্রায় ৭৫ শতাংশ আমেরিকান স্বীকার করেছেন, তারা বাথরুমেও তাদের মোবাইল ব্যবহার করেন। খবর ম্যাশএবল-এর।

জরিপটি করেছে মার্কেটিং এজেন্সি ১১মার্ক। প্রায় ১ হাজার আমেরিকানের উপর চালানো ওই জরিপে দেখা গেছে, প্রতি চারজন আমেরিকানের তিনজনই বাথরুম থেকে টেক্সট মেসেজিং, ইমেইল আদান-প্রদান এমনকি মোবাইলে কথাও বলে থাকেন। ২৫ শতাংশ আমেরিকান স্বীকার করেছেন, তারা সবসময়ই রেস্টরুমে ফোন নিয়ে যান।

বাথরুমে মোবাইল ফোন ব্যবহারের ক্ষেত্রে অন্যান্যদের চেয়ে এগিয়ে রয়েছে অ্যান্ড্রয়েড ব্যবহারকারীরা। প্রায় ৮৭ শতাংশ অ্যান্ড্রয়েড ব্যবহারকারী বাথরুমে মোবাইল ফোনটি কোনো না কোনো কাজে ব্যবহার করেছেন। অন্যদিকে ৮৪ শতাংশ ব্ল্যাকবেরি ব্যবহারকারী এবং ৭৭ শতাংশ আইফোন ব্যবহারকারী বাথরুমে থাকাকালীন মোবাইল ফোন ব্যবহারের কথা জানিয়েছেন।

তবে বাথরুমে ফোন আসলে তার উত্তর দেয়ার ক্ষেত্রে এগিয়ে রয়েছেন ব্ল্যাকবেরি ব্যবহারকারীরা। জরিপে দেখা গেছে, ৭৫ শতাংশ ব্ল্যাকবেরি ইউজার বাথরুমেই ফোন কল রিসিভ করে থাকেন। অন্যদিকে ৬৭ শতাংশ অ্যান্ড্রয়েড ইউজার এবং ৬০ শতাংশ আইফোন ইউজার বাথরুমে ফোন রিসিভ করেন। তবে বাথরুমে সোশাল মিডিয়ায় যুক্ত হওয়ার ক্ষেত্রে আইফোন ও অ্যান্ড্রয়েডই শীর্ষে আছে বলে জরিপের ফলাফল জানিয়েছে।
</doc>
<doc>
স্ট্যাটাস আপডেট করতে সিএনএন নিউজরুমে

সম্প্রতি যুক্তরাষ্ট্রের আটলান্টায় সিএনএন সেন্টারে অবৈধ অনুপ্রবেশের দায়ে দু’জনকে গ্রেফতার করেছে পুলিশ। সূত্র জানিয়েছে, ১৮ ও ১৭ বছর বয়সী ওই দু’জন তাদের ফেইসবুক প্রোফাইল চেক করতেই সিএনএন সেন্টারে ঢুকে পড়েছিল। খবর হাফিংটন পোস্ট-এর।

আটলান্টা জার্নাল-কনস্টিটিউশন থেকে জানা গেছে, পাশের একটি বিল্ডিং থেকে সিএনএন সেন্টারে ঢুকে সেন্টারের ৬ তলায় অবস্থিত নিউজরুমে প্রবেশ করে ফিয়ারন এবং ফ্র্যান্সিস মুটেমওয়া নামে দুই তরুণ। নিউজরুমে ঢুকেই তারা দু’জন দু’টি কম্পিউটার ব্যবহার শুরু করে দেয় বলেও জানিয়েছে সূত্র।

আটলান্টা পুলিশ বিভাগের মুখপাত্র কিম জোনস জানিয়েছেন, তাদের দু’জনকে গ্রেফতারের সময় তারা তাদের ফেইসবুক পেইজ চেক করছিলেন। পরে পুলিশ তাদের অনধিকার চর্চার দায়ে গ্রেফতার করেছে এবং প্রত্যেককে ৫০০ ডলার করে জরিমানা দিতে বলেছে।

হাফিংটন পোস্ট-এর মতে, এই ঘটনা বিচ্ছিন্ন হলেও ইন্টারনেট বা ফেইসবুক আসক্তি যে কতোটা মারাত্মক হতে পারে তার প্রমাণ পাওয়া যায় এখানে। এর আগে চায়নিজ একাডেমি অফ সায়েন্স কর্তৃক পরিচালিত এক গবেষণায় দেখা গেছে যে, ইন্টারনেটের প্রতি আসক্তদের ব্রেইনে ঠিক তেমন পরিবর্তনই সংঘটিত হয় যেমনটা মাদকাসক্তদের ব্রেইনে হয়ে থাকে।
</doc>
<doc>
তীব্র সমালোচনার মুখে গুগলের নতুন প্রাইভেসি পলিসি

সার্চ জায়ান্ট গুগলের সবগুলো প্রোডাক্টে নতুন প্রাইভেসি পলিসি বা গোপনীয়তার নীতি চালু করার ঘোষণায় ব্যপক সমালোচনার মুখে পড়েছে গুগল। বেশিরভাগ প্রযুক্তিবিদই গুগলকে ব্যক্তিগত তথ্য নিয়ে ব্যবসা না করার অনুরোধ জানিয়েছেন। পাশাপাশি অনেকেই নতুন পদ্ধতির বিভিন্ন অসুবিধার কথাও তুলে ধরেছেন। খবর বিবিসির।

গুগল সম্প্রতি জানিয়েছে, আসছে মার্চ মাসের ১ তারিখ থেকে ব্যবহারকারীরা গুগল প্লাস প্রোফাইল থেকে ইন্টারেস্ট বা ব্যবহারকারীর আগ্রহের বিষয়বস্তুর উপর নির্ভর করে গুগল সার্চ, ইউটিউব ও অন্যান্য গুগল প্রোডাক্টে সার্চ ফলাফল দেখানো হবে। এর ফলে, একই সার্চ টার্ম ব্যবহার করে বিভিন্ন মানুষ বিভিন্ন ধরনের ফলাফল দেখতে পাবেন।

গুগল দাবি করেছে, নতুন এই সার্চ পদ্ধতির ফলে ব্যবহারকারীদের গুগল সেবাসমূহের অভিজ্ঞতা আরও ভালো হবে।

তবে এ বিষয়ে বিশ্লেষক অ্যান্ডি কেলেট দ্বিমত পোষণ করে বলেছেন, ‘আমি এই সপ্তাহে একটি বিষয়ে আগ্রহ দেখাতে পারি যা আগামী সপ্তাহে আমার কাছে আর তেমন ইন্টারেস্টিং মনে নাও হতে পারে। সেক্ষেত্রে গুগল কীভাবে বুঝতে কখন আমার ইন্টারেস্ট বা আগ্রহ কী নিয়ে?’

তিনি আরও বলেছেন, ব্যবহারকারীদের জন্য এই পদ্ধতি বন্ধ করার কোনো উপায় নেই, যা নতুন প্রাইভেসি পলিসির সবচেয়ে খারাপ দিক। এর ফলে ব্যবহারকারীরা কোনো ব্যবহারকারী যদি একটি গুগল সার্ভিসে নিজের এমন কোনো আগ্রহের বিষয় প্রকাশ করেন যা অন্য কোথাও তিনি প্রকাশ করতে চান না, ঘটনাক্রমে গুগলের নতুন পলিসি অনুসারে তার ইন্টারেস্ট প্রকাশ হয়ে যাবে।
</doc>
<doc>
আসছে গ্যালাক্সি নোট

সম্প্রতি স্যামসাং ও এটিঅ্যান্ডটির পক্ষ থেকে যৌথভাবে প্রেরিত এক সংবাদ বিজ্ঞপ্তিতে প্রতিষ্ঠান দু’টো জানিয়েছে, আগামী মাসের মাঝামাঝিই বাজারে আসছে স্যামসাং-এর নতুন স্মার্টফোন, গ্যালাক্সি নোট। খবর হাফিংটন পোস্ট-এর।

২ বছরের চুক্তিসহ ২৯৯ ডলারে যুক্তরাষ্ট্রের ব্যবহারকারীরা হাতে পাবেন স্যামসাং-এর ৫.৩ ইঞ্চি আকারের এই স্মার্টফোন। ফেব্রুয়ারির মাঝামাঝি তা বাজারে আসলেও প্রি-অর্ডার নেয়া শুরু হবে ফেব্রুয়ারির ৫ তারিখ থেকেই।

গ্যালাক্সি নোট নিয়ে অনেকদিন ধরেই ব্যাপক প্রচারণা চালিয়ে আসছে স্যামসাং। আকারে তুলনামূলকভাবে বড় হওয়ায় অনেক প্রযুক্তিবিদই একে ফোন ও ট্যাবলেটের সম্মিলিত রূপ ‘ফ্যাবলেট’ উপাধি দিয়ে দিয়েছেন। স্যামসাংও তাদের গ্যালাক্সি নোটের বিজ্ঞাপনে ফোন এবং ট্যাবলেট দু’টোর সুবিধাই গ্যালাক্সি নোটে পাওয়া যাবে বলে জানিয়েছে। তবে স্যামসাং-এর এক প্রতিনিধি সম্প্রতি দাবি করেছেন, ট্যাবলেট ও স্মার্টফোনকে এক করে দেয়ার লক্ষ্য নিয়ে তৈরি হয়নি গ্যালাক্সি নোট।

অন্যান্য স্মার্টফোন থেকে গ্যালাক্সি নোটের অন্যতম পার্থক্য হচ্ছে এর সঙ্গের স্টাইলাস। এস-পেন নামের এই স্টাইলাস ব্যবহার করে ব্যবহারকারীরা বিভিন্ন নোট লেখা, ড্রয়িং করা, দ্রুত এসএমএস বার্তা বা ইমেইল লেখা ইত্যাদি কাজ সারতে পারবেন সহজেই।

এক মাসেরও কম সময়ের মধ্যেই যুক্তরাষ্ট্রের ব্যবহারকারীরা গ্যালাক্সি নোট হাতে পেলেও অন্যান্য দেশে কবে নাগাদ গ্যালাক্সি নোট বাজারজাত করা হতে পারে সে সম্পর্কে কিছু জানায়নি স্যামসাং।
</doc>
<doc>
লোকসানের মুখে নকিয়া

মোবাইল ফোন জায়ান্ট নকিয়া সম্প্রতি জানিয়েছে, গত বছরের শেষ তিন মাসে মোবাইলের বিক্রি কমে যাওয়ায় ক্ষতিগ্রস্থ হয়েছে কোম্পানিটি। প্রায় এক চতুর্থাংশ বিক্রি কমে যাওয়ায় এই ক্ষতির সম্মুখীন হয়েছে ফিনল্যান্ডের এই মোবাইল ফোন জায়ান্ট। খবর বিবিসির।

সূত্র জানিয়েছে, প্রায় ১৪০ কোটি ডলার ট্যাক্স দেয়ার পর গড় হিসেবে ক্ষতির মুখেই পড়েছে নকিয়া। এর আগের বছরের তুলনায় নিট বিক্রি কমে গেছে প্রায় ২১ শতাংশ। বিবিসি জানিয়েছে, গত অক্টোবরে নকিয়া বাজারে আনে তাদের প্রথম দু’টি উইন্ডোজ ওএস চালিত স্মার্টফোন। কোম্পানিটি গুগলের অ্যান্ড্রয়েড-চালিত হ্যান্ডসেট এবং অ্যাপলের আইফোনের সঙ্গে প্রতিদ্বন্দ্বিতা করতেই সেটগুলো বাজারে আনে।

নকিয়া জানিয়েছে, আইফোন ও অ্যান্ড্রয়েড-চালিত সেটগুলোর সঙ্গে প্রতিযোগিতাপূর্ণ বাজারে টিকে থাকতেই সিমবিয়ান ছেড়ে উইন্ডোজের সঙ্গে চুক্তিবদ্ধ হয়েছে তারা। ফলে তারা বাজারে আনে উইন্ডোজ-চালিত স্মার্টফোন নকিয়া লুমিয়া ৮০০ এবং লুমিয়া ৭১০। নকিয়া জানিয়েছে, এখন পর্যন্ত দশ লক্ষাধিক লুমিয়া বিক্রি করেছে তারা।

প্রতিষ্ঠানটি আরও জানিয়েছে, চলতি বছরের প্রথমার্ধে চীন এবং ল্যাটিন আমেরিকায় আরও কিছু স্মার্টফোন বাজারে আনবে। প্রতিষ্ঠানটি আরো জানিয়েছে ২০১২ সালকে তারা রূপান্তরের বছর হিসেবেই দেখছে।
</doc>
<doc>
রাইস আপ ল্যাবস আনলো মু'জ ইভেন্ট

বাংলাদেশী অ্যাপস নির্মাতা রাইজ আপ ল্যাবস তৈরি করেছে ‘ফ্যাক্টরি প্রজেক্ট’ নামে সোশাল নেটওয়ার্ক গেইম। এই গেইমটি যুক্ত হচ্ছে ৭০ কোটি সদস্যের ফেইসবুকে।

অ্যাপ্লিকেশন নির্মাতা এই প্রতিষ্ঠানটি অ্যাপলের আইওএস প্ল্যাটফর্মে বিভিন্ন অ্যাপ্লিকেশন তৈরি করে। তবে তাদের ‘ফ্যাক্টরি প্রজেক্ট’-এর ফেইসবুকে সংযুক্তিকে প্রতিষ্ঠানটি অন্যতম সাফল্য হিসেবে চিহ্নিত করছে।

এ বিষয়ে রাইজ আপ ল্যাবস-এর মার্কেটিং ম্যানেজার সিনহা ইবনে হুমায়ূন বলেছেন, ‘আমরা বাংলাদেশেই বিশ্বমানের গেইমস তৈরি করছি। আর এর ফলেই আমরা এখন ফেইসবুকের অন্যতম অফিসিয়াল গেইম ডেভেলপার।’

রাইজ আপ ল্যাবস-এর এই গেইমটি ফেইসবুকে পাওয়া যাবে http://www.facebook.com/FactoryProjectLive    ঠিকানায়।

রাইজ আপ ল্যাবস জানিয়েছে, ফেইসবুকে এই ইভেন্টের পেইজ -এ লাইক দিলে প্রতি লাইকের জন্য দুই টাকা করে প্রতিষ্ঠানটি দান করছে চ্যারিটিতে। মু’জ ইভেন্টের মিডিয়া পার্টনার হিসেবে আছে বিডিনিউজটোয়েন্টিফোরডটকম।
</doc>
<doc>
ফেইসবুকে গেইম চালু করলো নাসা

সম্প্রতি ফেইসবুকে ১০টি বহুনির্বাচনী প্রশ্ন নিয়ে হাজির হয়েছে ন্যাশনাল অ্যারোনটিক্স অ্যান্ড স্পেস অ্যাডমিনিস্ট্রেশন (নাসা)। জানা গেছে, সাধারণ মানুষের মধ্যে মহাকাশ ও বিজ্ঞানভিত্তিক জ্ঞান বাড়ানোর লক্ষ্যেই তাদের এই উদ্যোগ। খবর ম্যাশএবল-এর।

প্রশ্নোত্তরের এই অ্যাপ্লিকেশন ফেইসবুকে গেইম হিসেবেই প্রকাশিত হয়েছে। ‘স্পেস রেস ব্লাস্টঅফ’ নামের এই গেমে ব্যবহারকারীরা কেবল বিজ্ঞানই নয়, বরং প্রযুক্তি ও পপ কালচারসহ বিভিন্ন বিষয়ে নিজেদের মেধা যাচাই করতে পারবেন। প্রথম দশটি প্রশ্নের সঠিক উত্তর দেয়ার পর আরও বাড়তি প্রশ্নের উত্তর দিয়ে পয়েন্টও জিতে নিতে পারবেন গেইমাররা। গেইমটি একা একা খেলা যাবে অথবা বন্ধুদের সঙ্গে পাল্লা দিয়েও খেলার সুবিধা রয়েছে।

মহাকাশ গবেষণা সংস্থা নাসা এর আগেও সোশাল মিডিয়া ব্যবহার করে সাধারণ মানুষের সঙ্গে ‘ইন্টারঅ্যাক্ট’ করেছে। বছরখানেক আগে একটি ওয়েবসাইট তৈরি করেছিল নাসা যেখানে নাসার সংগ্রহে থাকা মঙ্গলগ্রহের সব ছবি আপলোড করে দেয়া হয়েছিল।

ফেইসবুকে স্পেস রেস ব্লাস্টঅফ গেমের ঠিকানাঃ https://apps.facebook.com/spacerace/#_=_
</doc>
<doc>
মন্তব্য করেই বিশ্বরেকর্ড

সম্প্রতি গিনেস বুক অফ ওয়ার্ল্ড রেকর্ডে আবারও স্থান করে নিলো ফেইসবুক। কেবল একটি পোস্টে প্রচুর মন্তব্য পেয়েই তা এই রেকর্ডে স্থান করে নিয়েছে। খবর ম্যাশএবল-এর।

সূত্র জানিয়েছে, জিংগার ফ্রন্টিয়ারভিল গেমের ভক্তরা একটি গ্রুপের পোস্টে ১০ লাখেরও বেশিবার মন্তব্য করে বিশ্বরেকর্ডে স্থান করে নিয়েছেন। তবে যে গ্রুপে পোস্ট করা হয়েছে, সেই গ্রুপের নাম দেখলেই বোঝা যায় ভক্তদের উদ্দেশ্যই ছিল গিনেজ বুকে স্থান পাওয়া। গ্রুপটির নাম হচ্ছে, Ffgpioneers/gwr/attempt.

ট্রেসি হজসন গত অক্টোবরের ৩০ তারিখ ওই গ্রুপে তার পোস্টটি করেন। তবে মজার বিষয় হলো, ১০ লক্ষাধিক মন্তব্য করেছেন কেবল ১০৭জন ফ্রন্টিয়ারভিল গেমের ভক্ত। তিনি তার পোস্টে সবাইকে বলেছেন যে কোনো বিষয়ে কথা বলতে এবং যখন খুশি কথার বিষয়বস্তু পরিবর্তন করতে। তবে সর্বমোট কতোটি বিষয় নিয়ে এই বিশাল থ্রেডে কথাবার্তা হয়েছে তা বের করা যায়নি।

ট্রেসি জানিয়েছেন, তার মেয়ে ফেইসবুকে তার অ্যাকাউন্ট ব্যবহার করে প্রথম ফ্রন্টিয়ারভিল খেলা শুরু করে। এরপর তিনিও আগ্রহী হয়ে খেলতে শুরু করেন এবং এক পর্যায়ে সিদ্ধান্ত নেন এই বিশ্ব রেকর্ড গড়ার। তার উদ্দেশ্য ছিল, ফ্রন্টিয়ালভিলের কমিউনিটি কতোটা শক্তিশালী তা দেখানো।
</doc>
<doc>
ঢাকা বিশ্ববিদ্যালয় তথ্যপ্রযুক্তি সংসদের যাত্রা শুরু

| তারিখ: ০৫-০২-২০১২

ঢাবি তথ্যপ্রযুক্তি সংসদের সদস্যদের সঙ্গে অতিথিরা

আনুষ্ঠানিকভাবে যাত্রা শুরু করল ঢাকা বিশ্ববিদ্যালয়ের তথ্যপ্রযুক্তি সংসদ সোসাইটি। এ উপলক্ষে বিশ্ববিদ্যালয়ের আর সি মজুমদার মিলনায়তনে গত শুক্রবার এক অনুষ্ঠানের আয়োজন করা হয়। অনুষ্ঠানে প্রধান অতিথি হিসেবে উপস্থিত ছিলেন ঢাকা বিশ্ববিদ্যালয়ের উপাচার্য আ আ ম স আরেফিন সিদ্দিক। এ সময় তিনি বলেন, ‘তথ্যপ্রযুক্তি এতটাই অগ্রসর হয়েছে যে ঘরে বসেই বিভিন্ন দেশের বড় বড় প্রতিষ্ঠানের নিরাপত্তাব্যবস্থা পর্যন্ত তদারক করা যায়। যেমন, বাংলাদেশের একটি শিক্ষার্থী দল এ দেশে বসে ইংল্যান্ডের একটি শপিং সেন্টারের নিরাপত্তাব্যবস্থা নিয়ন্ত্রণ করছে। এর মাধ্যমে শিক্ষার্থীরা অর্থ উপার্জনও করতে পারছে। তবে খেয়াল রাখতে হবে, ভালো কাজে প্রযুক্তির ব্যবহার করতে হবে। সতর্ক থাকতে হবে প্রযুক্তি যেন অন্যের ক্ষতির কারণ না হয়।’
অনুষ্ঠানে বিশেষ অতিথি বাংলাদেশ কম্পিউটার সমিতির (বিসিএস) সভাপতি মো. ফয়েজউল্যাহ খান বলেন, ‘সারা বিশ্বে তথ্যপ্রযুক্তি খাতে প্রতিবছর প্রায় এক হাজার বিলিয়ন ডলার মুনাফা অর্জিত হয়। আমরা যদি এর থেকে শূন্য দশমিক ১ শতাংশ ব্যবসা করতে পারি, তবে এক বিলিয়ন ডলার আয় করতে পারব।’
অনুষ্ঠানে উপস্থিত ছিলেন ঢাকা বিশ্ববিদ্যালয়ের ইনস্টিটিউট অব ইনফরমেশন টেকনোলজির (আইআইটি) পরিচালক মাহবুব আলম জেয়ার্দার, প্রথম আলোর উপ-ফিচার সম্পাদক পল্লব মোহাইমেন, বাংলাদেশ আইসিটি জার্নালিস্ট ফোরামের সভাপতি মোহাম্মদ কাওছার উদ্দিনসহ অনেকে। অভিষেক অনুষ্ঠান শেষে সংগঠনের ২০১১-১২ সালের জন্য গঠিত প্রথম কার্যনির্বাহী কমিটি ঘোষণা করা হয়। ১৭ সদস্যের এই কমিটির সভাপতি আবদুল্লাহ আল ইমরান ও আরিফ দেওয়ানসহ সবাইকে অতিথিরা ফুল দিয়ে বরণ করে নেন।—রাকিব মোজাহিদ
</doc>
<doc>
স্কাইপেতে এইচডি ভিডিও কল সুবিধা

| তারিখ: ০৫-০২-২০১২

ইন্টারনেটে ভিডিও চ্যাটিং সুবিধার জনপ্রিয় সফটওয়্যার স্পাইপে এবার যুক্ত হয়েছে হাই ডেফিনেশন (এইচডি) ভিডিও কল করার সুবিধা। সম্প্রতি স্কাইপের অফিশিয়াল ব্লগে এ তথ্য জানানো হয়। ২০১১ সালে ৮৫০ কোটি ডলারের বিনিময়ে স্কাইপে কিনে নিয়েছে বিশ্বখ্যাত সফটওয়্যার প্রতিষ্ঠান মাইক্রোসফট। মাইক্রোসফটের উইন্ডোজ অপারেটিং সিস্টেমের জন্য তৈরি স্কাইপ ৫.৮ সংস্করণটিতে এ সুবিধা যুক্ত হচ্ছে বলে জানা গেছে। তবে ভিডিও কল করার ক্ষেত্রে ব্যবহারকারীর এইচডি ওয়েবক্যাম আর দ্রুতগতির ইন্টারনেট-সুবিধা থাকতে হবে। নতুন এ সুবিধার পাশাপাশি সামাজিক যোগাযোগের জনপ্রিয় ওয়েবসাইট ফেসবুকের গ্রুপ শেয়ারসহ বেশ কিছু ফিচারও যুক্ত হচ্ছে স্কাইপেতে। স্কাইপের নতুন সংস্করণে ফিচার হিসেবে যোগ হচ্ছে গ্রুপ স্ক্রিন শেয়ার, পুশ টু টক, মাইক্রোসফটের সার্চ ইঞ্জিন বিং টুলবার ব্যবহারের সুযোগ, ফেসবুক কন্টাক্ট লুকানোর সুবিধা ইত্যাদি। এ ছাড়া স্কাইপের নির্ধারিত প্রিমিয়াম সদস্যরা কনফারেন্স কলে একসঙ্গে অনেকের সঙ্গেই যোগাযোগ করতে পারবেন। এ ছাড়া মাইক্রোসফট আরও নানা ধরনের সুবিধা যুক্ত করছে বলেও জানা গেছে। নতুন এ সুবিধা স্কাইপে ব্যবহারকারী যেমন বাড়াবে, তেমনি গ্রাহকেরা নানা ধরনের সুবিধাও পাবেন বলে আশাবাদী কর্তৃপক্ষ। —স্কাইপে ব্লগ ও গ্যাজেট হেল্পলাইন অবলম্বনে কাজী আশফাক আলম
</doc>
<doc>
আপডেট
ল্যাপটপের বিক্রি বেড়েছে

| তারিখ: ০৫-০২-২০১২

প্রযুক্তি বাজারে কয়েক সপ্তাহ ধরে বেশ কিছু পণ্যের দাম বেড়েই চলছে। তবে ল্যাপটপের বিক্রি ভালো হয়েছে গত সাপ্তাহের প্রযুক্তি বাজারে। গতকাল শনিবার পাওয়া বিভিন্ন যন্ত্রাংশের দাম নিচে দেওয়া হল।
প্রসেসর: ইন্টেল কোর আই-৩ (৩.১ গি.হা) ১১,০০০। ইন্টেল সেলেরন ১.৮ গি.হা ৩,৫০০; ইন্টেল কোর আই-৫ ৩.১গি.হা. ১৭,৭০০;ইন্টেল কোর আই-৭,২৬০০ ৩.৪গি.হা. ২৯,৭০০ টাকা। পেন্টিয়াম ডুয়েল কোর-৩ ৩.০গি.হা. ৫,৭০০ টাকা।ইন্টেল ওপেন কোরআই-৩ ৩.০৬ গি.হা. ৯,৩০০ টাকা। মাদারবোর্ড: গিগাবাইট জিএ৪১এমটি-ডি৩ ৪,৪০০; জি৪১এমকমবো ৪,৩০০; এইচ৬১এম ৬,১০০; জিএ-জেড৬৮ এমএ ১১,২০০ টাকা ইন্টেল ডিজি৪১ডব্লিওভি ৪,৯০০; জি৪১এম ৪,৪০০ টাকা। ফক্সকনএইচ৫৫এমএক্সভি৫,১০০;জি-৪১এমএক্সই ৩,৪০০;এ৪১এমডি ৩,৯০০ টাকা।র্যাম:ডিডি আর-৩ এ্যাপাসার ২গি.বা ১,১০০;এডেটা ২গি.বা ১,১০০;ট্রানসেন্ড-১৩৬৬ ২গি.বা ১,১০০ টাকা; ডিডি আর-২ ট্রানসেন্ড ২গি.বা. ২,০০০;এডেটা ৪গি.বা ২,০০০;এ্যাপাসার ৪গি.বা ২,০০০ টাকা। হার্ডডিস্ক ড্রাইভ:স্যামসাং ৩২০ গি.বা. ৭,৫০০; ৫০০ গি.বা. ৮,০০০ টাকা। ওয়েস্টান ডিজিটাল এইচডিডি ৫০০গি.বা. ৮,০০০ টাকা। হিটাচি ৫০০গি.বা ৮,০০০; ১ টেরাবাইট ১১,৪০০ টাকা। এলসিডি মনিটর: স্যামসাং ১র্৭র্ ৯,১০০; ১৮.র্৫র্ ৮,৫০০; ২র্০র্ ১১,৪০০; ২১.র্৫র্ ১৪,৭০০; ২র্৪র্ ২৩,৫০০ টাকা। ফিলিপস ১৮.র্৫র্ ৮,৬০০ টাকা। ডেল ১র্৭র্ ৯,৩০০ টাকা। এলজি ১৮.৫র্ র্ ৮,৫০০; ২০র্ র্ ১১,৪০০; ২১.৫র্ র্ ১৪,৭০০ টাকা। আসুস ১র্৭র্ ৯,৩০০ টাকা। গ্রাফিকস কার্ড: গিগাবাইট এইচ ডি-৬৫৭০ ১গি.বা. ৬,২০০, গিগাবাইট৫৪৫০ ৫১২মে.বা. ২,৯০০ টাকা। আসুস ৫১২ মে.বা. ২,৯০০, এক্সএফএক্স এইচডি৫৪৫০ ১ গি.বা. ৪,০০০ টাকা। ডিভিডি রাইটার/রি-রাইটার: স্যামসাং ২২এক্স ১,৬০০ টাকা। আসুস ২৪এক্স ১,৮০০ টাকা। লাইটন ২৪এক্স ১,৮০০ টাকা। কেসিং:ডিলাক্স ২,২০০ থেকে ৩,৫০০;গিগাবাইট ১,৮০০; মারকারি ১,৭০০ টাকা। মাউস: এ৪টেক ৩০০ থেকে ২,২০০;লজিটেক ৩৫০ থেকে ২,৭০০;বেলকিন ৪০০ থেকে ১,২০০ টাকা। কি-বোর্ড: সাধারণ ২৫০ থেকে ২৮০০ টাকা। মাল্টিমিডিয়া ৫৫০ টাকা। স্পিকার: মাইক্রোল্যাব (২:১) ১,৫০০ থেকে ৩,৬০০ টাকা। ক্রিয়েটিভ এসবিএস(২:১) ১,৮০০ থেকে ৫,০০০টাকা। এফএনডি(২:১) ১,৯০০ থেকে ৬,০০০ টাকা। পেনড্রাইভ: ট্রানসেন্ড ২গি.বা ৪৫০;৪গি.বা ৫৫০;৮গি.বা ৮০০;১৬গি.বা ১,৫৫০ টাকা। অ্যাপাসার ২ গি.বা. ৪৫০; ৪ গি.বা. ৫০০; ৮গি.বা ৮০০ টাকা।এডেটা ৪গি.বা ৭০০;১৬গি.বা ২,০০০ টাকা। জিপিআরএস মডেম: মোবিডেটা ইডিজিই ১০০ইইউ ২,৪০০; এইচএসডিপিএ ১০০এইচইউ ৩,০০০ টাকা। টেকনো টিএম০০৮ ৩,৬০০ টাকা। টিভি কার্ড: এভারমিডিয়া ইন্টারনাল ৩,০০০; এক্সটারনাল ডাব্লিউ৭ ৪,৪০০ টাকা। রিয়েলভিউ আরভি ২,২০০ টাকা।গেটমি-২১৮৮ই ২,২০০টাকা। প্রিন্টার: ক্যানন পিক্সমা এমপি-২৭৬ ৫,৮০০ টাকা; পিক্সমা এলবিপি-৩৩০০ ১১,২০০। এইচপি ডি-১৪৬০ ২,৮০০ টাকা। এইচপি লেজার পি-১১০২ ৮,৫০০ টাকা। এপসন এম-১২০০ ৭,২০০ টাকা। ব্রাদার এইচএল ৫৩৪০ডি ১৬,৬০০ টাকা। স্যামসাং এমএল ১৮৬৬ (লেজার) ৭,০০০। বহনযোগ্য হার্ডডিস্ক: ট্রানসেন্ড ৩২০ গি.বা ৬,৫০০; ৫০০ গি.বা ৮,১০০; ৬৪০ গি.বা ৯,৪০০, ১ টেরাবাইট ১২,৫০০ টাকা। ওয়েস্টানডিজিটাল ৩২০গি.বা ৫,৮০০; ৫০০গি.বা ৭,২০০; ১টে.বা.১২,৩০০টাকা। ইউপিএস: ডিজিটেক ৬৫০ ভিএ ২,৮০০ টাকা; ৮০০ ভিএ ৩,২০০ টাকা ১২০০ ভিএ ৪,৮০০ টাকা, ১০০০ভিএ ৬৬০০ টাকা, ১০ কেভিএ ১,০৫,০০০টাকা। —সংগ্রহ:আবদুল্লাহ আল রাশেদ
এখানে শুধু যন্ত্রাংশের দাম দেওয়া হয়েছে। পুরো কম্পিউটার কেনার ক্ষেত্রে সংযোজন খরচ ও সার্ভিস চার্জ যুক্ত হবে।
</doc>
<doc>
টিপস

| তারিখ: ০৫-০২-২০১২

কম্পিউটারের গতি বাড়ান
প্রতিনিয়ত নানা ধরনের কাজ করার ফলে আপনার কম্পিউটারের গতি কমে যেতে পারে। কম্পিউটারের গতি বাড়াতে Start থেকে Run—এ গিয়ে লিখুন recent লিখে এন্টার দিন।এবার যে ফাইলগুলো আসবে সেগুলো Delete করে দিন। একই ভাবে Run—এ গিয়ে %temp% ফাইলগুলো Delete করে দিন।এতে আপনার কম্পিউটারের গতি বাড়বে।
</doc>
<doc>
ফেসবুকে সবচেয়ে বেশি বেতন শেরিলের

অনলাইন ডেস্ক | তারিখ: ০৪-০২-২০১২


সামাজিক যোগাযোগের ওয়েবসাইট ফেসবুকের জ্যেষ্ঠ নির্বাহী কর্মকর্তা হিসেবে সবচেয়ে বেশি বেতন পান চিফ অপারেটিং অফিসার (সিওও) শেরিল স্যান্ডবার্গ। পাবলিক লিমিটেড কোম্পানি হওয়ার প্রক্রিয়ার অংশ হিসেবে সম্প্রতি ফেসবুক তাদের খরচের তথ্য দিয়েছে বলেই জানিয়েছে সংবাদমাধ্যম টিওআই। সে তালিকায় শেরিল স্যান্ডবার্গের নামই বেশি বেতনের নির্বাহী হিসেবে দেখানো হয়েছে। ২০১১ সালে ফেসবুক থেকে বেতন হিসেবে শেরিল পেয়েছেন তিন কোটি ৯০ লাখ ডলার।
২০১১ সালে শেরিল স্যান্ডবার্গের মোট আয়ের মধ্যে রয়েছে মূল বেতন, বোনাস এবং সাড়ে তিন কোটি ডলার মূল্যের শেয়ার। ফেসবুকে তাঁর মোট শেয়ার ০.১ শতাংশ। তবে তা ফেসবুকের প্রতিষ্ঠাতা এবং সিইও মার্ক জাকারবার্গের তুলনায় নগণ্যই বলা চলে। ফেসবুকে সবচেয়ে বেশি শেয়ার সিইও মার্ক জাকারবার্গের। তাঁর শেয়ার ২৮.৪ শতাংশ, যার অর্থ হলো এবার ফোর্বসের তালিকায় বিশ্বের সেরা ১০ জন ধনীর তালিকায় চলে যেতে পারে জাকারবার্গের নাম।
ফেসবুক থেকে জাকারবার্গ বেতন পান চার লাখ ৮৩ হাজার ৩৩৩ ডলার। অবশ্য ২০১১ সালে বেতন নিয়েছেন ১৪ লাখ ৯০ হাজার ডলার। এর মধ্যে রয়েছে তাঁর ব্যক্তিগত প্লেনের খরচও। প্লেনের পেছনে ২০১১ সালে তিনি খরচ করেছেন সাত লাখ ডলার। আর আর্থিক পরিকল্পনায় ব্যয় করেছেন এক লাখ ডলার। অবশ্য ২০১৩ সাল থেকে বার্ষিক এক ডলার প্রতীকী বেতন নেওয়ার কথা জানিয়েছেন জাকারবার্গ।
</doc>
<doc>
বিক্রিতে স্মার্টফোন ছাড়িয়ে গেল কম্পিউটারকে

অনলাইন ডেস্ক | তারিখ: ০৪-০২-২০১২

বিক্রির দিক থেকে কম্পিউটারকে ছাড়িয়ে গেছে স্মার্টফোন। ২০১১ সালে যে পরিমাণ স্মার্টফোন বিক্রি হয়েছে, তা ইউনিট হিসেবে কম্পিউটারের তুলনায় বেশি। গতকাল শুক্রবার বাজার গবেষণা প্রতিষ্ঠান ক্যানালিস এ তথ্য দিয়েছে। ক্যানালিস জানিয়েছে, ২০১১ সালে স্মার্টফোন বিক্রি হয়েছে ৪৮ কোটি ৭৭ লাখ ইউনিট আর কম্পিউটার বিক্রি হয়েছে ৪১ কোটি ৪৬ লাখ ইউনিট।
২০১১ সালে স্মার্টফোন বিক্রির হার বেড়ে হয়েছে ৬২ দশমিক ৭ শতাংশ। স্মার্টফোন বিক্রিতে প্রতিষ্ঠান হিসেবে এগিয়ে রয়েছে অ্যাপল। নিকটতম প্রতিদ্বন্দ্বী স্যামসাং ও নকিয়া। ২০১১ সালের জুলাই থেকে অক্টোবর মাসে তিন কোটি ৭০ লাখ ইউনিট আইফোন বিক্রি করেছে অ্যাপল, যা বছরের একক প্রতিষ্ঠান হিসেবে স্মার্টফোন বিক্রির রেকর্ড। উল্লেখ্য, ২০১০ সালে নকিয়া এক মৌসুমে দুই কোটি ৮৩ লাখ স্মার্টফোন বিক্রি করেছিল।
ক্যানালিসের ভাইস প্রেসিডেন্ট এবং প্রধান বিশ্লেষক ক্রিস জোনস জানিয়েছেন, বিক্রির দিক থেকে কম্পিউটারের তুলনায় স্মার্টফোনের এগিয়ে যাওয়ার ঘটনা একটি মাইলফলক। কয়েক বছরের মধ্যেই স্মার্টফোন ছোট একটি পণ্য থেকে বিশাল পণ্য বাজারে পরিণত হয়েছে। কম দামে স্মার্টফোন প্রাপ্তি এ বাজারকে আরও সম্প্রসারিত করেছে। ইন্টারনেট ব্রাউজিং, ভিডিও ও বিভিন্ন অ্যাপ্লিকেশন ব্যবহারের সুবিধা থাকায় স্মার্টফোন বিক্রি বেড়ে গেছে।
বিক্রির দিক থেকে স্মার্টফোনের কাছে কম্পিউটারের হার হলেও এখনই কম্পিউটারের যুগ শেষ—এমন কথা মানতে নারাজ বিশেষজ্ঞরা। গবেষকদের মতে, ২০১১ সালে কম্পিউটার বিক্রি বেড়েছে ১৪ দশমিক ৮ শতাংশ। এ ক্ষেত্রে সবচেয়ে বেশি ভূমিকা রেখেছে ট্যাবলেট কম্পিউটার। প্রচলিত কম্পিউটারের তুলনায় মানুষের আগ্রহ ট্যাবলেট ডিভাইসের প্রতি বেশি। নেটবুক ও নোটবুকের বাজার পড়তির দিকে হলেও বর্তমানে কম্পিউটারের বাজার ভিন্নদিকে মোড় নিচ্ছে বলেই বিশ্লেষকেরা ধারণা করছেন। ভবিষ্যতে কম্পিউটারের বাজারে হালকা-পাতলা মডেলের নেটবুক এবং ল্যাপটপের সমন্বয়ে তৈরি ‘আল্ট্রাবুক’ অগ্রণী ভূমিকা রাখতে পারে, এমনটাই ধারণা করছেন বিশ্লেষকেরা।
</doc>
<doc>
স্কাইপে যোগ হচ্ছে এইচডি ভিডিও কল

অনলাইন ডেস্ক | তারিখ: ০৪-০২-২০১২

উইন্ডোজ অপারেটিং সিস্টেমের জন্য তৈরি স্কাইপ ৫.৮ সংস্করণটিতে যোগ হচ্ছে হাই ডেফিনেশন (এইচডি) ভিডিও কল করার সুবিধা। এ ছাড়া সামাজিক যোগাযোগের ওয়েবসাইট ফেসবুক, গ্রুপ শেয়ারসহ নতুন বেশ কিছু ফিচার যোগ হচ্ছে জনপ্রিয় কণ্ঠস্বর এবং ভিডিও চ্যাটিং সার্ভিস স্কাইপে। এইচডি ওয়েবক্যাম আর দ্রুতগতির ইন্টারনেট সুবিধা থাকলেই এইচডি ভিডিও কল করা যাবে বলেই জানিয়েছে ম্যাশএবল।
স্কাইপের নতুন সংস্করণে ফিচার হিসেবে যোগ হচ্ছে গ্রুপ স্ক্রিন শেয়ার। কনফারেন্স কলে একসঙ্গে অনেকের সঙ্গেই যোগাযোগ সুবিধা দেবে এ ফিচারটি। অবশ্য এ ফিচার কেবল প্রিমিয়াম মেম্বারদের জন্যই প্রযোজ্য হবে।
অন্যান্য ফিচারের মধ্যে রয়েছে পুশ টু টক, ফেসবুক কন্টাক্ট লুকানোর সুযোগ এবং বিং টুলবার ব্যবহারের সুযোগ। এ ছাড়া মাইক্রোসফট জানিয়েছে, উইন্ডোজের জন্য তৈরি নতুন সংস্করণে একাধিক বাগ ঠিক করা হয়েছে, ফলে ফেসবুক কন্টাক্টের মোবাইল নম্বর যোগ করা যাবে ।
উল্লেখ্য, ২০১১ সালে সাড়ে ৮০০ কোটি ডলার খরচ করে স্কাইপে কিনে নিয়েছে সফটওয়্যার জায়ান্ট মাইক্রোসফট।
</doc>
<doc>
বিমান দুর্ঘটনায় মাইক্রন সিইওর মৃত্যু

অনলাইন ডেস্ক | তারিখ: ০৪-০২-২০১২
র্যাম নির্মাতা প্রতিষ্ঠান মাইক্রন টেকনোলজির চিফ এক্সিকিউটিভ অফিসার (সিইও) স্টিভ অ্যাপলটন গতকাল শুক্রবার এক বিমান দুর্ঘটনায় মারা গেছেন। তাঁর মৃত্যুর খবর নিশ্চিত করেছে বার্তা সংস্থা রয়টার্স। মৃত্যুর সময় অ্যাপলটনের বয়স হয়েছিল ৫১ বছর।
স্টিভ অ্যাপলটন একজন পেশাদার বৈমানিক ছিলেন। দুর্ঘটনার সময় অ্যাপলটন নিজেই এক ইঞ্জিনবিশিষ্ট বিমানটি চালাচ্ছিলেন। বয়িস এয়ারপোর্ট থেকে বিমানটি ওড়ার কিছুক্ষণ পরেই হঠাত্ করে তাতে আগুন ধরে যায়।
উল্লেখ্য, ২০০৪ সালেও একবার বিমান দুর্ঘটনার শিকার হয়েছিলেন অ্যাপলটন। সেবার মারাত্মক জখম হলেও প্রাণে বেঁচে গিয়েছিলেন তিনি। জেট ও প্রপেলার-চালিত বিমান চালানোর পেশাদার লাইসেন্স ছিল তাঁর।
কম্পিউটার নির্মাতা প্রতিষ্ঠান হিসেবে মাইক্রন যাত্রা শুরু করেছিল ১৯৭৮ সালে। প্রথমে সেমিকন্ডাক্টর কনসালটিং ফার্ম হিসেবে মাইক্রনের ব্যবসা শুরু হলেও পরে ‘ডিআরএএম’ চিপ তৈরি শুরু করে মাইক্রন। ডিআরএএমের আরেকটি পরিচয় হচ্ছে ‘র্যাম’ হিসেবে।
১৯৮৩ সালে স্নাতক শেষ করে মাইক্রোনে যোগ দিয়েছিলেন স্টিভ অ্যাপলটন। তিনি কাজ করতেন মাইক্রন পণ্যের প্রোডাকশন বিভাগে। পরে প্রোডাকশন ম্যানেজার হিসেবে দায়িত্ব পান। ক্রমে মাইক্রনের ভাইস প্রেসিডেন্ট পদেও উন্নীত হন। ১৯৯০ সালে মাইক্রন ব্যান্ডের কম্পিউটার তৈরি শুরু করে প্রতিষ্ঠানটি। ১৯৯১ সালে তিনি চিফ অপারেটিং অফিসার (সিওও) পদে দায়িত্ব নেন। ১৯৯৪ সালে অ্যাপলটন মাইক্রনের সিইও এবং প্রেসিডেন্ট হন। সেমিকন্ডাক্টর ইন্ডাস্ট্রি অ্যাসোসিয়েশনের রবার্ট এন নস পুরস্কার পেয়েছিলেন স্টিভ অ্যাপলটন।
অ্যাপলটনের অধীনে ইন্টারনেট ব্যবসার প্রসার ঘটাতে সমর্থ হয় মাইক্রন। তবে র্যাম ব্যবসাই মাইক্রনের মূল ব্যবসা। বাজার বিশ্লেষকদের মতে, ডিআরএএম বাজারে মাইক্রনের অবস্থান বর্তমান বিশ্বে চতুর্থ।
অ্যাপলটনের মৃত্যুর পর মাইক্রনের বর্তমান সিওও মার্ক ডারকান সিইও হিসেবে দায়িত্ব নিয়েছেন।
</doc>
<doc>
বাঁশ থেকে স্মার্ট ফোন!

অনলাইন ডেস্ক | তারিখ: ০৪-০২-২০১২

   বাঁশের অনেক রকমই ব্যবহার রয়েছে। এবার প্রযুক্তি ক্ষেত্রেও বাঁশের ব্যবহার শুরু হলো। যুক্তরাজ্যের এক শিক্ষার্থী সম্প্রতি বাঁশ ব্যবহার করে স্মার্ট ফোন তৈরি করেছেন বলেই জানিয়েছে টেলিগ্রাফ। অ্যান্ড্রয়েড অপারেটিং সিস্টেম চালিত এই স্মার্ট ফোনের নাম ‘অ্যাডজিরো’।
স্মার্ট ফোন আরও বেশি টেকসই করতে চার বছরের পোক্ত বাঁশ ব্যবহার করেছেন ২৩ বছর বয়সী মিডলসেক্স ইউনিভার্সিটির শিক্ষার্থী কাইরন স্কট-উডহাউস।
বাঁশ ব্যবহার করে স্মার্ট ফোন তৈরির কারণ হিসেবে স্কট বলেছেন, একই রকম স্মার্ট ফোনের মডেল দেখতে দেখতে হতাশ হয়েই তিনি বিকল্প কিছু করার কথা ভাবতে থাকেন। তখনই তাঁর মাথায় আসে বাঁশের কথা। তিনি বেশ কিছু নকশা তৈরি করে অনলাইনে পোস্ট করেন। অনলাইনে দেওয়ার পর এক প্রযুক্তি উদ্যোক্তা তাঁর সঙ্গে যোগাযোগ করেন এবং এ স্মার্ট ফোনটি তৈরির প্রস্তাব দেন।
চলতি বছরের শেষ দিকে এই স্মার্ট ফোনটি বাজারে আসতে পারে।
</doc>
<doc>
আউটসোর্সিংয়ে সফল কুষ্টিয়ার রাসেল

| তারিখ: ০৪-০২-২০১২

আউটসোর্সিংয়ের কাজ করে কুষ্টিয়ার রাসেল পেয়েছেন সচ্ছলতা

ফ্রিল্যান্স আউটসোর্সিং শব্দযুগলের সঙ্গে পরিচয় ছিল। কিন্তু কম্পিউটারের সঙ্গে সখ্য বেশি দিনের নয়। আগ্রহের কারণেই কুষ্টিয়ার ভেড়ামারা উপজেলার ফারাকপুর গ্রামের রাসেল আহম্মেদের ইন্টারনেটে বসে ওয়েব ও গ্রাফিক ডিজাইনের আউটসোর্সিং কাজ করে গত চার মাসে প্রায় দুই হাজার ডলারের বেশি আয় করেছেন। অনলাইনে এ আয় তাঁর দিন দিন আরও বাড়ছে। হাতে বর্তমানে প্রচুর কাজ আসছে। এ জন্য একটি দল করে নিয়েছেন বলে জানালেন।
রাসেলের কম্পিউটার শেখার আগ্রহ ছিল প্রবল। দরিদ্র পরিবারের সন্তান হওয়ায় ইচ্ছাটা বাস্তবে রূপ দিতে পারেননি। উচ্চমাধ্যমিক পরীক্ষার পর ইচ্ছে ও জেদের কারণে মা-বাবা কম্পিউটার শেখাতে বাধ্য হলেন। তিন হাজার টাকা খরচ করে এমএস অফিস শিখেছিলেন স্থানীয় এক প্রশিক্ষণ কেন্দ্রে। আগ্রহের কারণে দ্রুতই দক্ষ হয়ে উঠলেন। ওই কেন্দ্রে মাসিক ২০০ টাকা বেতনে চাকরিও পেয়ে যান।
রাসেল প্রথম আলোকে বলেন, ‘ইন্টারনেটের প্রথম সংস্পর্শে আসি ২০০৫ সালের শেষের দিকে। ভেড়ামারার উপজেলা নির্বাহী কর্মকর্তার অফিসে সাক্ষাৎকার দিয়ে উপজেলা ই-সেন্টারে কাজ করার সুযোগ পাই। এরপর আর পেছনে ফিরে তাকাতে হয়নি। উপজেলা নির্বাহী কর্মকর্তা রাজিবুল ইসলামের সহযোগিতায় অনলাইনে আয় করার বিভিন্ন দিক সম্পর্কে জানতে পারি।’
অভিজ্ঞতা থেকে রাসেল আহম্মেদ বললেন, আউটসোর্সিংয়ের কাজ করতে হলে প্রয়োজন ধৈর্য। কারণ, প্রথমে কোনো কাজ পাওয়া যায় না। ধৈর্য ধরে কাজ পাওয়ার জন্য চেষ্টা চালিয়ে যেতে হবে। একবার বায়ারের কাছে বলেছিলেন ‘আপনি যদি আমাকে ভালো রেটিং না দেন, তাহলে আমার খুব মন খারাপ হবে।’ উত্তরে বায়ার রেটিং ভালো না দিয়ে বলেছিল, ‘তুমি কাজ করেছ ভালো। রেটিং এমনিতেই ভালো দিতাম, কিন্তু তোমার এসব দুঃখ পাওয়ার কথা প্রমাণ করে, তুমি অপেশাদার।’ সুতরাং আপনাকে সব সময় পেশাদারি মনোভাবের হতে হবে।’ তিনি ভেড়ামারা ডিগ্রি কলেজের তৃতীয় বর্ষের ছাত্র ও একই উপজেলার কমিউনিটি সেন্টারের (ই-সেবা) উদ্যোক্তা। এই কেন্দ্রে তিনি প্রতিদিন বিকেল চারটা থেকে ছয়টা পর্যন্ত দুই ঘণ্টা এলাকার ২০-২৫ জন ছেলেমেয়েকে আউটসোর্সিংয়ের প্রশিক্ষণ দিচ্ছেন। এরই মধ্যে চার-পাঁচজন আয় করতে শুরু করেছেন। রাসেলের স্বপ্ন, গ্রামের অন্য ছেলেমেয়েদের আউটসোর্সিং কাজে যুক্ত করে তাঁদের বেকারত্ব দূর করা। —তৌহিদী হাসান, কুষ্টিয়া
</doc>
<doc>
১৫০ কোটিতম মোবাইল ফোনসেট বিক্রি করেছে নকিয়া

| তারিখ: ০৪-০২-২০১২

নকিয়ার সিরিজ ৪০ মোবাইল ফোনের ১৫০ কোটিতম হ্যান্ডসেট বিক্রি হয়েছে। ব্রাজিলের সাওপাওলোর ২১ বছর বয়সী তরুণী মায়ারা রড্রিকস এই সেটটি কেনেন। তাঁর সেটটি হলো নকিয়ার আশা ৩০৩। এই সেটে আছে ওয়েবসাইট দেখা, সামাজিক যোগাযোগ করা ও গেম খেলার সুবিধা। এতে কোয়ার্টি কি-প্যাড ও টাচস্ক্রিন পর্দার সুবিধা আছে। সম্প্রতি নকিয়ার এক আন্তর্জাতিক সংবাদ বিজ্ঞপ্তিতে এ তথ্য জানানো হয়।
নকিয়ার হেড অব ফিচারফোন প্রডাক্ট ডেভেলপমেন্ট এনট্টি ভাসারা বলেন, এ পর্যন্ত সবচেয়ে সফল ফোন সিরিজ ৪০। এই সিরিজের প্রথম ফোন হিসেবে যখন নকিয়া ৭১১০ তৈরি করা হয়, সেই সময় থেকে অনেকে এর পরিবর্তন ও পরিবর্ধনের সঙ্গে যুক্ত আছেন। ফলে এর সাফল্যের অংশীদার অনেকেই।
</doc>
<doc>
শেরপুরে শিক্ষকদের তথ্যপ্রযুক্তি প্রশিক্ষণ সমাপ্ত

| তারিখ: ০৪-০২-২০১২


তথ্যপ্রযুক্তি বিষয়ে দক্ষ জনশক্তি গড়ে তুলতে শেরপুরে শিক্ষকদের মাসব্যাপী প্রশিক্ষণ কার্যক্রম শেষ হয়েছে। শেরপুর সরকারি বালিকা উচ্চবিদ্যালয়ের কম্পিউটার ল্যাবে এই প্রশিক্ষণের আয়োজন করে বাংলাদেশ কম্পিউটার কাউন্সিলের (বিসিসি) ‘বেসিক আইসিটি স্কিল ট্রান্সফার আপ টু উপজেলা লেভেল’ প্রকল্প। প্রশিক্ষণে শেরপুরের পাঁচটি উপজেলার ১৫ জন শিক্ষক অংশ নেন।
সরকারি বালিকা উচ্চবিদ্যালয়ের সহকারী প্রধান শিক্ষক জীবন কৃষ্ণ বসু জানান, মাধ্যমিক ও উচ্চমাধ্যমিক পর্যায়ের কম্পিউটার শিক্ষা ছাড়াও হার্ডওয়্যার ও ট্রাবল শ্যুটিং বিষয়ে শিক্ষকদের এ প্রশিক্ষণ দেওয়া হয়। গত ৩০ জানুয়ারি বিকেলে প্রশিক্ষণার্থীদের মধ্যে সনদ বিতরণ করেন শেরপুরের অতিরিক্ত জেলা প্রশাসক মোহা. আকবর আলী। —শেরপুর প্রতিনিধি
</doc>
<doc>
হেল্পলাইন
ফায়ারফক্সের গতি বাড়ান

| তারিখ: ০৪-০২-২০১২

ইন্টারনেটে ওয়েবসাইট দেখার সফটওয়্যার (ব্রাউজার) ব্যবহার করা হয়। যাঁরা মজিলা ফায়ারফক্স ব্যবহার করেন, তাঁরা সেটির গতি বাড়িয়ে নিতে পারেন।
আপনার ইন্টারনেটে ওয়েবপেইজ খোলার সময় কমাতে পারবেন ফায়ারফক্সের পাইপলাইন সুবিধার মাধ্যমে। এ জন্য ওয়েব ঠিকানা লেখার জায়গায় (অ্যাড্রেসবার) about : config লিখে এন্টার করুন। কোনো নোটিফিকেশন এলে Ok করুন। এবার ফিল্টারে গিয়ে লিখুন network.http।
এখন নিচে আসা তালিকা থেকে ‘network.http.pipelining’-এর ওপর দুই ক্লিকে ‘true’ করে দিন। একই উপায়ে ‘network.http.proxy.pipelining’-এ দুই ক্লিক করে ‘true’ করুন। এবার ‘network.http.pipelining.maxrequests’-এ ডান ক্লিক করে Modify করুন। মান হিসেবে ৩০ দিয়ে Ok করুন। এর অর্থ হলো, ব্রাউজার একই সময়ে সর্বোচ্চ ৩০টি অনুরোধ পাঠাতে পারবে।
এই পৃষ্ঠার ফাঁকা স্থানে ডান ক্লিক করে New থেকে Integer অপশনটি নির্বাচন করুন। এর নাম লিখুন nglayout.initialpaint.delay। এরপর Ok করে মানের ঘরে ০ লিখে আবার Ok করুন। এর অর্থ হলো, আপনার ব্রাউজার তথ্য পেতে ০ সময় অপেক্ষা করবে। নিয়মিত ব্রাউজারের লগ পরিষ্কার করুন। টেম্পোরারি ইন্টারনেট ফাইলগুলো ব্রাউজ করার পর পরিষ্কার করুন। Recent Browsing History কিছু সময় পর পর Tools থেকে ক্লিয়ার করে দিন।
তবে এতে আপনার দেখা সব সাইটের ঠিকানা মুছে যাবে। আপনি Back করে আগের Page-এ সরাসরি যেতে পারবেন না। সে ক্ষেত্রে সাইটে থাকা Back অপশনে ক্লিক করতে হবে।
যদি পারেন, তাহলে ব্রাউজারের Automatic Update অপশনটি নিষ্ক্রিয় করে রাখুন। সম্ভব হলে ব্রাউজারের Tools\Option\Content থেকে Load Image Automatically থেকে টিক তুলে দিয়ে ছবি লোড করা বন্ধ করে দিন। শুধু যখন দরকার, তখন সুবিধাটি চালু করুন। পোর্টেবল ব্রাউজার ব্যবহার থেকে বিরত থাকুন এবং সম্ভব হলে সব সময় হালনাগাদ ব্রাউজার ব্যবহার করুন। —মুইদুর রহমান, খুলনা
</doc>
<doc>
১২০০ স্কুলে কম্পিউটার ল্যাব, ১২৮ উপজেলায় তথ্যকেন্দ্র

| তারিখ: ২০-০২-২০১০

তথ্যপ্রযুক্তির জন্য বাজেটে বরাদ্দ করা ১০০ কোটি টাকার বিশেষ তহবিল থেকে বিজ্ঞান এবং তথ্য ও যোগাযোগপ্রযুক্তি (আইসিটি) মন্ত্রণালয় দেশের এক হাজার ২০০ স্কুলে কম্পিউটার ল্যাব এবং ১২৮টি উপজেলায় তথ্যকেন্দ্র স্থাপন করবে। পাশাপাশি জাতীয় ডেটা সেন্টার, জিআইএসের (জিওগ্রাফিক ইনফরমেশন সিস্টেম) মাধ্যমে মৃত্তিকার মান উন্নয়ন ইত্যাদি কাজ করা হবে। গত বুধবার প্রধানমন্ত্রীর কার্যালয়ের মুখ্য সচিব আবদুল করিমের সভাপতিত্বে অনুষ্ঠিত ডিজিটাল বাংলাদেশ টাস্কফোর্সের নির্বাহী কমিটির সভায় এসব সিদ্ধান্ত নেওয়া হয়। সভায় বাজেটে বরাদ্দ ১০০ কোটি টাকার সুষ্ঠু বণ্টন নিশ্চিত করার কথাও বলা হয়েছে।
বাংলা ভাষায় ওয়েব ঠিকানা লেখার বিষয়টি নিয়ে আলোচনা হয় বলে সভায় উপস্থিত একাধিক সদস্য জানিয়েছেন। সভায় জানানো হয়, এ ব্যাপারে ডাক ও টেলিযোগাযোগ মন্ত্রণালয় উদ্যোগী হয়েছে। বাংলা ওয়েব ঠিকানার ক্ষেত্রে বাংলাদেশের ডোমেইন (কান্ট্রি ডোমেইন) হবে ‘ডট বাংলা’। ডাক ও টেলিযোগাযোগসচিব সুনীল কান্তি বোস বলেছেন, ২১ ফেব্রুয়ারি এই আবেদন ইন্টারনেট করপোরেশন ফর অ্যাসাইনড নেমস অ্যান্ড নাম্বারসে (আইসিএএনএন) জমা দেওয়া হবে। বাংলাদেশ ইউনিকোড কনসোর্টিয়ামের সদস্য হওয়ার সিদ্ধান্তও এ সভায় নেওয়া হয়েছে।
সাংসদদের জন্য ল্যাপটপ ও সংসদীয় স্থায়ী কমিটিগুলোর ওয়েবপোর্টাল নির্মাণের কর্মসূচি অর্থ মন্ত্রণালয় নাকচ করে দিয়েছে বলে সভায় জানানো হয়। তবে তা পুনর্বিবেচনার জন্য তা আবার অর্থ মন্ত্রণালয়ে পাঠানো হয়েছে। টেলিফোন সংযোগ ও মডেম থাকলে স্কুলে বিনা মূল্যে ইন্টারনেট সংযোগ দেওয়া হবে বলে ইন্টারনেট সেবাদাতাদের সংগঠন আইএসপি অ্যাসোসিয়েশনের পক্ষ থেকে জানানো হয়। সেসব স্কুলে পরবর্তী সমেয় ইন্টারনেট ব্যবহারে নামমাত্র মাসিক ফি নির্ধারণ করা হবে।
নির্বাহী কমিটির এ সভায় আগামী মাসে প্রধানমন্ত্রীর সভাপতিত্বে অনুষ্ঠেয় ডিজিটাল বাংলাদেশ টাস্কফোর্সের প্রথম সভার আলোচ্যসূচি নির্ধারণ করা হয়েছে। সভায় সংশ্লিষ্ট সচিবসহ বিভিন্ন মন্ত্রণালয়ের প্রতিনিধি, ব্যবসা খাতের প্রতিনিধি, প্রধানমন্ত্রীর কার্যালয়ের মহাপরিচালক মিখাইল শিপার, প্রধানমন্ত্রীর একান্ত সচিব-১ নজরুল ইসলাম খানসহ অনেকে উপস্থিত ছিলেন।
—নিজস্ব প্রতিবেদক
</doc>
<doc>
ল্যাপটপ আর এলসিডি মনিটরে ক্রেতাদের আগ্রহ

| তারিখ: ২০-০২-২০১০

তাওহিদুজ্জামান পড়ে খুলনার জোহরা খাতুন বিদ্যানিকেতনের নার্সারি শ্রেণীতে। মেলায় এসে ওর সে কী আনন্দ! আকর্ষণীয় সাদা রঙের ছোট্ট ল্যাপটপ ধরে মায়ের কাছে বায়না ওটা ওর চাই-ই চাই। মা নার্গিস বেগম এটি যে খেলনা নয়, তা কোনোভাবেই বোঝাতে পারছেন না ছেলেকে। শুধু তাওহিদুজ্জামানই নয়, ওর বয়সী থেকে শুরু করে প্রায় সব বয়সের মানুষের নজর কেড়েছে খুলনার ডিজিটাল মেলায় প্রদর্শিত নানা রকম ল্যাপটপ কম্পিউটার। এর বাইরেও দৃষ্টি কেড়েছে গ্লোবাল ব্র্যান্ড লিমিটেডের ই-টপ কম্পিউটার। স্পর্শকাতর (টাচস্ক্রিন) একটি মনিটরের মধ্যেই পুরো কম্পিউটার হলো ই-টপ। গ্লোবালেআরও আছে এলজির মনিটর, ব্রাদারের প্রিন্টার, ডেলের ল্যাপটপসহ নানা প্রযুক্তি পণ্য।
মেলার দ্বিতীয় দিনে তেমন বিক্রিবাট্টা না হলেও তৃতীয় দিন গতকাল শুক্রবার সকাল থেকেই ছিল দর্শনার্থীদের ভিড়। কথা বলে জানা গেল বিক্রিও হচ্ছে ভালো। টাইগার গার্ডেনের মেলা প্রাঙ্গণে প্রতিটি স্টলেই চোখ ধাঁধানো সব প্রযুক্তিপণ্য দেখানো হচ্ছে। ফ্লোরা লিমিটেডের আফরোজা জানালেন, ডেলের ল্যাপটপ কম্পিউটার ন্যূনতম ৩১ হাজার টাকায় পাওয়া যাচ্ছে। হ্যাভেন সলিউশন স্টলের নাজমুন নাহার বলেন, ক্রিস্টাল কম্পিউটারের ল্যাপটপের দাম ২৩ হাজার ৮০০ টাকা।
মেলায় বৃহস্পতিবার ‘ডিজিটাল বাংলাদেশ: প্রেক্ষাপট খুলনা’ শীর্ষক সেমিনার অনুষ্ঠিত হয়। বাংলাদেশ কম্পিউটার সমিতির সভাপতি মোস্তাফা জব্বারের সঞ্চালনায় সেমিনারে প্রবন্ধ পড়েন খুলনা বিশ্ববিদ্যালয়ের কম্পিউটার বিজ্ঞান ও প্রযুক্তি বিভাগের প্রধান মো. মাহবুবুর রহমান। বক্তৃতা করেন খুলনা বিশ্ববিদ্যালয়ের উপাচার্য মো. সাইফুদ্দিন শাহ, বাংলাদেশ কম্পিউটার সমিতি খুলনা শাখার চেয়ারম্যান মো. নুরুল ইসলাম।
মেলা কমিটির আহ্বায়ক মুন্সী আরিফুর জামান প্রথম আলোকে বলেন, এই মেলার পৃষ্ঠপোষক গ্লোবাল ব্র্যান্ড (প্রা.) লিমিটেড, স্পিড টেকনোলজি লিমিটেড, স্মার্ট টেকনোলজিস (বিডি) লিমিটেড ও কম ভ্যালি লিমিটেড। পাঁচদিনের এ মেলা শেষহবে আগামীকাল রোববার।
—সামছুজ্জামান, খুলনা
</doc>
<doc>
এসারের নতুন ল্যাপটপ ও মোবাইল ফোনসেট

| তারিখ: ২০-০২-২০১০


দেশের বাজারে এসেছে এসারের বেশকিছু নতুন ল্যাপটপ কম্পিউটার। পাশাপাশি এবারই প্রথম আনুষ্ঠানিকভাবে এল এসারের নতুন কয়েকটি মোবাইল ফোনসেট। গত বুধবার ঢাকায় এসারের পরিবেশক এক্সিকিউটিভ টেকনোলজিস লিমিটেড (ইটিএল) আয়োজিত এক অনুষ্ঠানে নতুন পণ্যের ঘোষণা দেন এসার ইন্ডিয়া প্রাইভেট লিমিটেডের প্রধান বিপণন কর্মকর্তা এস রাজেন্দ্রন। তিনি জানান, কোর আই থ্রি প্রসেসর ও টাচ স্ক্রিনসহ অ্যাস্পায়ার ৪৭৪০, ৫৭৪০, ৫৭৪০জি ল্যাপটপ কম্পিউটারের নানা দিক তুলে ধরেন।
অনুষ্ঠানে বাংলাদেশে ইন্টেলের কান্ট্রি ডিরেক্টর জিয়া মঞ্জুর প্রসেসরগুলোর বর্ণনা দেন। এ ছাড়াও ল্যাপটপে ব্যবহূত উইন্ডোজ ৭ অপারেটিং সিস্টেম সম্পর্কে জানান মাইক্রোসফট বাংলাদেশের ডেভেলপার অমি আজাদ। অনুষ্ঠানে এসারের নতুন সিরিজ গেটওয়ের উদ্বোধন করা হয়। ল্যাপটপের পাশাপাশি এসারের বি টাচ ১০০, বি টাচ ২০০ ও নিও টাচ নামের তিনটি স্মার্ট ফোনসেট দেখানো হয়। পুরো স্পর্শকাতর পর্দাসহ এসব মোবাইল ফোনসেট চলবে উইন্ডোজ অপারেটিং সিস্টেমে।
অনুষ্ঠানে ২০০৯ সালের সেরা পুনর্বিক্রেতা হিসেবে রায়ানস কম্পিউটার, রিশিত কম্পিউটার্স, টেকনোএজ করপোরেশন লিমিটেড ও স্টার টেকনোলজিকে পুরস্কৃত করা হয়। অনুষ্ঠানে এসার ইন্ডিয়ার ব্যবসায় উন্নয়ন ব্যবস্থাপক শেখর কর্মকার ও ইটিএলের ব্যবস্থাপনা পরিচালক মোখলেসুর রহমান উপস্থিত ছিলেন। —নুরুন্নবী চৌধুরী
</doc>
<doc>
ক্রিয়েটিভের নতুন সাউন্ডকার্ড

| তারিখ: ২০-০২-২০১০

ক্রিয়েটিভের নতুন একটি সাউন্ডকার্ড বাজারে এনেছে সোর্স এজ লি.। ‘সাউন্ড বাস্টার এক্স-ফাই টাইটেনিয়াম’ নামের এ কার্ড পিসিআই এক্সপ্রেস প্রযুক্তির। এতে সর্বাধুনিক শব্দের আবহ রয়েছে। এটি ত্রিমাত্রিক শব্দ তৈরি করতে পারে। গেম খেলার জন্য এ কার্ডটি আদর্শ। এর দাম সাত হাজার ২০০ টাকা। —বিজ্ঞপ্তি
</doc>
<doc>
হেল্পলাইন
ফায়ারফক্সের অ্যাড্রেসবার রাঙিয়ে তুলুন

| তারিখ: ২০-০২-২০১০

ওয়েবসাইট দেখার সফটওয়্যার (ব্রাউজার) মজিলা ফায়ারফক্সের ঠিকানা লেখার ঘরটাতে (অ্যাড্রেসবার) বিভিন্ন রঙ ব্যবহার করা যায় স্টাইলিশ নামের একটি বাড়তি প্রোগ্রাম দিয়ে।http://addons.mozilla.org/en-us/firefox/addon/2108 ঠিকানর ওয়েবসাইট থেকে স্টাইলিশ নামিয়ে নিতে (ডাউনলোড) হবে। এরপর ফায়ারফক্স চালু করুন।পছন্দের রঙ ও ধরন ঠিক করে http://userstyles.org/styles/8571 ঠিকানার সাইটে ঢুকতে হবে এবং load into the stylish বাটনে ক্লিক করে ডায়ালগ বক্স থেকে সেইভ করতে হবে।
এই স্টাইল ফায়ারফক্স ছাড়াও থান্ডারবার্ড, ফ্লোক, মজিলা সুইট, সি মানকি এবং সংবার্ডে ব্যবহার করা যাবে। ব্যবহারকারী চাইলে স্টাইল পরিবর্তন বা নতুন করে তৈরি করতে পারবেন। এ জন্য Tools/Add-ons ক্লিক করার পর Stylish-এর Options বাটনে আবার ক্লিক করুন।এখন Manage style উইন্ডোতে দেখুন ...style নামে একটি স্টাইল আছে। এটি নির্বাচন করে ওপরের Edit বাটনে ক্লিক করলে এডিটর খুলবে, যেখান থেকে ব্যবহারকারী বিভিন্ন রং পরিবর্তন করতে পারবেন। এ ছাড়া manage style উইন্ডো থেকে Write বাটনে ক্লিক করে নতুন স্টাইল তৈরি করতে পারবেন। —শান্তনু ঘোষ বাপ্পা
</doc>
<doc>
আজ শেষ হচ্ছে খুলনার কম্পিউটার মেলা

| তারিখ: ২১-০২-২০১০

খুলনায় আজ শেষ হচ্ছে পাঁচ দিনের কম্পিউটার মেলা। গতকাল শনিবার মেলা প্রাঙ্গণে দেখা গেছে প্রযুক্তি পণ্যের স্টল ও প্যাভিলিয়নগুলোতে দর্শনার্থীদের ভিড়। স্থানীয় প্রতিষ্ঠান ইন্টারওয়েভের পরিচালক এস এম মনিরুল ইসলাম প্রথম আলোকে বলেন, মেলায় ল্যাপটপ কম্পিউটার ভালো বিক্রি হচ্ছে। এ ছাড়া এলসিডি মনিটরও কিনছেন গ্রাহকেরা।
মেলায় নানা প্রযুক্তি পণ্যের পাশাপাশি রয়েছে গেম খেলার ব্যবস্থা। ফলে শিশু দর্শকেরা খুবই খুশি। খুলনা জিলা স্কুলের শিক্ষার্থী অমিতাভ জানায়, মেলায় শিশুদের উপযোগী অনেক ডিজিটাল ফোন বুক, বই, কার্টুনসহ নানা বিষয়ের সিডি-ডিভিডি পাওয়া যাচ্ছে। ঠাকুর মার ঝুলির নতুন দুটি ডিভিডি ডিস্ক কিনেছে বলে সে জানায়। মেলায় শিশুরা মেতেছিল কম্পিউটার গেম খেলায়। পাশে দাঁড়িয়ে বা বসে থাকা অভিভাবকেরা আনন্দ উপভোগ করছিলেন।
খুলনা সিটি কলেজের শিক্ষার্থী জহির বিশেষ মূল্যে ল্যাপটপ কিনতে পেরে খুশি। মেলায় বিশেষ মূল্যে ল্যাপটপের সঙ্গে রয়েছে উপহার। মেলা কমিটির আহ্বায়ক মুন্সী আরিফুর জামান মেলা সম্পর্কে বলেন, মেলা ভালোই চলছে। তবে খুলনায় প্রযুক্তি বাজারের জন্য কম্পিউটার ভিলেজ হলে ভালো হয়। এমন হলে মাসব্যাপী মেলার আয়োজনের ইচ্ছের কথা জানান তিনি।
বিসিএস ডিজিটালএক্সপো নামের এ মেলার পৃষ্ঠপোষক গ্লোবাল ব্র্যান্ড (প্রা.) লিমিটেড, স্পিড টেকনোলজি লিমিটেড, স্মার্ট টেকনোলজিস (বিডি) লিমিটেড ও কম ভ্যালি লিমিটেড। —সামছুজ্জামান, খুলনা
</doc>
<doc>
রাঙ্গুনিয়ায় আমাদের গ্রামের ই-সেন্টার

| তারিখ: ২১-০২-২০১০

প্রযুক্তি ব্যবহার করে গ্রামে সাধারণ মানুষের বিভিন্ন সেবা দিতে চট্টগ্রামের রাঙ্গুনিয়ার আমাদের গ্রাম উন্নয়নের জন্য তথ্যপ্রযুক্তি প্রকল্পের নতুন কেন্দ্র চালু হয়েছে।উপজেলা সদরের ইছাখালী এলাকায় বেসরকারি উন্নয়ন সংস্থা সুখী বাংলা ফাউন্ডেশনের তত্ত্বাবধানে আমাদের গ্রামের এই কেন্দ্র পরিচালিত হবে। এ কেন্দ্র থেকে গ্রামের মানুষ নানা ধরনের সুবিধা পাবে।
গত শুক্রবার আমাদের গ্রামের এ ই-সেন্টারের আনুষ্ঠানিক উদ্বোধন করেন পরিবেশ ও বন প্রতিমন্ত্রী হাছান মাহমুদ। তিনি বলেন, দারিদ্র্য নিরসনে তথ্যপ্রযুক্তি জাদুর মতো কাজ করে এবং গ্রামের মানুষের দোরগোড়ায় তথ্যপ্রযুক্তির সুবিধা পৌঁছাতে পারলে ডিজিটাল বাংলাদেশ গড়ার স্বপ্ন পূরণ সম্ভব হবে।
অনুষ্ঠানে আমাদের গ্রামের পরিচালক রেজা সেলিম, মাইক্রোসফট বাংলাদেশের কান্ট্রি ম্যানেজার ফিরোজ মাহমুদ, রাঙ্গুনিয়া উপজেলা নির্বাহী কর্মকর্তা তানভীর আজম সিদ্দিকীসহ অনেকে বক্তৃতা করেন।
প্রযুক্তির সুবিধা নিতে নিজেদের আগ্রহের কথা জানিয়ে অবসরপ্রাপ্ত শিক্ষক জয়নুল আবেদিন প্রথম আলোকে জানান, এ ধরনের আয়োজনের মাধ্যমে নিজের ভাগ্য ও দেশের সার্বিক উন্নয়নে তথ্যপ্রযুক্তি দিশারীর ভূমিকা পালন করবে।
রেজা সেলিম বলেন, ই-সেন্টারের মাধ্যমে দেশ ও বিদেশের আত্মীয়ের খবর, চাকরির খবর, শিল্প ও ব্যবসা বাণিজ্যের ক্ষেত্রে লেনদেন, কৃষি ও মত্স্য চাষবিষয়ক তথ্য সংগ্রহ, বোর্ড বা বিশ্ববিদ্যালয়ের পরীক্ষার ফলাফলসহ জানা যাবে অনেক কিছুই। তবে শুধু সেবাই নয়, এই কেন্দ্রর মাধ্যমে কম্পিউটার প্রশিক্ষণের ব্যবস্থা থাকছে।
সুখী বাংলা ফাউন্ডেশনের পরিচালক মো. সালাউদ্দিন জানান, তথ্যপ্রযুক্তির ব্যবহার ছড়িয়ে দিতে এই ই-সেন্টার সার্বক্ষণিক খোলা রাখা হবে এবং বিনা মূল্যে ব্যবহার সুবিধা থাকবে। পাশাপাশি প্রযুক্তি প্রশিক্ষণের ব্যবস্থাও রয়েছে।
তথ্যপ্রযুক্তির সব সেবা নিয়ে গ্রামে এমন আয়োজনকে বিশেষভাবে দেখছে গ্রামের সাধারণ মানুষ। —মো. ইব্রাহিম খলিল, রাঙ্গুনিয়া
</doc>
<doc>
নকিয়ার নতুন মোবাইল ফোনসেট ও ওয়েবসাইট

| তারিখ: ২১-০২-২০১০

দেশের বাজারে এল নকিয়ার নতুন মোবাইল ফোনসেট ও সংগীতবিষয়ক একটি ওয়েবসাইট। নানা ধরনের নতুন বৈশিষ্ট্য সমৃদ্ধ নকিয়া এক্স৬ মডেলের মোবাইল ফোনে রয়েছে নির্দিষ্ট মিউজিক কি, ৩.৫ এমএম সংযোগ (কানেক্টর)। পাশাপাশি গান নিয়ে বাংলাদেশের জন্য নকিয়া চালু করেছে www.nowplaying.nokia.com.bd ঠিকানার ওয়েবসাইট।এ সাইটে বন্ধুদের পাশাপাশি প্রিয় শিল্পীদের সঙ্গেও ওয়েবে যোগাযোগ করা যাবে।গত বৃহস্পতিবার ঢাকার একটি হোটেলে আনুষ্ঠানিকভাবে নতুন মোবাইল ফোন ছাড়ার এবং ওয়েবসাইট চালুর ঘোষণা দেওয়া হয়। অনুষ্ঠানে নকিয়া এমার্জিং এশিয়ার মহাব্যবস্থাপক প্রেম চাঁদ বলেন, গ্রাহকদের মধ্যে সুদৃঢ় সেতুবন্ধন গড়ে তোলার সুযোগ তৈরি করে দেওয়াই হলো নকিয়ার সবচেয়ে বড় বৈশিষ্ট্য।
নতুন মডেলের নকিয়া এক্স৬ মোবাইল ফোনে রয়েছে ৩৫ ঘণ্টা পর্যন্ত গান বাজানোর সুবিধা, ১৬ গিগাবাইট মেমোরিসহ ডিজিটাল মিউজিক ফরম্যাটে গান শোনার সুবিধা। পাশাপাশি রয়েছে ৩ দশমিক ২ ইঞ্চি স্পর্শকাতর পর্দা (টাচস্ক্রিন) ও ৫ মেগাপিক্সেল ক্যামেরা, ইন্টারনেট ব্যবহারের সুবিধা।এতে নকিয়ার অনলাইনভিত্তিক ওভি স্টোর থেকে নানা ধরনের গেম ও প্রোগ্রাম নামানো যাবে (ডাউনলোড)।
নকিয়ার নতুন ওয়েবসাইটের মাধ্যমে সংগীতপ্রেমীরা প্রিয় শিল্পীর গান শোনার পাশাপাশি যোগাযোগও করতে পারবে। এ ওয়েবসাইটে কণ্ঠশিল্পী ফুয়াদ ও ব্যান্ডদল ফিডব্যাক নিজেদের ব্লগও খুলছে। যেখানে ভক্ত শ্রোতারা শিল্পীদের সুর ও সংগীতের বিভিন্ন তথ্য জানতে পারবে। নকিয়ার নতুন এ ওয়েবসাইটে এক্স৬ মডেলের মোবাইল ফোনের অগ্রিম বুকিং নেওয়া হচ্ছে। ১০ মার্চের মধ্যে প্রথম ১৫০ জন ক্রেতা পাবে নকিয়ার ব্লটুথ হেডসট। —নুরুন্নবী চৌধুরী
</doc>
<doc>
উইন্ডোজ-৭ চালিত এইচপির ল্যাপটপ

| তারিখ: ২১-০২-২০১০

স্মার্ট টেকনোলজিস (বিডি) লিমিটেড বাজারে এনেছে এইচপির প্যাভিলিয়ন সিরিজের ডিএমথ্রি-১০১৮টিএক্স মডেলের নতুন একটি ল্যাপটপ কম্পিউটার। এতে রয়েছে ইন্টেলের কোর-টু-ডুয়ো ১.৩ গিগাহার্টজ প্রসেসর, ১৩.৩ ইঞ্চি প্রশস্ত পর্দার মনিটর, ২ গিগাবাইট র্যাম, ৩২০ গিগাবাইট হার্ডডিস্ক ড্রাইভ ইত্যাদি। এটি চলে উইন্ডোজ-৭ অপারেটিং সিস্টেমে। দাম ৭৩ হাজার টাকা। —বিজ্ঞপ্তি
</doc>
<doc>
প্রতিবেদন
মেলার শেষ দিনটিও ছিল জমজমাট

| তারিখ: ২১-০২-২০১০

সকাল থেকেই মেলার প্রবেশপথে দর্শনার্থীদের জটলা। কেউ ঢুকছেন। কারও অপেক্ষা প্রবেশ টিকিটে বাড়তি অংশটি বুঝিয়ে দেওয়ার জন্য। শুনেছেন মেলার শেষ দিন র্যাফল ড্রয়ে আকর্ষণীয় সব পুরস্কার থাকবে। পতেঙ্গা থেকে আসা আরমান হোসেন ও জসিম উদ্দিন নামের দুই বন্ধু সে রকমই জানালেন। প্রায় একই কথা বলেন আরও কয়েকজন তরুণ।
গতকাল বৃহস্পতিবার মেলার শেষ দিনটি এমনি জমজমাট দেখা গেছে। বিকেল থেকে ভিড় বাড়তে থাকে। এসেছে নানা বয়সী লোকজন। ব্যস্ততা দেখা গেছে কেনাকাটায়। জননী কম্পিউটারস নামের বিভিন্ন প্রযুক্তি যন্ত্রপাতি (কি প্যাড, মাউস, ওয়েবক্যাম, আইপিএস ইত্যাদি) বিক্রেতা প্রতিষ্ঠানের সার্ভিস অ্যান্ড রিপ্লেস অফিসার মো. কামরুল হুদা জানান, ‘গত দুই দিনের চেয়ে আজই আমাদের বিক্রি বেশি হয়েছে।’
নগরের মুরাদপুরের উডল্যান্ড পার্কে গত মঙ্গলবার শুরু হয় তিন দিনের এ তথ্যপ্রযুক্তি মেলা। ‘জুম চট্টগ্রাম আইসিটি ফেয়ার-২০১০’ নামের মেলার আয়োজক ছিল অনুষ্ঠান ব্যবস্থাপনা প্রতিষ্ঠান ইনপেস ম্যানেজমেন্ট সার্ভিসেস লিমিটেড।
মেলায় ৩০টি স্টল এবং ১৪টি প্যাভিলিয়নে ঢাকা ও চট্টগ্রামের উল্লেখযোগ্য প্রযুক্তি সেবাদানকারী প্রতিষ্ঠান অংশ নেয়। বৃহস্পতিবার রাতে সমাপনী অনুষ্ঠানে র্যাফল ড্র অনুষ্ঠিত হয়। অনুষ্ঠানে উপস্থিত ছিলেন চট্টগ্রাম প্রেসক্লাবের সভাপতি আবু সুফিয়ান ও ইনপেসের ব্যবস্থাপনা পরিচালক মো. কামরুল আহসান।
—নিজাম হায়দার সিদ্দিকী, চট্টগ্রাম
</doc>
<doc>
উইন্ডোজে ব্যবহার করা যাবে যেকোনো ব্রাউজার

| তারিখ: ২২-০২-২০১০

ইউরোপের ১০ লাখেরও বেশিউইন্ডোজ অপারেটিং সিস্টেম ব্যবহারকারী এখন থেকে পছন্দ অনুযায়ী ওয়েবসাইট দেখার সফটওয়্যার (ব্রাউজার) ব্যবহার করতে পারবেন। মাইক্রোসফটের উইন্ডোজ অপারেটিং সিস্টেমের সঙ্গে স্বয়ংক্রিয়ভাবে থাকা ইন্টারনেট এক্সপ্লোরার ছাড়াও অন্য যেকোনো ব্রাউজার ব্যবহারের সুযোগ পাওয়া যাবে মার্চের শুরু থেকে।
গত বছরের শেষ দিকে এ নিয়ে মাইক্রোসফট ও ইউরোপের কম্পিটিশন কমিশনের সঙ্গে একটি চুক্তি হয়েছে। শুরুতে শুধু ইউরোপে হলেও পরবর্তী সময়ে উইন্ডোজ অপারেটিং সিস্টেম ব্যবহূত যেকোনো কম্পিউটারে নিজের পছন্দের ব্রাউজার ব্যবহারের সুযোগ দেওয়া হবে বলে জানিয়েছে মাইক্রোসফট। বিশ্বের বেশির ভাগ উইন্ডোজ ব্যবহারকারী ইন্টারনেট এক্সপ্লোরার ব্যবহার করছেন। ইতিমধ্যে পরীক্ষামূলকভাবে একটি সফটওয়্যার যুক্তরাজ্য, বেলজিয়াম ও ফ্রান্সের ব্যবহারকারীরা পাচ্ছেন।
মাইক্রোসফটের ভাইস প্রেসিডেন্ট ডেভ হেইনের জানান, স্বয়ংক্রিয়ভাবে এ সফটওয়্যার আপডেট উইন্ডোজ এক্সপি, উইন্ডোজ ভিসতা ও উইন্ডোজ ৭ ব্যবহারকারীরা পাবেন। এ ছাড়া পছন্দ অনুযায়ী পর্দা (স্ক্রিন) পরিবর্তনের মাধ্যমে গুগলের ক্রোম, ফায়ারফক্স, সাফারি, অপেরাসহ পছন্দ অনুযায়ী যেকোনো ব্রাউজার ব্যবহার করা যাবে। শুরু থেকেই উইন্ডোজ ব্যবহারকারীদের অনেকটা বাধ্য হয়েই স্বয়ংক্রিয়ভাবে থাকা সফটওয়্যার ইন্টারনেট এক্সপ্লোরার ব্যবহার করতে হতো। জনপ্রিয় মুক্ত সফটওয়্যার মজিলা ফাউন্ডেশনের প্রধান মিথহেল বাকের বলেন, মাইক্রোসফটের এ উদ্যোগ বিরাট একটি মাইলফলক, যা ব্যবহারকারীদের পছন্দ অনুযায়ী ইন্টারনেট ব্যবহারের সুযোগ দেবে। মাইক্রোসফটের এ উদ্যোগকে স্বাগত জানিয়েছেন প্রযুক্তি বিশেষজ্ঞরাও। —বিবিসি অবলম্বনে নুরুন্নবী চৌধুরী
</doc>
<doc>
রাজশাহী বিশ্ববিদ্যালয়ের অনলাইন রেডিও চালু

| তারিখ: ২২-০২-২০১০

‘রেডিও আমার ক্যাম্পাস, রাজশাহী বিশ্ববিদ্যালয়— শাবাশ বাংলাদেশ’ স্লোগান নিয়ে গতকাল ২১ ফেব্রুয়ারি চালু হলো রাজশাহী বিশ্ববিদ্যালয়কেন্দ্রিক ইন্টারনেটভিত্তিক ‘রেডিও আমার ক্যাম্পাস, রা.বি.’।
রাজশাহী বিশ্ববিদ্যালয়ের সাংস্কৃতিক সংগঠন ‘ফাটল’ এ রেডিও চালু করল। গতকাল রাত আটটা থেকে এ রেডিওর পরীক্ষামূলক সমপ্রচার শুরু হয়। পরীক্ষামূলক সমপ্রচার চলবে আগামী ২৬ মার্চ পর্যন্ত।
অনলাইন রেডিওর উদ্বোধন উপলক্ষে দুপুরে বিশ্ববিদ্যালয়ের সাংবাদিক সমিতির কার্যালয়ে এক সংবাদ সম্মেলনের আয়োজন করা হয়। সংবাদ সম্মেলনে লিখিত বক্তব্য পাঠ করেন ফাটলের সভাপতি তানভীর আজাদ।
তিনি জানান, রাজশাহী বিশ্ববিদ্যালয়ের শিক্ষার্থী হিসেবে বিশ্ববিদ্যালয়ের প্রতি দায়বদ্ধতা থেকে এই স্থানীয় (কমিউনিটি) রেডিও প্রতিষ্ঠার উদ্যোগ নেওয়া হয়। তবে এখন প্রেরণযন্ত্র ব্যবহার করে ক্যাম্পাসভিত্তিক এফএম রেডিও পরিচালনা জটিলতাপূর্ণ হওয়ায় অনলাইন রেডিও চালুর সিদ্ধান্ত নেওয়া হয়।
সংবাদ সম্মেলনে ‘রেডিও আমার ক্যাম্পাস, রা.বি.’র অন্যতম উদ্যোক্তা তানভীর আজাদ, ফাহদ হাসান, সোনিয়া নাসরিন, রিয়াজুল ইসলাম, আনিসুর রহমান, শিপন আহমেদসহ অনেকে উপস্থিত ছিলেন।
www.amarcampusru.org ঠিকানার ওয়েবসাইটে এই রেডিও পাওয়া যাবে।
যে কেউ প্রতিদিন রাত আটটা থেকে ১২টা পর্যন্ত এ রেডিওর অনুষ্ঠান ইন্টারনেটে শুনতে পাবেন। প্রতিদিন থাকবে বিশ্ববিদ্যালয় ক্যাম্পাসের খবর, টকশো, রাজশাহী বিশ্ববিদ্যালয়ের বিভিন্ন বিভাগের তথ্য, সাংস্কৃতিক অনুষ্ঠান, লোকজ গান, ঐতিহাসিক স্থান নিয়ে পর্যালোচনা, শিক্ষার্থীদের সরাসরি উপস্থিতিতে ক্যাম্পাস-জীবনে তাঁদের বিভিন্ন সমস্যা চিহ্নিতকরণ ইত্যাদি। —কুদরাত-ই-খুদা, রাজশাহী বিশ্ববিদ্যালয়
</doc>
<doc>
শেষ হলো খুলনার জমজমাট মেলা

| তারিখ: ২২-০২-২০১০

খুলনায় ডিজিটাল মেলার শেষ দিনে গতকাল রোববার মানুষের উপচেপড়া ভিড় হয়। হাজারো মানুষের ভিড়ে বিক্রিও হয়েছে প্রচুর। শেষ দিনের বিক্রিতে মেলায় অংশগ্রহণকারী ব্যবসায়ীরাও খুশি।
মহান একুশে ফেব্রুয়ারি এবং ছুটির দিন থাকায় গতকাল রোববার দুপুরের পর থেকে নগরের টাইগার গার্ডেনের মেলা প্রাঙ্গণে হাজারো মানুষ ভিড় জমায়। দর্শনার্থীদের সামাল দিতে মেলা কমিটির নিজস্ব নিরাপত্তা কর্মীসহ স্থানীয় থানা পুলিশকেও হিমশিম খেতে হয়।
সকালে নগরের বিভিন্ন বিদ্যালয়ের শিক্ষার্থীদের নিয়ে আয়োজন করা হয় চিত্রাঙ্কন প্রতিযোগিতা। অংশগ্রহণকারী ৫০ জন শিশু তিনটি গ্রুপে ভাগ হয়ে প্রতিযোগিতায় অংশ নেয়। শেষে বিজয়ী নয়জনকে আকর্ষণীয় পুরস্কার দেওয়া হয়। এ ছাড়া অংশগ্রহণকারী সবাইকেই দেওয়া হয় সান্ত্বনা পুরস্কার। রাতে অনুষ্ঠিত হয় র্যাফেল ড্র।
স্কুলপড়ুয়া ছেলের জন্য কম্পিউটার কিনতে আসা গৃহবধূ নাজনীন আকতার বলেন, ২৮ হাজার টাকার মধ্যে একটি ডেস্কটপ কম্পিউটার কিনতে পেরেছি। অন্য সময় খুলনায় এ কম্পিউটারের দাম ৩২ হাজার টাকা।
সন্ধ্যার পর মেলাস্থলে গিয়ে দেখা যায়, মেলাস্থল লোকে ঠাসা। প্রতিটি স্টলেই ভিড় ঠেলে জায়গাই পাওয়া কষ্টকর হয়ে পড়ে। খুলনার প্রতিষ্ঠান ইন্টারওয়েভের কম্পিউটার পরিচালক এস এম মনিরুল ইসলাম মিঠু প্রথম আলোকে বলেন, ‘শেষ দিনে এমন ভিড় হবে ভাবতেই পারিনি। বিক্রিও হয়েছে বেশ। সবচেয়ে বেশি বিক্রি হয়েছে ল্যাপটপ কম্পিউটার। মেলা কমিটির আহ্বায়ক মুন্সী আরিফুর জামান প্রথম আলোকে বলেন, ‘শেষ দিনে মেলায় উপস্থিতি আমাদের আশাকে ছাড়িয়ে গেছে। বিক্রিও হয়েছে ভালোই। দর্শনার্থীদের অনুরোধ ছিল মেলার সময় বাড়ানোর। কিন্তু ইচ্ছে থাকা সত্ত্বেও সম্ভব হয়নি।
বাংলাদেশ কম্পিউটার সমিতির খুলনা কমিটির সভাপতি মো. নুরুল ইসলাম বলেন, যেকোনো ধরনের মেলা স্বল্প সময়ে হয় না। কমপক্ষে ১৫ দিনের নিচে মেলা করা হলে তা জমতে চায় না। তারপরও পাঁচ দিনের মেলার শেষে দুই দিনে মানুষের ভিড় আশা জাগিয়েছে। বিক্রিও আশানুরূপ হয়েছে। এক বছর বিরতির পর এ বছর ভিন্ন স্থানে এ কম্পিউটার মেলার আয়োজন করা হয়। মেলায় চারটি প্যাভিলিয়নসহ ২৪টি স্টল অংশ নেয়। এর মধ্যে ১১টি প্রতিষ্ঠান ঢাকা থেকে আসে। —সামছুজ্জামান, খুলনা
</doc>
<doc>
ব্রাদারের নতুন লেজার প্রিন্টার

| তারিখ: ২২-০২-২০১০

গ্লোবাল ব্র্যান্ড (প্রা.) লি. এনেছে ব্রাদারের এইচএল-৬০৫০ডিএন মডেলের নতুন লেজার প্রিন্টার। এ প্রিন্টারে রয়েছে ইউএসবি ২.০ সংযোগসুবিধা। এতে ১০/১০০ বেসটিএক্স নেটওয়ার্ক থাকায় একাধিক কম্পিউটার থেকে প্রিন্টারটি ব্যবহার করা যায়। এটি থেকে কাগজের দুই পাশে প্রিন্ট করা যায়। প্রিন্টারটিতে রয়েছে ৩২ মেগাবাইট র্যাম। এর দাম সাড়ে ৩৬ হাজার টাকা। —বিজ্ঞপ্তি
</doc>
<doc>
হেল্পলাইন
ফায়ারফক্স ও ইউটিউব খুলতে সমস্যা?

| তারিখ: ২২-০২-২০১০

অনেক সময় দেখা যায়, ফায়ারফক্স খুলতে গেলে তা না খুলে I dont hate Mozilla but use IE or else...ধরনের বার্তা আসে। ফলে ফায়ারফক্স খোলা যায় না। আবার ইউটিউব সাইটটিতে ঢুকতে গেলে তা না খুলে Youtube is banned you tool বার্তা আসে। এটি মূলত W32.USB নামের কম্পিউটার ওয়ার্মের কারণে হয়ে থাকে। বেশিরভাগ ক্ষেত্রে অ্যান্টিভাইরাস সফটওয়্যার চালিয়েও এ ওয়ার্মটি মোছা যায় না। এর সমাধানের জন্য প্রথমে টাস্ক ম্যানেজার খুলে Ctrl+Alt+Del চেপে Processes ট্যাবে যেতে হবে। এবার Image name কলাম থেকে svchost.exe (যা ইউজারে চালু আছে, system, local বা অন্য কিছুতে নয়) নির্বাচন করে End Process বাটনে ক্লিক করে বন্ধ করতে হবে।
এবার মাই কম্পিউটারের অ্যাড্রেস বারে C:/heap41a লিখে এন্টার করলে heap41a ফোল্ডার খুলবে। এবার এই ফোল্ডারের সব ফাইল (svchost.exe, script1.txt, standard.txt,reproduce.txt এবং একটি অডিও ফাইল) মুছে ফেলতে হবে। ফোল্ডারসহ মুছে ফেললে ভালো হয়। এরপর রানে গিয়ে Regedit লিখে এন্টার করলে রেজিস্ট্রি এডিটর খুলবে। এখন Edit মেনু থেকে Find-এ ক্লিক করে heap41a লিখে সার্চ করতে হবে। এরপর heap41a নামে পাওয়া তথ্যগুলো মুছে ফেলতে হবে। এবার কম্পিউটার আবার চালু করলে ফায়ারফক্স বা ইউটিউব খুলতে সমস্যা হবে না।
তবে এ ওয়ার্ম থেকে মুক্তি পেতে আপনার ইউএসবি ড্রাইভ থেকে autorun এবং microsoft power point.exe ফাইলটি মুছে ফেলতে হবে।—শান্তনু ঘোষ
</doc>
<doc>
মোবাইল ফোন এখন গরিবের ব্যাংক

| তারিখ: ২৩-০২-২০১০

আফগানিস্তানের পুলিশ বাহিনীর সদস্যরা তাঁদের মাসিক বেতন পান মোবাইল ফোনের খুদে বার্তার (এসএমএস) মাধ্যমে। কেনিয়াতে শ্রমিকেরা মোবাইল ফোনের কয়েকটি বোতাম টিপে পরিবারের কাছে তত্ক্ষণাৎ টাকা পাঠাতে পারেন। টাকা পাঠানো থেকে শুরু করে স্বল্প মেয়াদে টাকা জমানো পর্যন্ত বিভিন্ন ব্যাংকিং সেবা দেওয়ার মাধ্যম হয়ে ওঠায় উন্নয়নশীল বিশ্বের অনেক দেশেই মোবাইল ফোন এখন ‘পকেট ব্যাংক’ হিসেবে পরিচিত হয়ে উঠছে। বিশেষ করে, যেসব দেশে আধুনিক ব্যাংকিং ব্যবস্থা ও পর্যাপ্ত ব্যাংকের অভাব আছে, সেসব জায়গায় এই সেবা দ্রুত জনপ্রিয় হয়ে উঠছে। দেশ ও বিদেশ থেকে টাকা পাঠানো, বিল পরিশোধ, এমনকি কেনাকাটায়ও মোবাইল ব্যাংকের সেবা নিচ্ছে গ্রাহকেরা।
বিশেষ করে, যাদের ব্যাংক হিসাব নেই, তাদের কাছে এই সেবা দ্রুত জনপ্রিয় হচ্ছে। এ সম্পর্কে স্পেনের বার্সেলোনায় সম্প্রতি শেষ হওয়া মোবাইল ওয়ার্ল্ড কংগ্রেসে ৮০০টি তারহীন যোগাযোগসেবাদাতা প্রতিষ্ঠানের সংগঠন জিএসএম অ্যাসোসিয়েশনের পরিচালক গ্যাভিন ক্রুগেন বলেন, ‘পৃথিবীতে অন্তত ১০০ কোটি মোবাইল ফোনের গ্রাহক আছে, যাদের কোনো ব্যাংক হিসাব নেই। ‘মোবাইল ফোনে ব্যাংকিংয়ের জন্য আফ্রিকা ও এশিয়া হচ্ছে সবচেয়ে সম্ভাবনাময় জায়গা।’ উগান্ডায় প্রতিদিন এই সেবার গ্রাহক বাড়ছে ১৮ হাজার করে। কেনিয়াতে এই সংখ্যা ১৫ হাজার। আফ্রিকায় টাকা পাঠানো, বিদ্যুৎ বা পানির বিল পরিশোধ ও কেনাকাটায় মোবাইল ফোনে ব্যাংকিং সেবা ব্যবহারকারীর সংখ্যা দ্রুত বাড়ছে। সেখানে বিল পরিশোধে ভোগান্তি কমিয়ে দিয়েছে এই সেবা।
আফগানিস্তানের পুলিশ বিভাগ মোবাইল ফোনে ব্যাংকিং সেবা ব্যবহার করছে অভ্যন্তরীণ দুর্নীতি কমাতে। দেখা গেছে, সেখানে অভ্যন্তরীণ দুর্নীতির কারণে প্রাপ্য বেতনের অন্তত ২৫ শতাংশ টাকা কম পেত সেখানকার পুলিশ সদস্যরা। দৈনন্দিন জীবনের অনেক কাজই সহজ ও হাতের নাগালে নিয়ে আসার ফলে উন্নয়নশীল দেশগুলোতে মোবাইল ফোনে ব্যাংকিং সেবা দ্রুত জনপ্রিয় হচ্ছে। —এএফপি অবলম্বনে জাবেদ সুলতান
</doc>
<doc>
ভারতে আগামী অর্থবছরে তিন কোটি মোবাইল ফোন সংযোগ

| তারিখ: ২৩-০২-২০১০

ভারতে এখন মোবাইল ফোন পরিষেবা নিয়ে সরকারি ও বেসরকারি সংস্থার মধ্যে চলছে তীব্র প্রতিযোগিতা। যদিও সরকারনিয়ন্ত্রিত সংস্থা ‘ভারত সঞ্চার নিগম’ বা বিএসএনএল এখনো প্রতিযোগিতার বাজারে বেসরকারি সংস্থার সঙ্গে পেরে উঠছে না; তবুও আগামী দিনে প্রতিযোগিতার বাজারে টিকে থাকার জন্য বিএসএনএল নতুন নতুন প্যাকেজ ঘোষণা করে আকৃষ্ট করতে চাইছে মোবাইল ফোন গ্রাহকদের। বিএসএনএল ঘোষণা দিয়েছে, আগামী আর্থিক বছরে তারা গোটা দেশে নতুন করে দুই কোটি ৮০ লাখ নতুন সংযোগ নেওয়ার জন্য বাজারে সিম ছাড়ছে। এর মধ্যে শুধু কলকাতায় ছাড়া হচ্ছে সাত লাখ ১৪ হাজার। আর গোটা পশ্চিমবঙ্গ, সিকিম ও আন্দামান দ্বীপপুঞ্জে ছাড়া হচ্ছে ১১ লাখ ৫৬ হাজার সংযোগ। সব মিলিয়ে কলকাতাসহ পশ্চিমবঙ্গ, সিকিম ও আন্দামানে ছাড়া হচ্ছে ১৮ লাখ ৭০ হাজার সিম। রাজধানী নয়াদিল্লির বিএসএনএল দপ্তর থেকে জানানো হয়েছে এ তথ্য। —অমর সাহা, কলকাতা
</doc>
<doc>
আপডেট
র‌্যামের দাম কিছুটা কম

| তারিখ: ২৩-০২-২০১০

র‌্যামের দাম কিছুটা কমেছে ঢাকার কম্পিউটার বাজারে।মনিটরের দাম যা বেড়েছিল তা এখনও কমেনি।নতুন মডেলের প্রসেসর বাজারে এসেছেবলে বিক্রেতারা জানান।গতকাল রোববারপাওয়া যন্ত্রাংশের দাম নিচে দেওয়া হলো—
প্রসেসর: ইন্টেল কোর আই ৭ (২.৮ গি.হা.) ২৫০০০ টাকা, ইন্টেল কোর আই ৫ (২.৬ গি.হা.) ১৬০০০ টাকা, ইন্টেল কিউ ৯৫০৫ (২.৮৩ গি.হা.) ১৭৫০০ টাকা, ইন্টেল সেলেরন ১.৮ গি.হা. ২৮০০ টাকা। ইন্টেল কোর আই৩ ২.৯ গি.হা. ১১,০০০ টাকা।ইন্টেল পেন্টিয়াম ডুয়েল কোর ২.৬ গি.হা. ৫৭০০ টাকা। পেন্টিয়াম ডুয়েল কোর ২.৯ গি.হা. ৬৫০০, পেন্টিয়াম ডুয়েল কোর ২.৭ গি.হা. ই৫৪০০ ৫২৫০ টাকা পেন্টিয়াম ডুয়েল কোর ই ৫২০০ ২.৫ গি.হা. ৫২০০ টাকা। কোর টু কোয়াড কিউ ৯৪০০ ২.৬৬ গি.হা. ১৫৫০০ টাকা; কোর টু কোয়াড ২.৬৬ গি. হা. (৬ মে.বা. ক্যাশ) কিউ ৯৪০০ ১৫৫০০ টাকা। ৮৪০০ ২.৬৬ গি.হা. ১৩৪০০ টাকা।ইন্টেল কোর টু ডুয়ো ২.৮ গি.হা. ই ৮২০০ ১৩২০০ টাকা। ইন্টেল কোর টু ডুয়ো ই ৭৫০০ ২.৯৩ গি.হা. ৮৮০০ টাকা। মাদারবোর্ড: ইন্টেল ডিপি ৫৫ ডব্লিউবি এলজিএ ১১৫৬ (ডিডিআরএ) ১০০০০ টাকা। গিগাবাইট ৫৫ ডব্লিউবি ৯,০০০ টাকা। ইন্টেল ডিজি৪৫ এসজি ১১০০০ টাকা, ইন্টেল ডিজি ৪৫আইডি ৮২০০ টাকা। ডিজি ৪১আরকিউ ৪৯০০ টাকা। ৪১টিওয়াই ৫৬০০ টাকা। ইন্টেল ৪৩এনবি ৬৭০০ টাকা। গিগাবাইট জি ৪১ ইন্টেল টিপসেট ৪৩০০ টাকা। আসুস জি ৪১ ৪২০০ টাকা। ফক্সকন জি৩১। র‌্যাম: ২ গি.বা. ডিডিআর ২- ২৭০০ টাকা। ১ গি.বা. ডিডিআর টু ১৫৫০ টাকা; ১ গি.বা. ডিডিআর টুইনমস ২ গি.বা. ডিডিআর ৩ ৩৭৫০ টাকা। হার্ডডিস্ক ড্রাইভ: ১৬০ গি.বা. (৭২০০ আরপিএম) ২৮০০ টাকা। ৩২০ গি.বা. ৩২০০ টাকা। ৫০০ গি.বা. ৩৯০০ টাকা। ১ টেরাবাইট ৬৮৫০ টাকা। পেনড্রাইভ: ২ গি.বা. ৫০০ টাকা; ৪ গি.বা. ৯০০ টাকা; ৮ গি.বা. ১৩০০ টাকা। এলসিডি মনিটর: ফিলিপস ১৮.৫'' ৮০০০ টাকা; ডেল ১৭'' ৮১০০ টাকা। স্যামসাং ১৮.৫'' ৮০০০ টাকা। এলজি ২১.৫'' ১২৩০০ টাকা। এইচপি ১৮.৫'' ৮০০০ টাকা। স্যামসাং ২২'' ১৩৭০০ টাকা, বেনকিউ ২১.৫'' ১২৩০০ টাকা। গ্রাফিকস কার্ড: গিগাবাইট জিভি ১ গি.বা. ৯৫০০ জিটি ৪৬৫০ টাকা। গিগাবাইট পিসিআই এক্সপ্রেস ১ গি.বা. ৯৫০০ জিটি ৪৪০০ টাকা। স্যাফায়ার (এইচডি ৪৮৩০) ৫১২ মে.বা. ৮৫০০, এ২০ ৪৩৫০ ১ গি.বা. ৪৩৫০ টাকা। পিসিআই এক্সপ্রেস ৪৫৫০ এইচডি ৫১২ মে.বা. ৪৭০০ টাকা, এক্সএফএস এক্সপ্রেস ১ গি.বা জিএফ ৯৪০০ জিটি ৪৩০০ টাকা। ফক্সকন জিফোর্স পিসিআই ১০,৫০০ টাকা। ডিভিডি রাইটার/রি-রাইটার: সামসাং ৫২x২৪x৫২এক্স ২২০০ টাকা এবং আসুস ৫২x৩২x৫২এক্স ২২০০ টাকা, সনি ডিভিডি-আরডব্লিউ ২১০০ টাকা।ডিভিডি-রম ড্রাইভ: আসুস ১৮এক্স ১,৪০০ টাকা, ১,৩৫০ টাকা এবং বেনকিউ ১৬এক্স ১৩০০ টাকা। কমবো ড্রাইভ: সনি ১৫৫০, বেনকিউ ১৭৫০ টাকা। কেসিং: ১৫০০ থেকে ২২০০ টাকা। মাউস: ১০০ থেকে ৯০০ টাকা। কিবোর্ড: সাধারণ ২৫০ থেকে ৩৫০ টাকা। মাল্টিমিডিয়া ৬০০ টাকা। স্পিকার: ক্রিয়েটিভ ইনস্পায়ার (৫: ১) ৫৩০০ টাকা, (৭: ১) ৯৮০০ টাকা, (৪: ১) ৪০০০ টাকা, (২: ১) ২৭০০ টাকা। মাইক্রোল্যাব (২: ১) ১৭০০ থেকে ১৮০০ টাকা, (৫: ১) ৪৫০০ টাকা, ক্রিয়েটিভ এসবিএস (এ৩০০) ২৫০০ টাকা। জিপিআরএস মডেম: আসুস ইউএসবিটি ৭১০০ টাকা, মবিডাটা ৩৫০০ টাকা (ইউএসবি)। হ্যান (ইউএসবি) ৩২০০ টাকা। টিভিকার্ড: এভারমিডিয়া এক্সটারনাল (ইউএসবি) ৪০০০ টাকা ও ইন্টারনাল ২৮০০ টাকা, গেডমি (ইউএসবি) টিভিকার্ড ২৫০০, রিয়ালভিউ এক্সটারনাল (এলসিডি) ২০০০ টাকা ও গেড মি (এলসিডি) ২০০০ টাকা। প্রিন্টার: ক্যানন পিক্সমা আইপি ১৯৮০ ২৯০০ টাকা, এইচপি ১৩৬০ ডেস্কজেট ২৭০০ টাকা, লেক্সমার্ক জেট ১৩২০ ৩০০০ টাকা, এপসন সি ৫৯ ৩৩০০ টাকা, এইচপিসি ১০০৫, ৮৫০০ টাকা; লেক্সমার্ক ই ১২০এন ৭০০০ টাকা, ব্রাদার এইচএল ২১৪০-৭৫০০ টাকা, এমএফসি ৭৩৪০ থেকে ২৩৫০০ টাকা।
—সংগ্রহ: মহিম আজিম
এখানে শুধু যন্ত্রাংশের দাম দেওয়া হয়েছে। পুরো কম্পিউটার কেনার ক্ষেত্রে যন্ত্রাংশ সংযোজন খরচ ও সার্ভিস চার্জ যুক্ত হবে।
</doc>
<doc>
টিপস
ইউটিউব থেকে ভিডিও সংগ্রহ

| তারিখ: ২৩-০২-২০১০

ভিডিও আদান-প্রদানের জনপ্রিয় ওয়েবসাইট ইউটিউব (www.youtube.com) থেকে সহজেই ভিডিও নামিয়ে (ডাউনলোড) নিজের কম্পিউটারে সংগ্রহ করা যায়। আর এ কাজে ওয়েবসাইট দেখার সফটওয়্যার ফায়ারফক্স বেশ কাজের। www.mozilla.com ঠিকানার ওয়েবসাইট থেকে মজিলা ফায়ারফক্স নামিয়ে নিতে হবে। এরপর https://addons.mozilla.org/firefox/2390/থেকে ভিডিও নামানোর সফটওয়্যারটি (ভিডিও ডাউনলোডার) নামিয়ে নিতে হবে।
দেখবেন, ফায়ারফক্সের মেনুতে এর আইকন দেখা যাচ্ছে।
এখন ইউটিউব থেকে পছন্দের ভিডিওতে ডান বাটন ক্লিক করে Properties এর Address থেকে ভিডিওর অবস্থান জানিয়ে দিতে হবে। ভিডিও ডাউনলোডার আইকনে দুইবার ক্লিক করতে হবে। ফাইলটির অবস্থান নির্দিষ্ট করে দিয়ে Download-এ ক্লিক করতে হবে। তাহলে ফ্ল্যাশ ভিডিও ফাইল পাওয়া যাবে। এই ভিডিও ফাইল চালাতে হলে আবার সফটওয়্যার লাগবে। যেটি পাওয়া যাবে www.rivavx.com বা www.martijndevisser.com ওয়েবসাইট থেকে। শান্তনু ঘোষ
</doc>
<doc>
৭৪টি দেশে পথ দেখায় নকিয়া

| তারিখ: ২৪-০২-২০১০


বিশ্বের প্রায় ৭৪টি দেশে রাস্তার নিদের্শনা দিচ্ছে নকিয়া। পায়ে হাঁটা বা গাড়ি চালানো—পথ যেমনই হোক, নকিয়ার মানচিত্রে তা দেখা যাবে। এই মানচিত্র সংগ্রহের (ডাউনলোড) পরিমাণ দিন দিন বাড়ছেই। কথার মাধ্যমে রাস্তার নির্দেশনাসহ (ভয়েস গাইডলাইন) ৪৬টি ভাষায় এই মানচিত্র তৈরির কাজ চলছে। গত সোমবার থাইল্যান্ডের রাজধানী ব্যাংককে নকিয়া শোকেস ২০১০-এর উদ্বোধনী অনুষ্ঠানে এ তথ্য দেন নকিয়ার দক্ষিণ-পূর্ব এশিয়ার বাজার বিপণন প্রধান ক্রিস কার। চলতি বছরে নকিয়ার অভি মেইল, অনলাইন মিউজিক স্টোর ও শহরকেন্দ্রিক নকিয়া ম্যাপসের ভবিষ্যত্ সাফল্য নিয়েও তিনি আলোচনা করেন।
দুই দিনের এ আয়োজন চলছে ব্যাংকক শহরের চাওপাই নদীর ওয়্যারহাউসে। এ প্রদর্শনীতে নকিয়ার এন৯০০ মোবাইল ফোনসেট দক্ষিণ-পূর্ব এশিয়ার বাজারে ছাড়ার আনুষ্ঠানিক ঘোষণা দেওয়া হয়। উদ্বোধনী অনুষ্ঠানে ক্রিস কার জানান, নকিয়ার অভি মেইল ব্যবহার করার দিক থেকে বাংলাদেশ, ইন্দোনেশিয়া ও ভিয়েতনাম এমার্জিং এশিয়ার তালিকায় এগিয়ে আছে। নকিয়ার মিউজিক স্টোরে বিনামূল্যে ৫০০টি গান পাওয়ার সুবিধা আছে। এতে এখন ৯০ লাখেরও বেশি সুর (মিউজিক ট্র্যাক) রয়েছে।
দুই দিনের এ আয়োজনে নকিয়ার ভবিষ্যত্ পরিকল্পনা, ডিজিটাল নকশা কৌশল, আইকন তৈরির নেপথ্য গল্প, মানচিত্র নির্মাতাদের অভিজ্ঞতা জানানো হয়েছে। নকিয়ার বিভিন্ন তথ্য নিয়ে বিস্তারিত জানান নকিয়ার ডিজাইন প্রধান নিকি বার্টন, ম্যাপস প্রধান জুকা হোসিও, আইকন নির্মাতা দলের প্রধান রবার্ট উইলিয়ামসসহ আরও কয়েকজন বিশেষজ্ঞ।
ক্রিস কার এবং বাংলাদেশে নকিয়া এমার্জিং এশিয়ার মহাব্যবস্থাপক প্রেমচাঁদ জানান, বাংলাদেশেও নকিয়া লাইফটুল, নকিয়া মানিসহ বেশ কয়েকটি সেবা চালু করা হবে। গতকাল মঙ্গলবার শেষ হয়েছে নকিয়ার এ প্রদর্শনী।
—শাহ্ মো. হাফিজুর রহমান, ব্যাংকক (থাইল্যান্ড) থেকে
</doc>
<doc>
স্বাস্থ্য ও পরিবেশের জন্য হুমকি ই-বর্জ্য

| তারিখ: ২৪-০২-২০১০

বিপুল পরিমাণ ব্যবহূত ইলেকট্রনিকস পণ্যের ব্যবহার শেষে জমিয়ে রাখার ব্যাপারটি উন্নত বিশ্বের দেশগুলোর জন্য সমস্যা হয়ে দাঁড়াচ্ছে। সম্প্রতি এ বিষয়ে জাতিসংঘের এক প্রতিবেদনে বিস্তারিত বলা হয়।
১১টি দেশের ওপর চালিত এক জরিপে দেখা গেছে, ২০২০ সালের মধ্যে ভারতে ৫০০ শতাংশ পুরোনো কম্পিউটার জমা হবে। জমতে থাকা এসব পুরোনো ইলেকট্রনিকস পণ্য মানুষের স্বাস্থ্য ও পরিবেশের জন্য ক্ষতিকর।
প্রতিবেদনে আরও বলা হয়, ই-বর্জ্য বাড়ার এ হার প্রতিবছরে প্রায় চার কোটি টন! তবে কিছু দেশ এ ধরনের পুরোনো ব্যবহূত পণ্য ব্যবহার করে নতুনভাবে পণ্য তৈরির কাজটি করছে।
বিশ্বব্যাপী মোবাইল ফোন ও কম্পিউটার তৈরির ক্ষেত্রে ব্যবহূত হয় সিলভার, সিলিকন, তেজস্ক্রিয় পদার্থসহ নানা ধরনের রাসায়নিক পণ্য। এসব পণ্য ব্যবহারের পর যখন অব্যবহূত অবস্থায় পড়ে থাকে, তখন তা পরিবেশ ও মানুষের স্বাস্থ্যের জন্য হুমকি হয়ে দাঁড়ায়। জাতিসংঘের পরিবেশ কর্মসূচির (ইউএনইপি) নির্বাহী পরিচালক অ্যাসিম স্টেইনার বলেন, ই-বর্জ্যের এ অবস্থা চীনে তেমন গুরুতর সমস্যা না হলেও ভারত, ব্রাজিল, মেক্সিকোসহ বেশ কিছু দেশে পরিবেশ ও স্বাস্থ্যের জন্য বিরাট হুমকি। তবে এর মধ্যে যেসব জায়গায় ই-বর্জ্যের পণ্য পুনরায় ব্যবহারের কাজ চলছে, তার মধ্যে অন্যতম হচ্ছে ভারতের বেঙ্গালুরু। এ পথে যাওয়ার জন্য পরীক্ষামূলকভাবে কাজ করতে পারে ব্রাজিল, কলম্বিয়া, মেক্সিকো, মরক্কো ও দক্ষিণ আফ্রিকার মতো দেশগুলো।
জাতিসংঘ বিশ্ববিদ্যালয়ের একজন শিক্ষক বলেন, একজনের ব্যবহূত পণ্য আরেকজনের জন্য কাঁচামাল। তাই এখনই সময় চ্যালেঞ্জ গ্রহণ করা, যাতে ব্যবহূত পণ্য পুনরায় ব্যবহারের উপযোগী করা যায়। —বিবিসি
</doc>
<doc>
এসার ই-মেশিনসের পরিবেশক হলো স্মার্ট টেকনোলজিস

| তারিখ: ২৪-০২-২০১০

এসারের ই-মেশিনস সিরিজের ল্যাপটপ কম্পিউটার বাংলাদেশের বাজারে বিপণন করবে স্মার্ট টেকনোলজিস (বিডি) লিমিটেড। সম্প্রতি ঢাকার এক হোটেলে ‘এসার-স্মার্ট পার্টনার মিট ও ই-মেশিন্স পণ্যের উদ্বোধন’ শীর্ষক অনুষ্ঠানে উপস্থিত ছিলেন এসার ইন্ডিয়া প্রাইভেট লিমিটেডের প্রধান বিপণন কর্মকর্তা এস রাজেন্দ্রন, বাংলাদেশের ব্যবসায় উন্নয়ন ব্যবস্থাপক শেখর কর্মকার, স্মার্ট টেকনোলজিসের ব্যবস্থাপনা পরিচালক মোহাম্মদ জহিরুল ইসলাম, করপোরেট ব্যবস্থাপক মিজানুর রহমান সরকার, মহাব্যবস্থাপক জাফর আহমেদ, আবুল বাশার প্রমুখ। অনুষ্ঠানে ই-মেশিন্সের ইএম২৫০, ইএম ৭২৫ ও ইএম৩৫০ মডেলের ল্যাপটপ দেখানো হয়। অনুষ্ঠানে গত দুই বছর এসার পণ্যের বিপণন ক্ষেত্রে বিশেষ অবদানের জন্য স্মার্ট টেকনোলজিসকে সম্মাননা ক্রেস্ট প্রদান করা হয়। —বিজ্ঞপ্তি
</doc>
<doc>
আসুসের হাইব্রিড প্রযুক্তির মাদারবোর্ড

| তারিখ: ২৪-০২-২০১০

গ্লোবাল ব্র্যান্ড (প্রা.) লিমিটেড বাজারে এনেছে আসুস ব্র্যান্ডের পি৭পি৫৫ডি মডেলের মাদারবোর্ড। ইন্টেল পি৫৫ এক্সপ্রেস চিপসেটের এই মাদারবোর্ডটি ইন্টেল কোর আই-৫ ও ৭ লিনফিল্ড প্রসেসরসমূহ সমর্থন করবে। সম্পূর্ণ পরিবেশবান্ধব এ মাদারবোর্ডে ১৬ গিগাবাইট ডুয়াল চ্যানেল ডিডিআর-৩ মেমোরি, উইন্ডোজ-৭ অপারেটিং সিস্টেম, ৮-চ্যানেল অডিও, দুটি ফায়ারওয়্যার পোর্ট, ১৪টি ইউএসবি সুবিধা রয়েছে। হাইব্রিড প্রযুক্তিসংবলিত এ মাদারবোর্ডের দাম ১৪ হাজার টাকা। —বিজ্ঞপ্তি
</doc>
<doc>
ওয়েব গাইড
এ সাইট শুধু গান শোনাবার

| তারিখ: ২৪-০২-২০১০

এফএম রেডিও বা অ্যালবাম নয়, এখন ইন্টারনেট থেকেও গান শোনার ব্যবস্থা রয়েছে। বাংলা গান শোনার সুবিধা নিয়ে ইন্টারনেটে চালু হয়েছে লাইভগান নামের একটি ওয়েবসাইট। শুধু বাংলা গান নিয়ে চালু হওয়া এ ওয়েবসাইটে পাওয়া যাবে পছন্দসই সব ধরনের গান। পুরোনো আর নতুন সব গানই পাওয়া যাবে এতে।
১৯৫০ সালথেকে প্রচারিত নজরুলগীতি, রবীন্দ্রসংগীত, লালনগীতি, ভাটিয়ালি, ভাওয়াইয়া, কীর্তন, ক্লাসিক্যাল, ব্যান্ড, আধুনিক, লোক, রক, ফিউশন, মেটাল, ইনস্ট্রুমেন্টালসহ নানা ক্যাটাগরি অনুযায়ী পাওয়া যাবে গান। সহজে গানের খোঁজ পেতে গানের অ্যালবাম, টাইটেল কিংবা শিল্পীর নাম দিয়ে খোঁজার (সার্চ) সুবিধা রয়েছে, যার মাধ্যমে খুব সহজেই পছন্দের গান খুঁজে পাওয়া যাবে। পাশাপাশি শ্রোতাদের কাছে প্রতি সপ্তাহ বা মাসের সবচেয়ে জনপ্রিয় গান কোনগুলো তাও জানার ব্যবস্থা রয়েছে। রয়েছে নিজস্ব গান শোনার তালিকা তৈরির সুবিধা।
তবে এ ওয়েবসাইটে শুধু গানই শোনা যাবে, গান নামানোর (ডাউনলোড) কোনো ব্যবস্থা নেই। গান শোনার জন্য ইন্টারনেটের গতি বেশি না হলেও চলবে। মোটামুটিভাবে গতি ১২৮ কেবিপিএস হলেই ইন্টারনেট থেকে সরাসরি গান শোনা যাবে। তাহলে আর দেরি কেন? আজই দেখুন ওয়েবসাইটটি, আর ইন্টারনেটেই উপভোগ করুন গান।
সাইটটির ঠিকানা: www.livegaan.com। —নুরুন্নবী চৌধুরী
</doc>
<doc>
সুন্দরবনের জন্য ভোট সংগ্রহ

| তারিখ: ২৪-০২-২০১০

আজ বেসরকারি বিশ্ববিদ্যালয় ড্যাফোডিল আন্তর্জাতিক বিশ্ববিদ্যালয়ের নবম প্রতিষ্ঠাবার্ষিকী। এ উপলক্ষ্যে দিন ব্যাপী নানা আয়োজনে প্রাকৃতিক সপ্তাশ্চর্য নির্বাচনে বাংলাদেশের সুন্দরবনের জন্য ভোট সংগ্রহ করা হবে। ঢাকার কলাবাগান ক্রীড়া চক্র মাঠে আয়োজিত অনুষ্ঠানে ডিআইইউ প্রথম আলো বন্ধুসভার উদ্যেগে ভোট সংগ্রহ চলবে সকাল থেকে বিকেল পর্যন্ত। সুন্দরবনের জন্য www.new7wonders.com ঠিকানার ওয়েবসাইটে ভোট দেয়া যাবে।
—নিজস্ব প্রতিবেদক
</doc>
<doc>
কপিরাইট নিয়ে বিভ্রান্ত ভোক্তারা

| তারিখ: ২৫-০২-২০১০

গানের বা অন্য কোনো সিডি বৈধভাবে কিনে সেটি নিজের কম্পিউটারে সংরক্ষণ (সেইভ/কপি) করলে কি কপিরাইট আইনের লঙ্ঘন হয়? হয়; কপিরাইট আইনে তাই বলা আছে। কিন্তু নিত্যকার এই সরল অপরাধের কথা জানে কয়জন? যুক্তরাজ্যে দুই হাজার ২৬জন ভোক্তার মধ্যে জরিপ চালিয়ে দেখা গেছে, সিডি কপি করার এ অপরাধের ব্যাপারে একেবারেই জানে না ৭৩ শতাংশ মানুষ। যাঁরা জানেন, তাঁরাও বিভ্রান্ত এর কার্যকারিতা ও বাস্তবতা নিয়ে। কপিরাইট আইনে যদি এ কথা বলা হয়ে থাকে, আর তা যদি মানা হয়, তাহলে নতুন প্রযুক্তির অনেক অনুষঙ্গকেই পিছিয়ে পড়তে হবে বৈধতার কারণে। আর সে জন্যই কপিরাইট আইনকে সেকেলে আখ্যা দিয়ে এবং নতুন প্রযুক্তির কথা মাথায় রেখে এর দ্রুত সংস্কারের দাবি জানায় যুক্তরাজ্যের ভোক্তাদের অধিকার রক্ষাসংক্রান্ত প্রতিষ্ঠান কনজ্যুমার ফোকাস।
কপিরাইটের বর্তমান আইন অনুযায়ী নিজের ব্যবহারের জন্যও একটি সিডি বা ডিভিডি কম্পিউটার কিংবা আইপডে কপি করা অপরাধের পর্যায়ে পড়ে। এ বিষয়ে যুক্তরাজ্যের একজন আইন বিশেষজ্ঞ জানান, গান বা সিনেমা কম্পিউটারে কপি করা নিয়ে আইন প্রয়োগকারী সংস্থার তেমন মাথাব্যথার কোনো কারণ নেই। তাদের লক্ষ্য হওয়া উচিত বাণিজ্যিক ব্যবহারকেন্দ্রিক।
বিভ্রান্তি আছে কোনো সিডি বা ডিভিডির তথ্যের ফরম্যাট পরিবর্তনের বৈধতা নিয়েও। একই ধরনের প্রশ্ন উঠেছিল, যখন কিছু ইলেকট্রনিক সেবাদাতা প্রতিষ্ঠান টেলিভিশনে অনুষ্ঠান ধারণ করে তা পরবর্তী সময়ে দেখার প্রযুক্তি নিয়ে এল টেলিভিশনে। তবে ভিডিও রেকর্ডিং যন্ত্র বাজারে আসার পর কপিরাইট আইনে একটু পরিবর্তন আনা হয়েছিল। ইন্টারনেটে বিভিন্ন ফাইল আদান-প্রদান বা ভিডিও প্রকাশ-সংক্রান্ত ওয়েবসাইটগুলোর বৈধতা নিয়েও বিভ্রান্তি কমাতে পারছে না কপিরাইট আইন। —জাবেদ সুলতান
</doc>
<doc>
উদ্যোক্তাদের জন্য নকিয়ার প্রতিযোগিতা

| তারিখ: ২৫-০২-২০১০

একটি ভালো ধারণার মূল্য হতে পারে এক মিলিয়ন ডলার বা সাত কোটি টাকা। এমন ঘোষণাই দিয়েছে মোবাইল ফোনসেট নির্মাতা নকিয়া। নকিয়া এমার্জিং এশিয়া লিমিটেডের এক সংবাদ বিজ্ঞপ্তিতে এ তথ্য জানানো হয়েছে।
‘গ্রোথ ইকোনমি ভেঞ্চার চ্যালেঞ্জ’ শিরোনামের এই নতুন আয়োজনের ঘোষণা দিয়ে নকিয়ার প্রধান নির্বাহী কর্মকর্তা ওলিপেক্কা কালাসভো উদ্ভাবকদের মোবাইল ফোনের জন্য সমাধান তৈরি করে বিশ্বব্যাপী মানুষের জীবনে ইতিবাচক পরিবর্তন নিয়ে আসার আহ্বান জানান। তিনি বলেন, ‘সমস্যা কীভাবে সম্ভাবনায় রূপান্তরিত হয় এবং এজন্য কী কী প্রযুক্তি ব্যবহার করতে হয়, তা আমরা দেখেছি। এ ধরনের শক্তিকে আমরা উন্নয়নশীল দেশের জীবনমান উন্নয়নে ব্যবহার করতে চাই।’
বাংলাদেশি উদ্যোক্তারাও এই প্রতিযোগিতায় অংশ নিতে পারবেন। প্রতিযোগিতায় অংশ নিয়ে মোবাইল ফোনের বিভিন্ন সেবা বা সমাধানের নমুনা দেখতে পারেন।
বিস্তারিত জানা যাবে www.callingallinnovators.com. ঠিকানার ওয়েবসাইটে। আবেদনপত্র জমা দেওয়ার শেষ তারিখ ১৮ এপ্রিল।
বিজয়ী উদ্যোক্তার প্রতিষ্ঠানটিতে নকিয়ার পক্ষ থেকে ১০ লাখ ডলার বিনিয়োগ করা হবে।
</doc>
<doc>
সেন্ট মার্টিনে কম্পিউটার সোর্সের বার্ষিক আয়োজন

| তারিখ: ২৫-০২-২০১০

সেন্ট মার্টিন দ্বীপে ১৯ থেকে ২১ ফেব্রুয়ারি অনুষ্ঠিত হলো কম্পিউটার সোর্স লিমিটেডের বার্ষিক আয়োজন।বার্ষিক এই বনভোজনে প্রতিষ্ঠানটির সব বিভাগের চার শতাধিক কর্মকর্তা, কর্মচারী ও তাঁদের পরিবারের সদস্যরা অংশ নেন। নানা আয়োজনের মধ্যে ছিল ছেঁড়াদ্বীপ ভ্রমণ, সাংস্কৃতিক সন্ধ্যা, বার-বি-কিউ, র্যাফেল ড্র ইত্যাদি।
এ আয়োজনে ২০১০ সালের বার্ষিক বিক্রয় সম্মেলন অনুষ্ঠিত হয়। এতে সব বিভাগ থেকে মনোনীত ২০ জন কর্মকর্তাকে ২০ হাজার টাকা করে উপহার কার্ড, যোগ্যতার ভিত্তিতে দুজন বিক্রয় প্রতিনিধিকে এইচপি নেটবুক কম্পিউটার এবং প্রতিষ্ঠানের অগ্রযাত্রায় বিশেষ অবদানের জন্য ‘বিশেষ সম্মাননা পুরস্কার’ হিসেবে ছয়জন কর্মকর্তাকে গাড়ি প্রদান করা হয়।
এ ছাড়া প্রতিষ্ঠানের সূচনালগ্ন থেকে কর্মরত একজন মহাব্যবস্থাপক ও একজন গাড়িচালক ‘আজীবন সম্মাননা পুরস্কার’ হিসেবে যথাক্রমে এক লাখ ও ২৫ হাজার টাকার চেক দেওয়া হয়। —বিজ্ঞপ্তি
</doc>
<doc>
কানাডায় ভর্তির তথ্য নিয়ে ওয়েব পোর্টাল

| তারিখ: ২৫-০২-২০১০

ইনোভেটিভ সফট গ্লোবাল এফিলিয়েশন শিরোনামে (www.gaffiliates.com) কানাডাভিত্তিক শিক্ষাবিষয়ক একটি ওয়েব পোর্টাল ইন্টারনেটে চালু করেছে। এতে আছে কানাডায় শিক্ষা ও শিক্ষার্থী ভর্তির তথ্য, অভিবাসন ও ভিসা পাওয়ার তথ্য। এ পোর্টাল থেকে বাংলাদেশের শিক্ষার্থীরা দরকারি তথ্য পাবেন। —বিজ্ঞপ্তি
</doc>
<doc>
দীপ্তিতে তারহীন নেটওয়ার্কের প্রশিক্ষণ

| তারিখ: ২৫-০২-২০১০

ড্যাফোডিল ইন্টারন্যাশনাল প্রফেশনাল ট্রেনিং ইনস্টিটিউটে (দীপ্তি) এখন তারহীন নেটওয়ার্কিং কোর্সে ভর্তি চলছে। এতে তারহীন নেটওয়ার্ক স্থাপনের কারিগরি বিষয়, রক্ষণাবেক্ষণ ও ব্যবহারিক সুবিধাসহ ওয়াইম্যাক্সের নানা দিক নিয়ে দিকনির্দেশনা দেওয়া হবে। ০১৭১৩৪৯৩২৮৯। —বিজ্ঞপ্তি
</doc>
<doc>
ওয়েবে শিক্ষাবৃত্তির খবর

| তারিখ: ২৫-০২-২০১০

শিক্ষাবিষয়ক ওয়েবসাইট স্টাডিবিডি ২৪-এ বাংলাদেশি শিক্ষার্থীদের জন্য দেশি-বিদেশি শিক্ষাবৃত্তির খবর পাওয়া যাচ্ছে। বিভিন্ন জেলা পরিষদ বৃত্তির খবরও এতে আছে। ওয়েবসাইটিতে বিশ্ববিদ্যালয়ের ভর্তি তথ্য, ছাত্রছাত্রীদের জন্য খণ্ডকালীন চাকরি, শিক্ষার্থী ভিসা ও বিদেশে উচ্চশিক্ষা সম্পর্কিত তথ্য নিয়মিত প্রকাশিত হয়। এই ওয়েবসাইটের ঠিকানা: www.studybd24.com।
—বিজ্ঞপ্তি
</doc>
<doc>
ড্যাফোডিলে এক হাজার ভোট সংগ্রহ

| তারিখ: ২৫-০২-২০১০
বেসরকারি বিশ্ববিদ্যালয় ড্যাফোডিল আন্তর্জাতিক বিশ্ববিদ্যালয়ের (ডিআইইউ) নবম প্রতিষ্ঠাবার্ষিকী পালন করা হয় গতকাল বুধবার।এ উপলক্ষে প্রাকৃতিক সপ্তাশ্চর্য নির্বাচনে বাংলাদেশের সুন্দরবনের পক্ষে এক হাজার ভোট সংগৃহ করা হয়েছে।
ডিআইইউ প্রথম আলো বন্ধুসভার উদ্যোগে দিনব্যাপী এ আয়োজনে ভোট দেন বিশ্ববিদ্যালয় মঞ্জুরি কমিশনের চেয়ারম্যান নজরুল ইসলাম, ডিআইইউ পরিচালনা পর্ষদের চেয়ারম্যান মো. সবুর খান, সাংবাদিকতা বিভাগের প্রধান সাখাওয়াত আলী খান, রেজিস্ট্রার ফখরে হোসেন, ইলেকট্রনিকস, টেলিযোগাযোগ ও প্রকৌশল বিভাগের প্রধান গোলাম মাওলা চৌধুরীসহ বিভিন্ন বিভাগের প্রধান, শিক্ষক ও ছাত্রছাত্রীরা। www.new7wonders.com ঠিকানার ওয়েবসাইটে সুন্দরবনে ভোট ভোট দেওয়া যাবে। —নুরুন্নবী চৌধুরী
</doc>
<doc>
হেল্পলাইন
ফায়ারফক্সে সবসময় জিমেইল

| তারিখ: ২৫-০২-২০১০

ই-মেইলের কোনো সংযুক্তিতে ক্লিক করলে তা ডিফল্ট মেইল ক্লায়েন্টে (আগে থেকে নির্ধারণ করা ই-মেইল সেবা) খোলে। ওয়েবসাইট দেখার সফটওয়্যার ফায়ারফক্সের জন্য জিমেইল সবসময় ব্যবহার করতে পারেন। অর্থাত্ জিমেইলকে মেইল ক্লায়েন্ট হিসেবে নির্ধারণকরে দিতে হবে।এজন্য জিমেইলে ঢুকে (সাইন-ইন) অ্যাক্সেস বারে নিচের সংকেত লিখতে হবে—
javasctipt:window.navigator.register protocal Handler (“mailto”, “https://mail.google.com/mail/?extsre=mailto & url=%s”, Gmail’’)
আর আপনি যদি নিজস্ব ডোমেইন ব্যবহার করতে চান তাহলে নিচের সংকেতটি হবে—
javascript:window.navigator.register protocal Handler (mailto “https://mail,google. com/a/yourdomain.com/mail/? extsre=mailto & url=%s” “Gmail”)।
এরপর এন্টার করতে হবে। ওপরে একটা বার্তা আসবে, যেখানে ডান দিক থেকে Add Application-এ ক্লিক করতে হবে। এবার যেকোনো মেইল লিংকে ক্লিক করতে হবে তাহলে Launch Application আসবে। এখান থেকে জিমেইল নির্বাচন করে নিচের Remember my choice for mailto links বক্সে টিক চিহ্ন বসিয়ে OK করুন।এবার Tools\options থেকে Applications ট্যাবে গিয়ে mail to অপশনের Application details নির্বাচন করতে হবে এবং সেই পৃষ্ঠা থেকে জিমেইল এবং অন্যান্য প্রোগ্রামগুলো মুছে দিতে হবে। —শান্তনু ঘোষ
</doc>
<doc>
ব্যাংকের চুরি করা তথ্য টিভিতে প্রকাশ!

| তারিখ: ২৭-০২-২০১০


লাটভিয়ায় সম্প্রতি রবিন হুড নামের এক হ্যাকার ব্যাংকের বিপুল পরিমাণ গোপনীয় তথ্য চুরি করে টেলিভিশনে প্রকাশ করে দিয়েছেন। বিশ্বখ্যাত চলচ্চিত্র ম্যাট্রিক্সের মতো করে এ কাজটি করেছেন তিনি। শুরুর দিকে সামাজিক যোগাযোগের জনপ্রিয় ওয়েবসাইট টুইটারের মাধ্যমে ব্যাংকের খবরগুলো ছড়ালেও পরে টিভির মাধ্যমে প্রকাশ করা হয়। এ ব্যাপারে লাটভিয়ার সরকার এবং পুলিশ তদন্ত শুরু করেছে।
যে তথ্য প্রকাশ করা হয়েছে, তার মধ্যে ছিল ওই ব্যাংকের লেনদেনের পরিমাণ এবং কারা লেনদেন করেছিলেন সেসব তথ্য। এ ছাড়াও ব্যাংক থেকে বিভিন্ন প্রতিষ্ঠানের কর্মকর্তাদের বেতনের তথ্যও টেলিভিশনে প্রকাশ করা হয়। এ ছাড়াও এর আগে গুরুত্বপূর্ণ প্রায় ৭০ লাখ কর প্রদানের তথ্যও হ্যাক হয়েছিল। তিন মাসের মধ্যে প্রায় এক হাজার প্রতিষ্ঠানের ব্যক্তিগত এসব তথ্য চুরি হয়েছিল।
ওই হ্যাকারের ভাষ্যমতে, এসব তথ্য সাধারণ মানুষের সেবার জন্য টেলিভিশনে প্রকাশ করা হয়েছে। তার মতে, ব্যাংকের এসব তথ্য এবং আয়করের তথ্য সবার জানার অধিকার রয়েছে, তাই এগুলো প্রকাশ করা হয়েছে। তাই অনেকেই ওই হ্যাকারকে ভার্চুয়াল রবিন হুড হিসেবেও বলা শুরু করেছে। তবে সবকিছুর পরও অনুমোদন ছাড়া তথ্য জনসম্মুখে প্রকাশ করা অপরাধ। তাই এটি সাইবার আইনের মাধ্যমে সমাধানের ব্যাপারে আলোচনা চলছে। তবে এ ধরনের বিষয়গুলো বিশেষভাবে নজরদারি এবং সমাধান প্রয়োজন বলে মনে করছেন প্রযুক্তিনিরাপত্তা বিশেষজ্ঞরা। —বিবিসি
</doc>
<doc>
এইচপির কারিগরি আলোচনা

| তারিখ: ২৭-০২-২০১০

হিউলেট-প্যাকার্ডের (এইচপি) কারিগরি সমাধান গ্রুপ (টিএসজি) সম্প্রতি এন্টারপ্রাইজ সার্ভার, তথ্য সংরক্ষণ এবং নেটওয়ার্কিং অবকাঠামো নিয়ে একটি কারিগরি আলোচনার আয়োজন করে। রাজধানীর একটি হোটেলে এই আয়োজনে বিভিন্ন ক্ষেত্রের এইচপির ১৫০ জন করপোরেট ক্রেতা অংশ নেন। এই আলোচনায় ব্লেড সিস্টেমস পোর্টফোলিও, ব্লেড সিস্টেম পাওয়ার এফিসিয়েন্সি, ভার্চুয়াল কানেক্ট ফ্লেক্স ১০, কস্ট এফেকটিভনেস, বিজনেস ভ্যালু অন ভার্চুয়াল স্টোরেজ সলিউশন এবং পাওয়ারফুল ইমপ্লিমেন্টেশন নিয়ে আলোচনা হয়। এসব বিষয় নিয়ে আলোচনা করেন এইচপি এন্টারপ্রাইজ বিজনেসের ইএসএস বিজনেস ম্যানেজার ড্যানি টে, দক্ষিণ এশিয়ার প্রো কার্ভ নেটওয়ার্কিং বিজনেসের কান্ট্রি ম্যানেজার শুভাদীপ ভট্টাচার্যসহ অনেকে। —বিজ্ঞপ্তি
</doc>
<doc>
মিলেনিয়ামের সনদ বিতরণ

| তারিখ: ২৭-০২-২০১০


ঢাকার মিলেনিয়াম আইসিটি ইনস্টিটিউট (এমআইসিটিআই) কম্পিউটার ও ইংরেজি প্রশিক্ষণ কোর্সের প্রশিক্ষণার্থীদের মধ্যে সম্প্রতি সনদ বিতরণ করেছে। বাংলাদেশ লার্নিং ফাউন্ডেশনের (বিএলএফ) সভাপতি এম আমিনুল ইসলামের সভাপতিত্বে একটি অনুষ্ঠানে সনদ বিতরণ করেন বিএলএফের প্রতিষ্ঠাতা ব্যরিস্টার এম আমীর-উল ইসলাম।
অনুষ্ঠানে বক্তারা বলেন, প্রশিক্ষণার্থীদের অর্জিত জ্ঞান তাঁদের বাস্তব জীবন ও দেশের উন্নয়নে কাজে লাগাতে হবে। অনুষ্ঠানে উপস্থিত ছিলেন এমআইসিটিআইয়ের কর্মসূচি সমন্বয়ক গানিউল জাদীদ, কেন্দ্র ব্যবস্থাপক আইয়ুব খান, কুষ্টিয়া ইসলামী বিশ্ববিদ্যালয়ের ইংরেজি বিভাগের অধ্যাপক শাহিনুর রহমান ও বিএলএফের সাধারণ সম্পাদক নাবিলা রফিক। এমআইসিটিআইয়ের কোর্স সবার জন্য উন্মুক্ত। বিস্তারিত www.micti.org.bd-এ জানা যাবে। —বিজ্ঞপ্তি
</doc>
<doc>
মাইক্রোটেকের নতুন স্ক্যানার

| তারিখ: ২৭-০২-২০১০

গ্লোবাল ব্র্যান্ড (প্রা.) লি. এনেছে মাইক্রোটেকের স্ক্যানমেকার আই৮০০ মডেলের নতুন একটি স্ক্যানার। বড়, ছোট বা মাঝারি আকারের প্রতিষ্ঠানে ও বাসায় এটি বেশ ব্যবহার-উপযোগী। স্ক্যানারটিতে রয়েছে ৪৮-বিট প্রযুক্তির রং, ফায়ারওয়্যার এবং ইউএসবি সংযোগ। এতে মাধ্যমে ৩৫ মিমি স্লাইড, ৩৫ মিমি ফ্লিপস্ট্রিপ, ৪ ইঞ্চি বাই ৫ ইঞ্চি ফিল্ম এবং সর্বোচ্চ ৬ বাই ১৭ সেমি প্যানোরামিক ফিল্ম স্ক্যান করে কম্পিউটারে ইমেজ হিসেবে সংরক্ষণ করা যায়। এর দাম ৩৭ হাজার টাকা। ফোন: ০১৭১১-৬৪৮০৯৫। —বিজ্ঞপ্তি
</doc>
<doc>
টিপস
কম্পিউটারে গুগল আর্থ

| তারিখ: ২৭-০২-২০১০
গুগল আর্থ গুগলের অন্যতম জনপ্রিয় একটি সেবা। যে কেউ বিনা মূল্যে এই সফটওয়্যার নিজের কম্পিউটারে নামিয়ে ব্যবহার করতে পারবে। এটি ব্যবহার করে কৃত্রিম উপগ্রহ (স্যাটেলাইট) থেকে তোলা সম্পূর্ণ পৃথিবীর ছবি দেখা যায়। ঠিকানা লিখে খুঁজে বের করা যায় পৃথিবীর যেকোনো স্থানের ছবি। নিয়মিত এসব ছবি হালনাগাদ করা ছাড়াও সফটওয়্যারটিতে যুক্ত করা হচ্ছে নুতন নতুন সুবিধা। যেমন একেবারে শুরুতে এটিতে শুধু স্যাটেলাইট থেকে তোলা ছবি দেখা যেত। পরবর্তী সময়ে যুক্ত করা হয় বিশেষ বিশেষ স্থানের ত্রিমাত্রিক মডেল। এর পরপরই চালু করা হয় ‘স্ট্রিট ভিউ’ সুবিধাটি, যেখানে বিভিন্ন এলাকার ছবি যুক্ত করা হয়। বড় ধরনের এই পরিবর্তন ছাড়াও ছোট ছোট বিভিন্ন ধরনের সুবিধা যুক্ত করা হচ্ছে নিয়মিতভাবে।
সফটওয়্যারটি বিনামূল্যে সংগ্রহ করা গেলেও এটি ইনস্টল করার পদ্ধতিটি কিছুটা আলাদা ধরনের। সাধারণভাবে ডাউনলোড করা হলে খুব ছোট আকারের একটি ইনস্টলার ডাউনলোড হয়। সেটি ব্যবহার করে ইনস্টল শুরু করার পর মূল সফটওয়্যারের বাকি অংশ ডাউলোড হয়ে থাকে এবং প্রতিবার নতুন করে ডাউলোড করা হলে এমন ওয়েব থেকে বাকি অংশ ডাউলোড হয়। তবে নিচে দেখানো পদ্ধতিতে ডাউলোড করা হলে সেই ইনস্টলারটি দিয়ে, সফটওয়্যারটি দিয়ে সম্পূর্ণরূপে ইনস্টল করা যাবে এবং এই পদ্ধতিতে ইনস্টলের সময় অতিরিক্ত অংশ সরাসরি ইন্টারনেট থেকে ডাউলোড করতে হবে না।
পদ্ধতি হলো:
১. গুগল আর্থ ডাউনলোড করার জন্য http://earth.google.com খুলেকরে Download Google Earth বাটনে ক্লিক করতে হবে।
২. এবার নতুন যে পাতাটি ওপেন হবে, সেটির একেবারে শেষের অংশে Agree and download বাটনের নিচে ছোট অক্ষরে Customize your installation with advanced setup. লিংটি দেখা যাবে। সেখানে advanced setup লিংকে ক্লিক করতে হবে।
৩. নতুন ওপেন হওয়া পাতা থেকে অফলাইন ইনস্টলারের জন্য বিভিন্ন অপশন নির্ধারণ করে দিতে হয়। Agree and download বাটনে ক্লিক করার আগে”Allow Google Earth to automatically install recommended updates.-এর পাশের টিক চিহ্নটি উঠিয়ে দিতে হবে। অন্যান্য অপশন আপনার প্রয়োজন অনুযায়ী চালু বা বন্ধ রাখা যাবে।
৪. এবার ডাউনলোড বাটনটিতে ক্লিক করলে ডাউনলোড শুরু হবে।
উইন্ডোজ ব্যবহারকারীরা সরাসরি ডাউনলোড করতে পারবেন এই ঠিকানা থেকে http://dl.google.com/earth/ client/advanced/current/GoogleEarthWin.exe।
নাসির খান
</doc>
<doc>
প্রকাশনা
তথ্যপ্রযুক্তি বোঝার একটি বই

| তারিখ: ২৭-০২-২০১০

ইনফরমেশন টেকনোলজি (আইটি)\ লেখক: মো. রফিকুল ইসলাম\ দাম: ৩৫০ টাকা\ পৃষ্ঠা: ৪৮০\ প্রকাশক: বিজ্ঞান একাডেমী, ঢাকা\

তথ্যপ্রযুক্তিতে দ্রুত এগিয়ে যাচ্ছে পৃথিবী। প্রযুক্তির সহায়তায় সব ধরনের কাজই হাতের মুঠোয় চলে আসছে। আনন্দ আর বিনোদনের মাধ্যম হিসেবে যেমন তথ্যপ্রযুক্তি ব্যবহূত হচ্ছে তেমনি দৈনন্দিন কাজগুলোকেও করে তুলছে আরও সহজ। তাই এখন এগিয়ে যাওয়া এবং সবকিছুর মধ্যেই জড়িয়ে আছে প্রযুক্তি। শেখার প্রয়োজনীয়তাও বাড়ছে।
প্রযুক্তিপ্রেমী এবং নতুনদের জন্য বিজ্ঞান একাডেমী থেকে প্রকাশিত হয়েছে ইনফরমেশন টেকনোলজি নামের একটি বই। বাংলা একাডেমির অমর একুশেগ্রন্থমেলা ২০১০-এ প্রকাশিত বইটির লেখক মো. রফিকুল ইসলাম। দুই খণ্ডে প্রকাশিত এ বইয়ের একটিতে ২৫টি অধ্যায়ে কম্পিউটার সিস্টেম, অপারেটিং সিস্টেম, প্রোগ্রাম সফটওয়্যার, ডেটাবেস, ওয়ার্ড প্রসেসর, ডেস্কটপ পাবলিশিং, কম্পিউটার নেটওয়ার্কিং, ইন্টারনেট, ওয়েব ডিজাইন, গ্রাফিক্স, তথ্যপ্রযুক্তির প্রয়োগসহ নানা বিষয়ে রয়েছে বিস্তারিত ব্যাখ্যা। প্রতিটি অধ্যায়ে রয়েছে বিষয় অনুযায়ী ছবি এবং চিত্রের সাহায্যে পরিচিতি। প্রযুক্তির কোন মাধ্যমের কী কাজ এবং কীভাবে তা করা যাবে, এসব বিষয় জানা যাবে এ বই থেকে।
প্রযুক্তি নিয়ে শিখতে কিংবা জানতে চান অথবা আগ্রহী ব্যক্তিরা এ বই থেকে তথ্যপ্রযুক্তির নানা বিষয় সহজে জানতে পারবেন। তথ্যপ্রযুক্তি শিক্ষার জন্যও বিশেষ সহযোগিতা করবে বইটি। —নুরুন্নবী চৌধুরী
</doc>
<doc>
বাংলাদেশ অনলাইন কমিউনিটি সম্মেলন অনুষ্ঠিত

| তারিখ: ০২-০৩-২০১০

নানা আয়োজনের মধ্য দিয়ে প্রথমবারের মতো অনুষ্ঠিত হলো বাংলাদেশের ভার্চুয়াল সম্প্রদায়ের সম্মেলন। বাংলাদেশ অনলাইন কমিউনিটি সম্মেলন নামের এ আয়োজন শুক্রবার ঢাকার কেন্দ্রীয় গণগ্রন্থাগারের শওকত ওসমান স্মৃতি মিলনায়তনে অনুষ্ঠিত হয়েছে।
সম্মেলনের স্লোগান ছিল ‘অনলাইন বাংলা বিশ্বময়’।এর উদ্বোধন করেন শিক্ষামন্ত্রী নুরুল ইসলাম নাহিদ। তিনি বলেন, ‘বর্তমান পৃথিবী তথ্যপ্রযুক্তির ক্ষেত্রে এগিয়েছে অনেকখানি, সে তুলনায় আমরা এগোতে পারিনি। নতুন প্রজন্মকে প্রযুক্তি শিক্ষা দিতে সরকারিভাবে পাঠ্যসূচিতে কম্পিউটার শিক্ষা অন্তর্ভুক্ত করা হয়েছে।’ অনুষ্ঠানে বাংলাদেশ কম্পিউটার সমিতির (বিসিএস) সভাপতি মোস্তাফা জব্বার, সমকাল-এর সম্পাদক গোলাম সারওয়ার, সম্মেলনের আয়োজক অনন্ত হামিদসহ অনেকে বক্তৃতা করেন।
উদ্বোধনের পর অনলাইনভিত্তিক প্রতিযোগিতা, নির্বাচিত চিত্র প্রদর্শনী এবং দর্শকদের জন্য প্রতিযোগিতা অনুষ্ঠিত হয়।
বিকেলে ‘অনলাইন ও আমাদের ভবিষ্যত্’ শীর্ষক সেমিনারে মূল বিষয় পড়েন ব্র্যাক বিশ্ববিদ্যালয়ের উপাচার্য জামিলুর রেজা চৌধুরী। তিনি ইন্টারনেটের শুরু থেকে বর্তমান অবস্থা ও ব্যবহারকারীদের বিভিন্ন বিষয় তুলে ধরেন। তিনি বলেন, দেশি ও প্রবাসী বাঙালিদের একসঙ্গে একই নেটওয়ার্কে আনতে পারলে প্রযুক্তির মাধ্যমে বড় একটি পরিবর্তন সম্ভব। প্রযুক্তির ব্যবহার বাড়ছে উল্লেখ করে বাংলা উইকিপিডিয়ার উল্লেখযোগ্য অগ্রগতির কথা বলেন তিনি। সেমিনারে বিজ্ঞান ও প্রযুক্তি প্রতিমন্ত্রী ইয়াফেস ওসমান অনলাইনে প্রবাসী বাঙালিদের বিভিন্ন ধরনের প্রশ্নের উত্তর দেন। সেমিনারে মানবজমিন-এর প্রধান সম্পাদক মতিউর রহমান চৌধুরী উপস্থিত ছিলেন।
অনলাইন কমিউনিটি অব বাংলাদেশের উদ্যোগে আয়োজিত এ সম্মেলনের আয়োজন করে বেঙ্গলি টাইমস ডট কম ও বেঙ্গলি ওয়েভ ডট কম। দিনব্যাপী এ আয়োজন বিভিন্ন ওয়েবসাইটে সরাসরি সম্প্রচার করা হয়। —নুরুন্নবী চৌধুরী
</doc>
<doc>
অগ্রণী ব্যাংকে দেশি সফটওয়্যার আবাবিল

| তারিখ: ০২-০৩-২০১০

অগ্রণী ব্যাংক লিমিটেডের পাঁচটি শাখায় গত রোববার ইসলামি ব্যাংকিং কার্যক্রম শুরু হয়েছে ‘আবাবিল’ সফটওয়্যারের মাধ্যমে। রাজধানীতে দুটি, চট্টগ্রামে একটি ও সিলেটে একটি—প্রাথমিক পর্যায়ে এই পাঁচটি শাখায় আবাবিল সফটওয়্যার ব্যবহূত হচ্ছে। এটি মিলেনিয়াম ইনফরমেশন সলিউশন লি. তৈরি করেছে। পর্যায়ক্রমে অগ্রণী ব্যাংকের আরও শাখায় বাংলাদেশি এ সফটওয়্যার দিয়ে ইসলামি বাংকিং কার্যক্রম পরিচালিত হবে। —বিজ্ঞপ্তি
</doc>
<doc>
কম্পিউটার প্রশিক্ষণে ছাড়

| তারিখ: ০২-০৩-২০১০

ভূঁইয়া কম্পিউটার্সে এসএসসি ও সমমান পরীক্ষায় অংশগ্রহণকারী শিক্ষার্থীদের জন্য কম্পিউটারের বিভিন্ন প্রশিক্ষণ কোর্সে ছাড় দেওয়া হচ্ছে। এতে অফিস, গ্রাফিক্স, মাল্টিমিডিয়া, ওয়েব ডিজাইন ইত্যাদি শেখানো হবে। নিবন্ধনের শেষ তারিখ ৩১ মার্চ। ফোন: ০১৭১৩৩৩০৪২৯। —বিজ্ঞপ্তি
</doc>
<doc>
নতুন এমপিফোর প্লেয়ার

| তারিখ: ০২-০৩-২০১০

অ্যাপাসার ব্র্যান্ডের নতুন এইউ৮৫১ মডেলের এমপিফোর প্লেয়ার বাজারে এনেছে কম্পিউটার সোর্স লিমিটেড। এর আবরণঅ্যালুমিনিয়ামের। ভিডিও দেখার জন্য এতে আছে২.৪টিএফটি এলসিডি পর্দা।এতে এফএম বেতারের অনুষ্ঠানও শোনা যায়।৩৯ গ্রাম ওজনের ২, ৪, ৫ গিগাবাইট এমপিফোরের দাম তিন হাজার, চার হাজার ও পাঁচ হাজার টাকা। —বিজ্ঞপ্তি
</doc>
<doc>
ইউনিক বিজনেসের নতুন শাখা

| তারিখ: ০২-০৩-২০১০

ইউনিক বিজনেস সিস্টেম ঢাকার মাল্টিপ্ল্যান সেন্টারে নতুন শাখা চালু করেছে। এ শাখায় প্রজেক্টর, ল্যাপটপ, ডেস্কটপ কম্পিউটারসহ নানা ধরনের তথ্যপ্রযুক্তি পণ্য পাওয়া যাবে। নতুন এই শাখা উদ্বোধন উপলক্ষে ১৫ মার্চ পর্যন্ত বিশেষ ছাড় দিচ্ছে প্রতিষ্ঠানটি। —বিজ্ঞপ্তি
</doc>
<doc>
প্রতিবেদন
খবরের জন্য ইন্টারনেট এখন জনপ্রিয় মাধ্যম

| তারিখ: ০২-০৩-২০১০
যুক্তরাষ্ট্রের প্রাপ্তবয়স্ক ব্যক্তিদের কাছে খবর পাওয়ার তৃতীয় জনপ্রিয় মাধ্যম হচ্ছে ইন্টারনেট। স্থানীয় ও জাতীয় টেলিভিশন কেন্দ্রগুলোর পরই ইন্টারনেটের স্থান। গতকাল সোমবার প্রকাশিত এক জরিপের ফলাফল থেকে এ তথ্য পাওয়া গেছে।
মার্কিন গবেষণাপ্রতিষ্ঠান পিউ রিসার্চ সেন্টারের ইন্টারনেট ও মার্কিন জীবন এবং সাংবাদিকতায় উত্কর্ষতা শিরোনামের দুই প্রকল্প দুই হাজার ২৫৯ জন মার্কিন নাগরিকের ওপর এই জরিপ চালায়। এঁদের ৭৮ শতাংশ জানান, কোনো বিশেষ দিনে তাঁরা স্থানীয় টেলিভিশন থেকে খবর জেনে নেন। ৭৩ শতাংশ জানিয়েছেন, তাঁরা জাতীয় টেলিভিশন নেটওয়ার্ক থেকে যেমন—সিবিএস, সিএনএন ও ফক্স নিউজ থেকে খবর পান। অন্যদিকে ৬১ শতাংশ জানিয়েছেন, তাঁরা খবরের জন্য ইন্টারনেটের ওপর নির্ভর করেন। ৫৪ শতাংশ বলেছেন, তাঁরা খবর শোনেন রেডিওতে। ৫০ শতাংশ জানিয়েছেন, তাঁরা স্থানীয় পত্রপত্রিকা ও ১৭ শতাংশ জাতীয় সংবাদপত্র যেমন—নিউইয়র্ক টাইমস বা ইউএসএ টুডে থেকে খবর জেনে নেন।
জরিপে অংশগ্রহণকারী ব্যক্তিদের ৯৯ শতাংশ জানিয়েছেন, খবর পাওয়ার জন্য তাঁরা কোনো না কোনো গণমাধ্যমের ওপর নির্ভরশীল। ৯২ শতাংশ জানিয়েছেন, তাঁরা বেশ কয়েকটি মাধ্যম থেকে খবর জেনে নেন। জরিপে আরও দেখা গেছে, ২১ শতাংশ প্রাপ্তবয়স্ক মার্কিন নাগরিক অনলাইনে খবর ও তথ্য পাওয়ার জন্য একটিমাত্র ওয়েবসাইটে প্রবেশ করেন। তবে ৫৭ শতাংশ জানিয়েছেন, তাঁরা একাধিক ওয়েবসাইট ব্যবহার করেন। ১১ শতাংশ জানিয়েছেন, তাঁরা খবর জানার জন্য পাঁচটিরও বেশি ওয়েবসাইটে প্রবেশ করেন। তবে ৬৫ শতাংশ বলেছেন, তাঁদের কোনো প্রিয় ওয়েবসাইট নেই। —এএফপি অবলম্বনে রোকেয়া রহমান
</doc>
<doc>
টিপস
ইন্টারনেটে অ্যাডোবি দেবে ৫ গিগাবাইট জায়গা

| তারিখ: ০২-০৩-২০১০

অনলাইনে বিনা মূল্যে দরকারি ফাইল রাখার সেবা দেয় বেশ কিছু সাইট। এবার অ্যাডবি অ্যাক্রোব্যাট ডট কম দিচ্ছে ৫ গিগাবাইট জায়গা, আর তা বিনা মূল্যেই।
সঙ্গে দিচ্ছে ডেস্কটপ প্রোগ্রাম দিয়ে সহজেই ফাইল প্রকাশ ও নামানোর সুবিধা।
এ জন্য প্রথমে www.acrobat.com ঠিকানার সাইটে গিয়ে নিবন্ধন করতে হবে।
অ্যাক্রোব্যাট ডট কমে ঢুকেও ফাইল প্রকাশ ও সংগ্রহ করা যাবে। অনলাইনেই এসব ফাইল সম্পাদনা করা যাবে।
তবে ওয়েবসাইটে না গিয়ে ডেস্কটপ কম্পিউটারের প্রোগ্রাম দিয়ে ফাইল প্রকাশ বা নামাতে হলে ক্লাউড ড্রাইভ নামের ১.৯ মেগাবাইটের প্রোগ্রাম www.driveoncloud.com ঠিকানার ওয়েবসাইট থেকে নামিয়ে ইনস্টল করে নিতে হবে। সফটওয়্যারটি উইন্ডোজ এক্সপি, ভিসতা এবং উইন্ডোজ ৭-এ চলবে।
মেহেদী আকরাম
</doc>
<doc>
তথ্যপ্রযুক্তি ব্যবসা খাতের নতুন সংগঠন

| তারিখ: ০৩-০৩-২০১০

দেশের তথ্যপ্রযুক্তি ব্যবসা খাতে আরও একটি সংগঠনের যাত্রা শুরু হলো।বাংলাদেশে কলসেন্টার পরিচালনা করছে এবং তথ্যপ্রযুক্তির আউটসোর্সিং কাজ করছে—এমন ব্যবসা-প্রতিষ্ঠান নিয়ে গঠিত হয়েছে নতুন সংগঠন—বাংলাদেশ অ্যাসোসিয়েশন অব কল সেন্টার অ্যান্ড আউটসোর্সিং (বিএসিসিও)। গত সোমবার রাতে ঢাকার একটি হোটেলে আনুষ্ঠানিকভাবে যাত্রা উপলক্ষে এক মতবিনিময় সভার আয়োজন করা হয়।
সভায় বিএসিসিওর সহসভাপতি মো. আবুল খায়ের কলসেন্টারের লাইসেন্স পাওয়ার পর থেকে শুরু করে বর্তমানে চলতে থাকা বিভিন্ন অবস্থার কথা তুলে ধরেন। তিনি বলেন, বিশ্বব্যাপী কলসেন্টারের বিশাল বাজার রয়েছে। আমাদের দেশে আমরা শুরু করেছি এবং কলসেন্টারের এ বিশাল বাজারে কাজ করতে হলে আমাদের দরকার যথেষ্ট লোকবল। এ জন্য সরকারিভাবে বড় আকারে প্রশিক্ষণ এবং প্রবাসী বাংলাদেশিদের (এনআরবি) সহযোগিতার প্রয়োজন বলে জানান তিনি। বিএসিসিওর সাধারণ সম্পাদক এ বি এম রিয়াজউদ্দিন বলেন, কলসেন্টারের বাজারের অবস্থা এবং বর্তমান পরিস্থিতিতে আমাদের প্রয়োজন সরকারি সহযোগিতা ও লোকবল। তিনি জানান, লাইসেন্স পাওয়া ৪০০টি কলসেন্টার প্রতিষ্ঠানের মধ্যে বর্তমানে চালু থাকা ৩৫টি কলসেন্টার ভালোভাবেই কাজ করছে। এ সভায় উপস্থিত ছিলেন বিএসিসিওর অর্থ সম্পাদক তৌহিদ হোসেনসহ অনেকে।
সভায় ঘোষিত বিএসিসিওর নির্বাহী কমিটির অন্য সদস্যরা হলেন সভাপতি আহমেদুল হক, সহসাধারণ সম্পাদক তানভীর ইব্রাহিম, পরিচালক এ কে এম এ হামিদ ও মাকসুদুর রহমান। সভায় জানানো হয়, ইতিমধ্যে বিএসিসিও আন্তর্জাতিকভাবে বিভিন্ন মেলা ও সম্মেলনে অংশ নিয়েছে। সংগঠনের ওয়েব ঠিকানা: www.bacco.org.bd। —নুরুন্নবী চৌধুরী
</doc>
<doc>
মোবাইল ফোনে ইন্টারনেট রেডিও

| তারিখ: ০৩-০৩-২০১০
মোবাইল ফোনে শোনা যাবে ইন্টারনেট রেডিও। সম্প্রতি ইন্টারনেট রেডিও লেমন ২৪ রেডিওর মোবাইলের সংস্করণ চালু হয়েছে। মোবাইল ফোনে রেডিও শুনতে হলে www.lemon24.com ঠিকানার ওয়েবসাইট থেকে প্রোগ্রামটি বিনা মূল্যে নামিয়ে নিয়ে (ডাউনলোড) মোবাইল ফোনে ইনস্টল করে নিলেই শোনা যাবে রেডিও। যেকোনো জাভা-সমর্থিত মোবাইল ফোন থেকে ইন্টারনেট সংযোগের মাধ্যমে এই রেডিও শোনা যাবে। —বিজ্ঞপ্তি
</doc>
<doc>
তারহীন নেটওয়ার্কিং প্রশিক্ষণ

| তারিখ: ০৩-০৩-২০১০

ডেফোডিল ইন্টারন্যাশনাল প্রফেশনাল ট্রেনিং ইনস্টিটিউটে (দীপ্তি) ওয়্যারলেস নেটওয়ার্কিং বিষয়ে প্রশিক্ষণ দেওয়া হবে। এতে ওয়্যারলেস নেটওয়ার্ক স্থাপনের কারিগরি বিষয়, রক্ষণাবেক্ষণ, ব্যবহারিক সুবিধা ইত্যাদি শেখানো হবে। ফোন: ০১৭১৩৪৯৩২৮৯। —বিজ্ঞপ্তি
</doc>
<doc>
পিসিআইয়ের ইথারনেট সুইচ

| তারিখ: ০৩-০৩-২০১০

সেফ আইটি সার্ভিসেস বাজারে এনেছে পিসিআই ব্র্যান্ডের এফএক্স-০৮ইডব্লিউ মডেলের ৮ পোর্টের ফাস্ট ইথারনেট সুইচ। এতে রয়েছে ৭৬৮কে বিট বাফার মেমোরি, ১০০০ ম্যাক অ্যাড্রেস এন্ট্রি, স্টোর-অ্যান্ড-ফরওয়ার্ড সুইচিং মেথড, ফ্লো কন্ট্রোল ইত্যাদি। দাম এক হাজার ৩৫০ টাকা। —বিজ্ঞপ্তি
</doc>
<doc>
হেল্পলাইন
অফিস ২০০৭-এর ফাইল খুলুন আগের অফিসে

| তারিখ: ০৩-০৩-২০১০

মাইক্রোসফটের অফিস ২০০৭-এ বাহ্যিক বৈশিষ্ট্যের পরিবর্তন ছাড়াও এটি দিয়ে তৈরি করা ফাইলের ধরন কিছুটা পরিবর্তন করা হয়েছে। যেমন, ডকুমেন্ট ফাইলের ক্ষেত্রে এটি আগের *.doc ফাইলের পরিবর্তে *.docx এক্সটেনশনের ফাইল তৈরি করে থাকে। তবে এ ধরনের ফাইলগুলো মাইক্রোসফট অফিসের আগের সংস্করণে খোলা যায় না। এই ফরম্যাটের ফাইল খোলার বেশ কিছু বিকল্প পদ্ধতি রয়েছে। এর ফলে অফিস ২০০৭ সংস্করণের সফটওয়্যারটি ইনস্টল করা না থাকলেও ওই সব ফাইল খোলা যাবে এবং প্রয়োজনে সম্পাদনার কাজটিও করে নেওয়া যাবে।
এ ফাইলগুলো খুলতে অফিস ২০০৩, অফিস এক্সপির মতো অফিস ২০০৭-এর আগের সংস্করণগুলোয় .docx ফরম্যাটের ফাইল খোলার জন্য মাইক্রোসফটের পক্ষ থেকে মাইক্রোসফট কমপিটিবিলিটি প্যাক নামের একটি সফটওয়্যার তৈরি করা হয়েছে। www.microsoft.com/downloads/ details.aspx?FamilyId=941B3470-3AE9-4AEE-8F43-C6BB74CD1466&displaylang=en ঠিকানার ওয়েবসাইট থেকে এ সফটওয়্যারটি নামিয়ে (ডাউনলোড) ইনস্টল করা হলে অফিস ২০০৭-এর আগের সংস্করণেও এ ধরনের ফাইল দেখা যাবে।
এ ছাড়া ওপেন অফিস মাইক্রোসফট অফিসের বিকল্প একটি মুক্ত সফটওয়্যার। উইন্ডোজ অপারেটিং সিস্টেম ছাড়াও এটি ম্যাক, লিনাক্স বিএসডির মতো প্রায় সব অপারেটিং সিস্টেমে ব্যবহার করা যায়। তাই মাইক্রোসফট উইন্ডোজ অপারেটিং সিস্টেম বা মাইক্রোসফট অফিস ব্যবহার করেন না এমন ব্যবহারকারীদের জন্য এটি বেশ কার্যকর। www.openoffice.org ওয়েবসাইট থেকে এটি বিনা মূল্যে নামিয়ে ব্যবহার করা যাবে। এই সফটওয়্যারে মাইক্রোসফট অফিসে তৈরি করা যেকোনো ধরনের ফাইল খোলা, সম্পাদনা এবং সংরক্ষণ করা যায়। বহনযোগ্য পেনড্রাইভ থেকে ব্যবহার-উপযোগী সংস্করণটি নামানো যাবে http://portableapps.com/apps/office ঠিকানার ওয়েবসাইট থেকে। —নাসির খান
</doc>
<doc>
টিপস
কম্পিউটারের জন্য ছোট্ট একটি সফটওয়্যার

| তারিখ: ০৩-০৩-২০১০

ভাইরাস ও অপ্রয়োজনীয় ফাইলের আধিক্যে কম্পিউটারের গতি অনেক সময়ই কমে যায়। ফলে কম্পিউটারের স্বাভাবিক কাজকর্মে ব্যাঘাত ঘটে। ‘স্পিড ইট আপ’ নামের একটি সফটওয়্যার দিয়ে ইচ্ছে করলে আপনি কম্পিউটারের গতি বাড়িয়ে নিতে পারেন। মাত্র ২ মেগাবাইটের এই সফটওয়্যারটি পাওয়া যাবে www.speeditupfree.com ঠিকানার ওয়েবসাইটে। সফটওয়্যারটি কম্পিউটারে ইনস্টল করার পর চালু করুন।
এখন Speedup computer now অপশনে ক্লিক করে কম্পিউটারের গতি বাড়িয়ে নিতে পারবেন।
ইন্টারনেট ব্যবহারের ফলে কম্পিউটারে যেসব অপ্রয়োজনীয় ফাইল তৈরি হয়ে গতি কমিয়ে দেয়,
সেগুলো মুছতে Internet cleanup অপশনে ক্লিক করুন। র্যামের কতটুকু জায়গা ব্যবহূত হয়েছে, কতটুকু খালি আছে ইত্যাদিসহ র্যামের সব তথ্য সফটওয়্যারটি খুললেই স্বয়ংক্রিয়ভাবে দেখা যাবে।
এ সফটওয়্যারটি দিয়ে অতি দ্রুত ও সহজে ডিস্ক ডিফ্রেগমেন্ট করতে পারবেন।
খালেদ মাহমুদ খান
</doc>
<doc>
আজ থেকে ঢাকায় ডিজিটাল উদ্ভাবনী মেলা

| তারিখ: ০৪-০৩-২০১০

ডিজিটাল প্রযুক্তির সুবিধার মাধ্যমে জনগণ ও সরকারের মধ্যে দূরত্ব কমানোর লক্ষ্য নিয়ে দেশে প্রথমবারের মতো আয়োজন করা হয়েছে ‘ডিজিটাল উদ্ভাবনী মেলা ২০১০’। ঢাকায় বঙ্গবন্ধু শেখ মুজিবুর রহমান নভোথিয়েটারে তিন দিনের এই মেলা আজ শুরু হচ্ছে।এতে ডিজিটাল বাংলাদেশ গড়ে তোলার জন্য বিভিন্ন কার্যক্রম তুলে ধরা হবে।
বিজ্ঞান ও তথ্য যোগাযোগ মন্ত্রণালয় এবং প্রধানমন্ত্রীর কার্যালয়ের অ্যাক্সেস টু ইনফরমেশন (এটুআই) কর্মসূচি যৌথভাবে এই মেলার আয়োজন করেছে।
আয়োজকেরা জনান, বর্তমান সরকারের লক্ষ্য দেশকে ডিজিটাল হিসেবে গড়ে তোলা। সেই লক্ষ্যে সরকারি ও বেসরকারি প্রতিষ্ঠানের বিভিন্ন নতুন উদ্ভাবনকে জনগণের সামনে তুলে ধরতে এ মেলার আয়োজন করা হয়েছে। পাশাপাশি ২০২১ সালের মধ্যে ডিজিটাল বাংলাদেশ গড়ে তোলার লক্ষ্যে সরকার বিভিন্ন কার্যক্রম উপস্থাপন করবে মেলায়।
উদ্ভাবনী মেলায় সরকারের ৮২টি সংস্থার স্টল থাকবে। এ ছাড়া থাকছে পাঁচটি বেসরকারি প্রতিষ্ঠানের আরও ২০টি স্টল। গণমাধ্যমের আধুনিক প্রযুক্তি প্রদর্শনের জন্যও মেলায় স্টল থাকবে।
তিন দিনের উদ্ভাবনী মেলায় মোট ছয়টি সেমিনারের আয়োজন করা হয়েছে। আয়োজক সূত্রে জানা যায়, মেলায় ডিজিটাল সংসদের বিভিন্ন কার্যক্রম, স্বল্পতর সময়ে ‘ওয়ান স্টপ সার্ভিসের’ মাধ্যমে পাসপোর্ট তৈরি এবং দেশে প্রথমবারের মতো চালু হতে যাওয়া আইপি কমিউনিকেশন প্রযুক্তির মাধ্যমে ভিডিও ফোন কার্যক্রমসহ বিভিন্ন কার্যক্রম তুলে ধরা হবে।
এ ছাড়া মেলায় সরকারের বিভিন্ন মন্ত্রণালয়ের নাগরিক সেবাবিষয়ক তথ্য কীভাবে অনলাইনে পাওয়া যাবে সে তথ্য দেওয়া হবে।
মেলায় নতুন প্রযুক্তি উদ্ভাবনের জন্য চারটি বিভাগের সেরাদের পুরস্কার দেওয়া হবে।
মেলা চলবে ৬ মার্চ পর্যন্ত। প্রবেশ করতে কোনো টিকিট লাগবে না। মেলা খোলা থাকবে সকাল ১০টা থেকে রাত আটটা পর্যন্ত। —বাদল খান
</doc>
<doc>
প্রতিটি ইউনিয়নের জন্য ওয়েবসাইট

| তারিখ: ০৪-০৩-২০১০

দেশের প্রতিটি ইউনিয়নের জন্য একটি করে ওয়েবসাইট তৈরির সুযোগ দিচ্ছে ওয়েবসাইটভিত্তিক সেবাদাতা প্রতিষ্ঠান গ্রামওয়েব। ‘তথ্য হোক আয়ের উৎস’ স্লোগানে এ কর্মসূচির আওতায় যে কেউ নিজের ইউনিয়নের পক্ষে ওয়েবসাইটের জন্য আবেদন করতে পারবেন। আজ থেকে নিবন্ধন কার্যক্রম চলবে ১৬ মার্চ পর্যন্ত। www.gramweb.net ওয়েবসাইটে নিবন্ধন করা যাবে। — প্রতিবেদক
</doc>
<doc>
আসুসের নতুন ডেস্কটপ কম্পিউটার

| তারিখ: ০৪-০৩-২০১০

গ্লোবাল ব্র্যান্ড প্রাইভেট লিমিটেড বাজারে এনেছে আসুস ব্র্যান্ডের ভি৬-পি৫জি৪১এইচ মডেলের ডেস্কটপ কম্পিউটার। এতে রয়েছে ইন্টেল জি৪১ চিপসেট মাদারবোর্ড, ২ দশমিক ৯৩ গিগাহার্টজের ইন্টেল কোর২ডুও প্রসেসর, ২ গিগাবাইট ডিডিআর২ র‌্যাম, ২৫০ গিগাবাইট হার্ডডিস্ক ড্রাইভ,
ছয়টি ইউএসবি পোর্ট ইত্যাদি। মনিটর ছাড়া এর দাম ২৮ হাজার ৮০০ টাকা। —বিজ্ঞপ্তি
</doc>
<doc>
লিনাক্স পরীক্ষা ও প্রশিক্ষণ

| তারিখ: ০৪-০৩-২০১০

আইটি বাংলায় ১১ মার্চ অনুষ্ঠেয় রেডহ্যাট লিনাক্স পরীক্ষা নিবন্ধনের শেষ তারিখ আজ ৪ মার্চ। বিনা মূল্যে পরীক্ষার প্রস্তুতিমূলক ক্লাস শুরু হবে ৫ মার্চ থেকে।শুক্রবার ও সান্ধ্যকালীন ব্যাচে এখন ভর্তি চলছে। ফোন: ০১৭১৭৩১০৫১৯। —বিজ্ঞপ্তি
</doc>
<doc>
ওয়েব গাইড
গুগল ট্রান্সলিটারেশন দ্বারা বাংলা লেখা

| তারিখ: ০৪-০৩-২০১০

গুগল ট্রান্সলিটারে বাংলা ভাষা না থাকলেও গুগল অভিধানে এবং গুগল ট্রান্সলিটারেশনে বাংলা ভাষার ব্যবহার রয়েছে। গুগল ট্রান্সলিটারেশন দ্বারা জিমেইলে সরাসরি এবং একটি প্লাগইন দ্বারা ফায়ারফক্সে ফোনেটিকে (যেমন Ami Bangladeshke Valobasi লিখলে আসবে ‘আমি বাংলাদেশকে ভালোবাসি’) বাংলা লেখা যায়। গুগল ট্রান্সলিটারেশন অ্যাড-অনসটি https://addons.mozilla.org/en-US/firefox/addon/8731 থেকে ইনস্টল করে ফায়ারফক্স পুনরায় চালু (রিস্টার্ট) করুন। এবার টুলস মেনু থেকে Add-Ons-এ ক্লিক করে Google Transliteration-এর অপশন্সে ক্লিক করে Enable Transliteration for text boxes too চেক করুন।
এখন ফায়ারফক্সের কোনো টেক্সট বক্সে বা টেক্সট এরিয়ায় কিছু লিখতে গেলে ডানে ভাষার তালিকা আসবে। সেখানে ড্রপডাউন থেকে Bengali নির্বাচন করে বাঁ পাশের চেকবক্স চেক করুন। এরপর থেকে টেক্সটবক্সে ইংরেজিতে কিছু লিখে (ধ্বনিগত) স্পেস দিলে তা বাংলায় রূপান্তরিত হবে।
জিমেইলে বাংলা লেখা যায়। এ জন্য জিমেইলে লগইন করে Settings-এ ক্লিক করুন। এবার General ট্যাবে থাকা অবস্থায় Enable Transliteration - type using phonetic English চেকবক্স চেক করুন এবং Default transliteration language-এর ড্রপ-ডাউনে বাংলা নির্বাচন করুন (সাধারণত বাংলা নির্বাচিত থাকে)। যদি অপশনটি না থাকে তাহলে Show all language options-এ ক্লিক করলে Default transliteration language চলে আসবে। এবার সংরক্ষণ (সেভ) করুন।
এখন মেইল কম্পোজ করতে গেলে (অবশ্য RichÊformattingÊহতে হবে) ফরম্যাটিং বারের বাঁয়ে ‘অ’ অক্ষরটি দেখা যাবে। এই ‘অ’ অক্ষরটিতে ক্লিক করলে Transliteration সক্রিয় হবে। এখন ম্যাসেজ বডিতে (ফোনেটিকে) কিছু লিখে স্পেস দিলে তা বাংলায় রূপান্তরিত হবে। এই Transliteration বন্ধ করতে ‘অ’ অক্ষরটি ওপরে ক্লিক করলেই হবে। কম্পিউটারে যদি ইউনিকোডের কোনো বাংলা ফন্ট ইনস্টল করা না থাকে তাহলে যেমন বাংলা সাইট দেখা যায় না, তেমনই বাংলায় লেখাও যাবে না। তবে http://unicodehelpcenter.blogspot.com সাইট থেকে বাংলা ফন্ট নামানোর পাশাপাশি কম্পিউটারে বাংলা কনফিগার করার পদ্ধতি এবং এই সাইটেই সফটওয়্যার ছাড়ায় বিজয়/ফোনেটিক/ইউনিজয় কিবোর্ডের মাধ্যমে বাংলা লেখা যাবে। —মেহেদী আকরাম
</doc>
<doc>
নানা আয়োজনে চলছে ডিজিটাল উদ্ভাবনী মেলা

| তারিখ: ০৬-০৩-২০১০

জনগণের জন্য প্রয়োজনীয় নানা ধরনের ডিজিটাল-সুবিধার নমুণা নিয়ে ঢাকায় চলছে ডিজিটাল উদ্ভাবনী মেলা ২০১০। বঙ্গবন্ধু শেখ মুজিবুর রহমান নভোথিয়েটারে তিন দিনের এ মেলা আজ শেষহবে।বৃহস্পতিবার প্রথম দিন উদ্বোধনের পর মেলা সবার জন্য উন্মুক্ত করে দেওয়া হয়। গতকালশুক্রবার সাপ্তাহিক ছুটি থাকায় সারাদিনই মেলায় আগ্রহীদের ভিড় দেয়া গেছে।
এ মেলায় প্রতিটি মন্ত্রণালয় নিজস্ব স্টলে প্রযুক্তির নানা কার্যক্রম দেখাচ্ছে। কৃষি মন্ত্রণালয় ওয়েবসাইট থেকে কৃষি তথ্যসেবা পাওয়ার পদ্ধতি, মোবাইল ফোনে কৃষিতথ্য প্রদান এবং কৃষকদের সঙ্গে সরাসরি ভিডিও সম্মেলনের মাধ্যমে কৃষি সমাধানের বিভিন্ন বিষয় তুলে ধরেছে।
মত্স্য ও প্রাণীসম্পদ মন্ত্রণালয় প্রতিটি জেলা মত্স্য তথ্যকেন্দ্র থেকে মোবাইল ফোনে সমস্যার সমাধান, যোগাযোগ মন্ত্রণালয় মোবাইল ফোনে রেলগাড়ির টিকিট কেনা, বাংলাদেশ সড়ক পরিবহন কর্তৃপক্ষের (বিআরটিএ) ফরম ইন্টারনেট থেকে নামানো (ডাউনলোড), প্রতিরক্ষা মন্ত্রণালয় ডিজিটাল পদ্ধতিতে আবহাওয়ার খবর, ডিজিটাল মানচিত্র, অর্থ মন্ত্রণালয় ও স্থানীয় সরকার মন্ত্রণালয় ওয়েবসাইটে প্রয়োজনীয় নানা তথ্য, নির্বাচন কমিশন ডিজিটাল পদ্ধতিতে ভোটিং ব্যবস্থা পদ্ধতি দেখাচ্ছে। এ ছাড়া বিভিন্ন নিরাপত্তা বাহিনী তাদের প্রযুক্তিগত নিরাপত্তার বিষয়, অ্যাসোসিয়েশন অব মোবাইল টেলিকম অপারেশনের (এএমটিওবি) সদস্যরা তাদের নানা সেবার বিষয়গুলো তুলে ধরছে। মেরিন একাডেমি দেখাচ্ছে দূরশীক্ষণের নানা বিষয়। বেসামরিক বিমান চলাচল ও পর্যটন মন্ত্রণালয়ের স্টলেপ্রাকৃতিক সপ্তাশ্চর্য নির্বাচনে সুন্দরবনকে ইন্টারনেট ও টেলিফোনের মাধ্যমে ভোট দেওয়া যাচ্ছে।
মেলায় ঘুরতে আসা বিশ্ববিদ্যালয় শিক্ষার্থী নুসরাত ইমরোজ জানান, সরকারি নানা কার্যক্রমে ডিজিটাল প্রযুক্তির ছোঁয়ার ব্যাপারগুলো দেখে ভালো লাগছে। এতে করে সাধারণ মানুষ সহজে সরকারি সেবা কার্যক্রমগুলো পাবে। পুরো মেলায় অংশগ্রহণকারী সরকারি ৫৭টি এবং বেসরকারি ২৩টি প্রতিষ্ঠানের মধ্যে ভোটের মাধ্যমে সেরা অংশগ্রহণকারী নির্বাচিত করার বিশেষ ব্যবস্থা রেখেছে মেলার আয়োজন প্রধানমন্ত্রীর কার্যালয়ের অ্যাকসেস টু ইনফরমেশন (এটুআই) প্রকল্প। এ ছাড়া মেলায় বাংলা ক্যালকুলেটর, ইন্টারনেট রেডিওসহ বিভিন্ন গণমাধ্যম নিজেদের আধুনিক প্রযুক্তি প্রদর্শন করছে এবং প্রতিদিন অনুষ্ঠিত হচ্ছে নানা বিষয়ের ওপর সেমিনার। মেলায় নতুন প্রযুক্তি উদ্ভাবনের জন্য চারটি বিভাগের সেরাদের পুরস্কার দেওয়া হবে। মেলায় প্রবেশ করতে কোনো টিকিট লাগবে না। আজ শেষ দিনেও মেলা খোলা থাকবে সকাল ১০টা থেকে রাত আটটা পর্যন্ত।
মেলার পুরো কার্যক্রম সরাসরি দেখা যাবে www.bangladesh.gov.bd, www.digitalinnovationfair.info ঠিকানার ওয়েবসাইটে।—নুরুন্নবী চৌধুরী
</doc>
<doc>
স্তন ক্যান্সার পরীক্ষা ও চিকিৎসায় ই-হেলথ সুবিধা

| তারিখ: ০৬-০৩-২০১০

স্তন ক্যান্সার নিরীক্ষা, পরীক্ষা ও চিকিৎসার ক্ষেত্রে পূর্ণাঙ্গভাবে ই-হেলথ সুবিধা চালু করেছে আমাদের গ্রাম উন্নয়নের জন্য তথ্যপ্রযুক্তি প্রকল্প। ২৬ ফেব্রুয়ারি খুলনায় আমাদের গ্রামের কার্যালয়ে তারহীন ওয়াই-ফাই নেটওয়ার্ক চালু করার মাধ্যমে এ সুবিধার উদ্বোধন করা হয়। খবর বিজ্ঞপ্তির।
ব্র্যাকনেটের অংশীদারিত্বে এ কার্যালয়ে দ্রুতগতির ইন্টারনেট সংযোগ দেওয়া হয়। এর ফলে তৃণমূল অঞ্চল থেকে পাওয়া স্তন ক্যান্সার নিরীক্ষা, পরীক্ষার সব তথ্য দ্রুত পরামর্শ নেওয়ার জন্য দেশি-বিদেশি বিশেষজ্ঞদের কাছে পাঠানো যাবে।এছাড়াও ওয়েবভিত্তিক ইলেকট্রনিক মেডিক্যাল রেকর্ড (ইএমআর) ব্যবস্থা চালু করেছে আমাদের গ্রাম। ফলে চিকিৎসার সব তথ্য ইন্টারনেটে থাকবে। রোগী বা চিকিৎসক তাঁদের চাহিদা মতো এসব তথ্য ব্যবহার করতে পারবেন। বাংলাদেশ ওপেন সোর্স নেটওয়ার্ক (বিডিওএসএন) ইএমআর ব্যবস্থা তৈরি করে দিয়েছে।
ইএমআরে স্তন ক্যান্সারে নিরীক্ষা থেকে শুরু করে চিকিৎসার প্রতিটি ধাপের তথ্য রাখা হবে। এসব তথ্য আমাদের গ্রামের অংশীদার যুক্তরাষ্ট্রের ওহাই স্টেট বিশ্ববিদ্যালয় ও কানাডার কয়েকজন বিশেষজ্ঞ তাৎক্ষণিকভাবে পাবেন এবং বাংলাদেশি চিকিৎসকদের দরকারি পরামর্শ দিতে পারেবন। আমাদের গ্রাম প্রকল্পে প্রশিক্ষিত একদল কর্মী ইএমআর ব্যবস্থা পরিচালনা করছে।
</doc>
<doc>
সিলেট প্রকৌশল কলেজের অনলাইন রেডিও

| তারিখ: ০৬-০৩-২০১০

সিলেট প্রকৌশল কলেজভিত্তিক অনলাইন রেডিও ইন্টারনেটে চালু হয়েছে। গত মাসের প্রথম সপ্তাহে ‘ক্যাম্পাস রেডিও, সিলেট ইঞ্জিনিয়ারিং কলেজ’ নামের এ রেডিও চালু হয়। কলেজের কম্পিউটার বিজ্ঞান ও প্রকৌশল বিভাগের প্রভাষক প্রণজিত কে দাস, শিক্ষার্থী পার্থ সারথী কর, মো. সাহাদত হোসেন খান ও জুবায়ের হাসান এ রেডিও পরিচালনা করছেন। এখন রেডিওর পরীক্ষামূলক সম্প্রচার চলছে।
উদ্যোক্তারা জানান, ইন্টারনেটে http://campusradio.sec.ac.bd ঠিকানার ওয়েবসাইটে এ রেডিও সবাই শুনতে পারবেন। রেডিওতে প্রতিদিন থাকবে পাঠদান, পরীক্ষা, ক্যাম্পাসের খবর, শিক্ষা-বিষয়ক টক শো, ছুটির নোটিশ, সেমিনার, কর্মশালা, সাংস্কৃতিক অনুষ্ঠানের খবর, গানসহ নানা কিছু। এ ছাড়া যে কেউ ই-মেইল করে কলেজের দরকারি তথ্য জানতে কিংবা গান শোনার অনুরোধ জানাতে পারেন। —সুমন কুমার দাশ, সিলেট
</doc>
<doc>
আইডিবির বৃত্তির একাদশ পর্বের ফল

| তারিখ: ০৬-০৩-২০১০

আইডিবি-বিআইএসইডব্লিউয়ের তথ্যপ্রযুক্তি বৃত্তি প্রকল্পের ১১তম পর্বের অ্যাপটিচিউড টেস্টের ফল প্রকাশ করা হয়েছে। মৌখিক পরীক্ষার জন্য এক হাজার ৫৯ জন প্রার্থীকে মনোনীত করা হয়েছে। ৭ মার্চ থেকে ঢাকায় ও ১২ মার্চ ২০১০ চট্টগ্রামে মৌখিক পরীক্ষা অনুষ্ঠিত হবে। বিস্তারিত জানা যাবে www.idb-bisew.org ঠিকানার ওয়েবসাইটে। —বিজ্ঞপ্তি
</doc>
<doc>
প্রকাশনা
ওয়াইম্যাক্স সম্পর্কে জানার বই

| তারিখ: ০৬-০৩-২০১০

ওয়াইম্যাক্স\ লেখক: আবদুল্লাহ-আল-মামুন\ দাম: ১৩০ টাকা\ পৃষ্ঠা: ৭২\ প্রকাশক: বিজ্ঞান একাডেমী ঢাকা\
বর্তমান সময়ে তথ্যপ্রযুক্তির বিশেষ সংযোজন তারহীন দ্রুতগতির ইন্টারনেট ওয়াইম্যাক্স। বর্তমানে ওয়াইম্যাক্স প্রযুক্তি যোগাযোগ ও তথ্যপ্রযুক্তি খাতকে বিশেষ জায়গায় নিয়ে যাচ্ছে। তারহীন দ্রুতগতির এ ইন্টারনেট সুবিধার ফলে বিভিন্ন অঞ্চলে খুব সহজে ইন্টারনেট সুবিধা পৌঁছানো সম্ভব।
ওয়ার্ল্ডওয়াইড ইন্টার অপারেবিলিটি ফর মাইক্রোওয়েভ অ্যাকসেস (ওয়াইম্যাক্স) প্রযুক্তির মাধ্যমে বিভিন্ন এলাকায় দ্রুতগতির ইন্টারনেট সেবা পৌঁছানো যায় সহজে। ওয়াইম্যাক্সের বিভিন্ন তথ্য নিয়ে সম্প্রতি প্রকাশিত হয়েছে ওয়াইম্যাক্স বইটি। বিভিন্ন অধ্যায়ে ভাগ করা এ বইয়ে রয়েছে ওয়াইম্যাক্স কি, এর নানা কার্যক্রমের কথা, ওয়াইম্যাক্স নেটওয়ার্ক, মোবাইল ওয়াইম্যাক্স, ওয়াইম্যাক্স নিয়ন্ত্রণ, তৃতীয় প্রজন্মের প্রযুক্তি ইত্যাদি তথ্যের বিস্তারিত ব্যাখ্যা। এ ছাড়া অন্যান্য ব্রডব্যান্ড প্রযুক্তির কথা, ওয়াইম্যাক্সের ব্যবহার, ওয়াইম্যাক্স ফিজিক্যাল ও ম্যাক লেয়ার, ফ্রিকোয়েন্সি পরিকল্পনা, অর্থনৈতিক ও প্রযুক্তিগত সুবিধার বিস্তারিত চিত্রের সাহায্যে তুলে ধরা হয়েছে বইতে। এ ছাড়া প্রযুক্তির বিভিন্ন শব্দের বিস্তারিত ব্যাখ্যার পাশাপাশি উল্লেখ করা হয়েছে বিভিন্ন রেফারেন্স লিংক। বর্তমান সময়ে ওয়াইম্যাক্স সম্পর্কে জানতে এবং সহজে বুঝে নিতে আজই দেখুন বইটি আর জেনে নিন প্রযুক্তির আধুনিকতার উল্লেখযোগ্য বিষয়গুলো।—নিজস্ব প্রতিবেদক
</doc>
<doc>
ডিজিটাল উদ্ভাবনী মেলার সমাপনী অনুষ্ঠানে অর্থমন্ত্রী
ডিজিটালবাংলাদেশগড়ে উঠলেনৈতিকতার বিকাশ
| তারিখ: ০৭-০৩-২০১০

ডিজিটাল বাংলাদেশ গড়ে উঠলে মানুষের নৈতিকতার বিকাশ যেমন ঘটবে, তেমন জীবনমানেরও উন্নতি হবে। গতকালশনিবার সন্ধ্যায় ঢাকায় ডিজিটালউদ্ভাবনী মেলা ২০১০-এর সমাপনী ও পুরস্কার বিতরণ অনুষ্ঠানে অর্থমন্ত্রী আবুল মাল আবদুল মুহিত এ কথা বলেন।তিনি আরও বলেন, ‘এক বছরের যা অর্জন তা থেকে বোঝা যায় আমাদের ডিজিটাল বাংলাদেশ লক্ষ্যে পৌঁছানো সহজ হবে।’
নানা আয়োজন আর তথ্যপ্রযুক্তিভিত্তিক বিভিন্ন সেবা প্রদর্শনের মাধ্যমে শেষ হয়েছে বঙ্গবন্ধু শেখমুজিবুর রহমান নভোথিয়েটারে আয়োজিত তিন দিনের এই মেলা। গতকাল শনিবার মেলার শেষ দিনে মেলায় ছিল আগ্রহী মানুষের ভিড়। সমাপনী অনুষ্ঠানে বিজ্ঞান এবং তথ্য ও যোগাযোগ প্রযুক্তি (আইসিটি) প্রতিমন্ত্রী ইয়াফেস ওসমান বলেন, মানুষকে সহজে সেবা দিতে এবং সেবার বিষয়গুলো তুলে ধরতে এ মেলার আয়োজন করা হয়েছে। শাহজালাল বিজ্ঞান ও প্রযুক্তি বিশ্ববিদ্যালয়ের অধ্যাপক মুহম্মদ জাফর ইকবাল বলেন, শুধু ইন্টারনেটই নয়, মোবাইল ফোনকে ব্যবহার করে নানা কার্যক্রম এ মেলায় দেখানো হয়েছে, যা খুবই ভালো। প্রতিবছর এ ধরনের মেলার আয়োজন করলেবিভিন্ন কার্যক্রমের অগ্রগতি সম্পর্কে খুব সহজে জানা যাবে বলেতিনি উল্লেখ করেন।
অনুষ্ঠানে আরও বক্তব্য দেন প্রধানমন্ত্রীর উপদেষ্টা তৌফিক-ই-ইলাহী চৌধুরী, মন্ত্রিপরিষদ সচিব এম আবদুল আজিজ, জাতিসংঘ উন্নয়ন কর্মসূচির (ইউএনডিপি) কান্ট্রি ডিরেক্টর স্টেফান প্রিজনার, প্রধানমন্ত্রীর কার্যালয়ের অ্যাকসেস টু ইনফরমেশনের (এটুআই) জাতীয় প্রকল্প পরিচালক মো. নজরুল ইসলাম খান, মেলার প্রস্তুতি পরিষদের আহ্বায়ক মো. আবদুল করিম, প্রথম আলোর যুগ্ম সম্পাদক আব্দুল কাইয়ুম, আইএসপি অ্যাসোসিয়েশন অব বাংলাদেশের সভাপতি আক্তারুজ্জামানসহ অনেকে।
অনুষ্ঠানে জানানো হয়, পর্যায়ক্রমে এ ধরনের মেলা দেশের বিভিন্ন বিভাগ এবং জেলায় আয়োজনের মাধ্যমে জনগণের আরও কাছে সেবা ব্যাপারটি তুলে ধরা হবে। পাশাপাশি ইউনিয়ন পর্যায়ে ইন্টারনেট-সুবিধা পৌঁছানোর কাজটি এগিয়ে নেওয়া হবে। —নুরুন্নবী চৌধুরী
</doc>
<doc>
কলকাতায় টেলিভিশনেই ইন্টারনেট!

| তারিখ: ০৭-০৩-২০১০

এবার টেলিভিশনের পর্দায় দেখা যাবে ইন্টারনেট। ভারতের পশ্চিমবঙ্গ অঙ্গরাজ্যের কলকাতায় এ প্রযুক্তি চালু করেছে টাটা টেলিসার্ভিস। নাম দেওয়া হয়েছে ‘ডায়ালগ’। এই প্রযুক্তি চালুর ফলে টেলিভিশনের পর্দায় দেখে নেওয়া যাবে কোনো ই-মেইল এসেছে কিনা। টেলিভিশনেই করা যাবে চ্যাট। টেলিভিশন সেটেই মিলবে ইন্টারনেট ব্যবহারের যাবতীয় সুবিধা।
গত বৃহস্পতিবার কলকাতার একটি অভিজাত হোটেলে এই নয়া পরিষেবার উদ্বোধন করেন টাটা টেলিসার্ভিসের ন্যাশনাল সেলসের প্রধান অভিজিত্ সান্যাল। তিনি বলেছেন, ‘টাটা ফোটন ইন্টারনেট প্রযুক্তি’র সাহায্য নিয়ে শহরের যেকোনো গ্রাহক টেলিভিশনের পর্দায় সেসব কাজ করতে পারবে, যা এত দিন করে আসছে কম্পিউটারের পর্দায়। —অমর সাহা, কলকাতা
</doc>
<doc>
এইচটিসির বিরুদ্ধে অ্যাপলের মামলা

| তারিখ: ০৭-০৩-২০১

অ্যাপল কম্পিউটার ইনকরপোরেটেড তার ২০টি উদ্ভাবিত যন্ত্রের পেটেন্ট লঙ্ঘনের দায়ে এইচটিসিসহ বেশ কয়েকটি প্রতিষ্ঠানের বিরুদ্ধে মামলা দায়ের করেছে। ২ মার্চ অ্যাপল এই মামলা দায়ের করে।
অ্যাপলের প্রধান নির্বাহী কর্মকর্তা স্টিভ জবস বলেন, ‘এসব প্রতিষ্ঠান আমাদের পেটেন্ট করা যন্ত্রের প্রযুক্তি চুরি করেছে।’ এইচটিসির তৈরি করা পিডিএ ফোনে প্রথম গুগলের অ্যান্ড্রয়েড অপারেটিং সিস্টেম ব্যবহার করে। অ্যাপল এইচটিসির বিরুদ্ধে মামলা করায় অনেকে আশঙ্কা করছে, এর ফলে গুগলের অ্যান্ডরয়েড সিস্টেম ব্যবহারকারী সব ফোন প্রস্তুতকারক প্রতিষ্ঠানগুলোর ওপর নেতিবাচক প্রভাব পড়বে। অ্যাপলের মামলার পর গুগল এইচটিসির পক্ষ নিয়েছে। গুগলের একজন মুখপাত্র বলেন, ‘অ্যাপল আমাদের বিরুদ্ধে মামলা না করলেও আমরা আমাদের অ্যান্ডরয়েড অপারেটিং সিস্টেমের পক্ষে দাঁড়িয়েছি। আর যারা আমাদের এই অপারেটিং সিস্টেমের উন্নয়নে সহায়তা করেছে আমরা তাদের সমর্থন দেওয়ার সিদ্ধান্ত নিয়েছি।’
অনেকের ধারণা, আইফোনের প্রস্তুতকারক অ্যাপল এইচটিসির বিরুদ্ধে মামলা করে আসলে গুগলকেই আক্রমণ করতে চাইছে। মার্কিন বিশ্লেষক শ উ বলেন, আমি মনে করি এটা গুগলের বিরুদ্ধে অ্যাপলের পরোক্ষ মামলা। অ্যাপল তার যেসব উদ্ভাবিত যন্ত্রের পেটেন্ট লঙ্ঘন করা হয়েছে বলে অভিযোগ এনেছে সেগুলোর কয়েকটি ১৫ বছরের পুরোনো এবং এখন অনেকটাই অকার্যকর। —বিবিসি অবলম্বনে রোকেয়া রহমান
</doc>
<doc>
আসুসের নতুন গ্রাফিক্স কার্ড

| তারিখ: ০৭-০৩-২০১০

গ্লোবাল ব্র্যান্ড প্রাইভেট লিমিটেড বাজারে এনেছে আসুস ব্র্যান্ডের ইএন৯৬০০জিটি/এইচটিডিআই/১জি মডেলের গ্রাফিক্স কার্ড।
এনভিডিয়া জিফোর্স ৯৬০০জিটি গ্রাফিক্স ইঞ্জিন সমৃদ্ধ এই গ্রাফিক্স কার্ডে রয়েছে ১ গিগাবাইট ডিডিআর৩ ভিডিও মেমোরি, ভিজিএ আউটপুট, এইচডিটিভি আউটপুট, টিভি আউটপুট, ২টি ডিভিআই আউটপুট, এইচডিএমআই আউটপুট ইত্যাদি সুবিধা রয়েছে। এটি গেমস খেলার জন্য বিশেষউপযোগী
দাম ১৫ হাজার ৫০০ টাকা। —বিজ্ঞপ্তি
</doc>
<doc>
আপডেট
মনিটরের দাম আরও বেড়েছে

| তারিখ: ০৭-০৩-২০১০

মনিটরের দাম এখনও বেড়ে চলছে। তবে প্রযুক্তি বাজারে র্যামের দাম কমছে এ ধনের গুজব আছে, তবে এখনও কমেনি, বেচাকেনা স্বাভাবিকই রছে। গতকাল শনিবারপাওয়া যন্ত্রাংশের দাম নিচে দেওয়া হলো—
প্রসেসর: ইন্টেল কোর আই ৭ (২.৮ গি.হা.) ২৫১০০ টাকা, ইন্টেল কোর আই ৫ (২.৬ গি.হা.) ১৬০০০ টাকা, ইন্টেল কিউ ৯৫০৫ (২.৮৩ গি.হা.) ১৭৫০০ টাকা, ইন্টেল সেলেরন ১.৮ গি.হা. ২৮০০ টাকা। ইন্টেল কোর আই৩ ২.৯ গি.হা. ১১,০০০ টাকা।ইন্টেল পেন্টিয়াম ডুয়েল কোর ২.৬ গি.হা. ৫০০০ টাকা। পেন্টিয়াম ডুয়েল কোর ২.৯ গি.হা. ৬৫০০, পেন্টিয়াম ডুয়েল কোর ২.৭ গি.হা. ই৫৪০০ ৫২৫০ টাকা পেন্টিয়াম ডুয়েল কোর ই ৫২০০ ২.৫ গি.হা. ৫২০০ টাকা। কোর টু কোয়াড কিউ ৯৪০০ ২.৬৬ গি.হা. ১৫৫০০ টাকা; কোর টু কোয়াড ২.৬৬ গি. হা. (৬ মে.বা. ক্যাশ) কিউ ৯৪০০ ১৫৫০০ টাকা। ৮৪০০ ২.৬৬ গি.হা. ১৩৪০০ টাকা।ইন্টেল কোর টু ডুয়ো ২.৮ গি.হা. ই ৮২০০ ১৩২০০ টাকা। ইন্টেল কোর টু ডুয়ো ই ৭৫০০ ২.৯৩ গি.হা. ৮৮০০ টাকা। মাদারবোর্ড: ইন্টেল ডিপি ৫৫ ডব্লিউবি এলজিএ ১১৫৬ (ডিডিআরএ) ১০০০০ টাকা। গিগাবাইট পি ৫৫-ইউডি ৯,২৫০ টাকা। জি৪১আরকিউ ৪৭৫০ টাকা। ইন্টেল ডিজি৪৫ এসজি ১১০০০ টাকা, ইন্টেল ডিজি ৪৫আইডি ৮২০০ টাকা। ডিজি৪১আরকিউ ৪৯০০ টাকা। ৪১টিওয়াই ৫৬০০ টাকা। ইন্টেল ৪৩এনবি ৬৭০০ টাকা। গিগাবাইট জি ৪১ ইন্টেল টিপসেট ৪৩০০ টাকা। আসুস জি ৪১ ৪২০০ টাকা। ফক্সকন জি৩১। র‌্যাম: ২ গি.বা. ডিডিআর ২- ২৭০০ টাকা। ১ গি.বা. ডিডিআর টু ১৫৫০ টাকা; ১ গি.বা. ডিডিআর টুইনমস ২ গি.বা. ডিডিআর ৩ ৩৭৫০ টাকা। হার্ডডিস্ক ড্রাইভ: ১৬০ গি.বা. (৭২০০ আরপিএম) ২৮০০ টাকা। ৩২০ গি.বা. ৩২০০ টাকা। ৫০০ গি.বা. ৩৯০০ টাকা। ১ টেরাবাইট ৬৮৫০ টাকা। পেনড্রাইভ: ২ গি.বা. ৫০০ টাকা; ৪ গি.বা. ৯০০ টাকা; ৮ গি.বা. ১৩০০ টাকা। এলসিডি মনিটর: ফিলিপস ১৮.৫'' ৯২০০ টাকা; ডেল ১৭'' ৮৫০০ টাকা। স্যামসাং ১৮.৫'' ৯০০০ টাকা। এলজি ২১.৫'' ১২৫০০ টাকা। এইচপি ১৮.৫'' ৯২০০ টাকা। স্যামসাং ২১.৫'' ১২৫০০ টাকা, বেনকিউ ২১.৫'' ১২৩০০ টাকা। গ্রাফিকস কার্ড: গিগাবাইট জিভি ১ গি.বা. ৯৫০০ জিটি ৪৬৫০ টাকা। গিগাবাইট পিসিআই এক্সপ্রেস ১ গি.বা. ৯৫০০ জিটি ৪৪০০ টাকা। স্যাফায়ার (এইচডি ৪৮৩০) ৫১২ মে.বা. ৮০০০, এইচডি ৪৩৫০ ৫১২ মে.বা. ২৬০০ টাকা। পিসিআই এক্সপ্রেস ৪৫৫০ এইচডি ৫১২ মে.বা. ৪৮০০ টাকা, এক্সএফএস এক্সপ্রেস ১ গি.বা জিএফ ৯৪০০ জিটি ৪৩০০ টাকা। ফক্সকন জিফোর্স পিসিআই ১০,৫০০ টাকা। ডিভিডি রাইটার/রি-রাইটার: সামসাং ৫২x২৪x৫২এক্স ২২০০ টাকা এবং আসুস ৫২x৩২x৫২এক্স ২২০০ টাকা, সনি ডিভিডি-আরডব্লিউ ২১০০ টাকা।ডিভিডি-রম ড্রাইভ: আসুস ১৮এক্স ১,৪০০ টাকা, ১,৩৫০ টাকা এবং বেনকিউ ১৬এক্স ১৩০০ টাকা। কমবো ড্রাইভ: সনি ১৫৫০, বেনকিউ ১৭৫০ টাকা। কেসিং: ১৫০০ থেকে ২২০০ টাকা। মাউস: ১০০ থেকে ৯০০ টাকা। কিবোর্ড: সাধারণ ২৫০ থেকে ৩৫০ টাকা। মাল্টিমিডিয়া ৬০০ টাকা। স্পিকার: ক্রিয়েটিভ ইনস্পায়ার (৫: ১) ৫৩০০ টাকা, (৭: ১) ৯৮০০ টাকা, (৪: ১) ৪০০০ টাকা, (২: ১) ২৭০০ টাকা। মাইক্রোল্যাব (২: ১) ১৭০০ থেকে ১৮০০ টাকা, (৫: ১) ৪৫০০ টাকা, ক্রিয়েটিভ এসবিএস (এ৩০০) ২৫০০ টাকা, ডিলাক্স ২:১ ১৭০০। জিপিআরএস মডেম: আসুস ইউএসবিটি ৭১০০ টাকা, মবিডাটা ৩৫০০ টাকা (ইউএসবি)। হ্যান (ইউএসবি) ৩২০০ টাকা। টিভিকার্ড: এভারমিডিয়া এক্সটারনাল (ইউএসবি) ৪০০০ টাকা ও ইন্টারনাল ২৮০০ টাকা, গেডমি (ইউএসবি) টিভিকার্ড ২৫০০, রিয়ালভিউ এক্সটারনাল (এলসিডি) ২০০০ টাকা ও গেড মি (এলসিডি) ২০০০ টাকা। প্রিন্টার: ক্যানন পিক্সমা আইপি ১৯৮০ ২৯০০ টাকা, এইচপি ১৩৬০ ডেস্কজেট ২৭০০ টাকা, লেক্সমার্ক জেট ১৩২০ ৩০০০ টাকা, এপসন সি ৫৯ ৩৩০০ টাকা, এইচপিসি ১০০৫, ৮৫০০ টাকা; লেক্সমার্ক ই ১২০এন ৭০০০ টাকা, ব্রাদার এইচএল ২১৪০-৭৫০০ টাকা, এমএফসি ৭৩৪০ থেকে ২৩৫০০ স্যামসাং এমএল ১৬০৪০ (লেজার) ৬৫০০, এমএল-৪৫৫ আইএনডিআর ৭৫০০০ টাকা।
—সংগ্রহ: মহিম আজিম
এখানে শুধু যন্ত্রাংশের দাম দেওয়া হয়েছে। পুরো কম্পিউটার কেনার ক্ষেত্রে যন্ত্রাংশ সংযোজন খরচ ও সার্ভিস চার্জ যুক্ত হবে।
</doc>
<doc>
আন্তর্জাতিক নারী দিবস ২০১০
কম্পিউটার জগতে পথিকৃত্ নারীরা

| তারিখ: ০৮-০৩-২০১০

পৃথিবীর প্রথম কম্পিউটার প্রোগ্রামার হিসেবে একজন নারী। ১৬৮ বছর আগে তিনি লিখেছিলেন প্রথম প্রোগ্রাম। আর সবকিছুর মতো কম্পিউটার জগতেও নারীর অবদান ব্যাপকভাবেই রয়েছে। তথ্যপ্রযুক্তির এই যুগেও অনেক নারী অবদান রেখে চলেছেন কম্পিউটারের মৌলিক উন্নয়নে। আজ আন্তর্জাতিক নারী দিবসে কম্পিউটার জগতে নারীদের অবদান তুলে ধরা হলো উল্লেখযোগ্য কীর্তির বছরটাকে ধরে।
১৮৪২: অ্যাডা লাভলেস (১৮১৫—১৮৫২)—চালর্স ব্যাবেজের অ্যানালিটিক্যাল ইঞ্জিনের প্রথম প্রোগ্রামার। তাঁকেই বিশ্বের প্রথম কম্পিউটার প্রোগ্রামার হিসেবে ধরা হয়।
১৮৯৩: হেনরিয়েটা সোয়ান লিভিট—হার্ভার্ড কম্পিউটার্সে যোগ দেন। সেখানে একদল নারীকে নিয়ে তিনি জ্যোতির্বিদ্যার নানা তথ্য কম্পিউটারে সংগ্রহ করেন। তাঁকে পরিবর্তনশীল নক্ষত্রের আবিষ্কারক বলা হয়।
১৯৪২: হেডি ল্যামার (১৯১৩—২০০০)—হলিউড তারকা এবং স্প্রেড-স্পেট্রাম সম্প্রচার পদ্ধতির সহ-উদ্ভাবক।
১৯৪৬: বেটি জেনিংস, বেটি স্নাইডার, ফ্রান বাইলাস, কে ম্যাকনাল্টি, মারলিন ওয়েসকফ এবং রুথ লিসটারমান—ইলেকট্রনিক নিউমেরিক্যাল ইন্ট্রিগ্রেটর অ্যান্ড কম্পিউটারের মূল প্রোগ্রামার।
১৯৪৯: গ্রেস হুপার (১৯০৬—১৯৯২)—মার্ক ওয়ান ক্যালকুলেটরের প্রথম প্রোগ্রামার। এই ক্যালকুলেটর থেকেই কোবল প্রোগ্রামিং ভাষার উত্পত্তি। মার্ক ওয়ানকে কোবলের জননী বলা হয়।
১৯৬২: জ্যঁ ই সামেত (১৯২৮-)—কম্পিউটার বিজ্ঞানী ও গণিতবিদ। প্রোগ্রামিং ভাষা ফরম্যাকের নির্মাতা।
১৯৬৫: মেরি অ্যালেন উইলকেস—কম্পিউটার প্রোগ্রামার, যিনি প্রথম নিজের বাসায় কম্পিউটার ব্যবহার করেন। প্রথম অপারেটিং সিস্টেম ল্যাপের প্রোগ্রামার। এটি মিনি কম্পিউটারে ব্যবহূত হতো।
১৯৬৮: বারবারা এইচ লিসকভ (১৯৩৯-)—কম্পিউটার বিজ্ঞান ও প্রকৌশলে প্রথম মার্কিন ডক্টরেট ডিগ্রিধারী। তুরিং পুরস্কার বিজয়ী (২০০৯)।
১৯৭২: কারেন স্পার্ক জোনস (১৯৩৫—২০০৭)— কম্পিউটারের ভাষা তৈরির ইনফরমেশন রিট্রেভাল অ্যান্ড ন্যাচারাল ল্যাংগুয়েজ প্রসেসিংয়ের অগ্রদূত।
১৯৭৯: কারল শ—আটারি করপোরেশন ও অ্যাকটিভিশনের গেমস নির্মাতা।
১৯৮৩: অ্যাডেলে গোল্ডবার্গ (১৯৪৫-)—কম্পিউটারের স্মল টক প্রোগ্রামিং ভাষার অন্যতম লেখক।
১৯৮৪: সুশান কারে (১৯৫৪)—১৯৮০-এর দশকে অ্যাপল ম্যাকিনটোশ কম্পিউটারের জন্য আইকনসহ দৃষ্টিনন্দন অনেক কিছুর নকশাকার।
১৯৮৪: রবের্তা উইলিয়ামস (১৯৫৩-)—পারসোনাল কম্পিউটারের প্রথম দিককার সাড়া জাগানো কিংস কোয়েস্ট সিরিজের গেম নির্মাণে অগ্রণী ছিলেন।
১৯৮৫: রাদিয়া পার্লমেন (১৯৫১-) —স্প্যানিং ট্রি প্রটোকলের উদ্ভাবক। নেটওয়ার্কিং ও এনক্রিপশনে বিশেষ অবদান রাখেন। ২০০৭ সালে ইউজনিক্স আজীবন সম্মাননা পান।
১৯৮৮: ইভা টারডোস (১৯৫৭-)—অ্যালগরিদম বিশ্লেষণে বিশেষ অবদানের জন্য ফুলকারসন পুরস্কার বিজয়ী।
১৯৯৩: শাফি গোল্ডউইসার (১৯৫৮)—তাত্ত্বিক কম্পিউটার বিজ্ঞানী। দুবার গডেল পুরস্কারপ্রাপ্ত।
১৯৯৪: শেলী ফ্লয়েড (১৯৫৩)—ট্রান্সমিশন কন্ট্রোল প্রটোকল (টিসিপি) নিয়ে করা তাঁর কাজ বিশ্বজুড়ে খুব খ্যাতি লাভ করে।
১৯৯৬: জিয়াইয়ুন তু (১৯৬৭)—অ্যাসোসিয়েশন অব কম্পিউটার মেশিনারিজের প্রথম নারী ডক্টোরাল ডিসসারটেশন পুরস্কার পান।
১৯৯৭: অনিতা ব্রর্গ (১৯৪৯—২০০৩)—নারীদের জন্য প্রযুক্তি প্রতিষ্ঠান ইনস্টিটিউট অব ওমেন অ্যান্ড টেকনোলজির প্রতিষ্ঠাতা পরিচালক।
২০০৪: জেরি ইলসওরর্থ (১৯৭৪)—স্বশিক্ষিত কম্পিউটার চিপ ডিজাইনার। সি৬৪ ডিরেক্ট-টু-টিভি চিপের স্রষ্টা।
২০০৫: মেরি লউ জেপসন (১৯৬৫)—ওয়ান ল্যাপটপ ফর চাইল্ড প্রকল্পের প্রতিষ্ঠাতা ও প্রধান প্রযুক্তি কর্মকর্তা।
২০০৬: ফ্রান্সেস ই এলেন (১৯৩২)—এসিএমের প্রথম নারী তুরিং পুরস্কার পান। —উইকিপিডিয়া অবলম্বনে নুরুন্নবী চৌধুরী
</doc>
<doc>
কুমিল্লা বিশ্ববিদ্যালয়ে ল্যাপটপ দিলেন প্রবাসী শিক্ষক

| তারিখ: ০৮-০৩-২০১০

কুমিল্লা বিশ্ববিদ্যালয়ের কম্পিউটার বিজ্ঞান ও প্রকৌশল বিভাগের শিক্ষার্থীদের জন্য বিনামূল্যে পাঁচটি ল্যাপটপ কম্পিউটার দিয়েছেন টোকিও প্রবাসী এক বাংলাদেশি শিক্ষক। ওই বিভাগের ১০ জন ছাত্রীকে বৃত্তি হিসেবে ১৫ হাজার টাকার চেকও দেওয়া হয়।
জাপানের টোকিও ইউনিভার্সিটি অব সায়েন্সের অ্যাপ্লাইড ইলেকট্রনিকসের সহকারী অধ্যাপক শাহজাদা আহমেদ ফাহলভী এই ল্যাপটপ ও বৃত্তি দেন। গতকাল রোববার দুপুরে বিশ্ববিদ্যালয়ের উপাচার্য আমির হোসেন খানের কাছে এসব হস্তান্তর করা হয়। এ সময় বিশ্ববিদ্যালয়ের কোষাধ্যক্ষ গোপাল চন্দ্র সেন এবং সিএসই বিভাগের সহকারী অধ্যাপক ও বিভাগীয় প্রধান কাজী জাহিদুর রহমান উপস্থিত ছিলেন।
শাহজাদা আহমেদ ফাহলভী প্রথম আলোকে বলেন, ‘কিছুদিন আগে প্রথম আলোর শেষের পাতায় কুমিল্লা বিশ্ববিদ্যালয়ের কম্পিউটার বিভাগে কম্পিউটার নেই প্রতিবেদনটি আমার চোখে পড়ে। এর পরই আমি এখানে পাঁচটি ল্যাপটপ কম্পিউটার এবং প্রতিবছর আমার বাবা-মায়ের নামে ‘মানিক-ঝুমু বৃত্তি’ দেওয়ার সিদ্ধান্ত নিই। প্রতিবছর ১০ জন ছাত্রী এ বৃত্তি পাবেন।’ ভবিষ্যতে বৃত্তির টাকা বাড়বে বলে তিনি জানান। আমির হোসেন খান প্রথম আলোকে বলেন, ‘বিশ্ববিদ্যালয়ের স্বার্থে কেউ এগিয়ে এলে আমরা পর্যালোচনা করে তাঁদের স্বাগত জানাব।’
উল্লেখ্য, ২০০৮-০৯ শিক্ষাবর্ষ থেকে কুমিল্লা বিশ্ববিদ্যালয়ে কম্পিউটার বিজ্ঞান ও প্রকৌশল বিভাগ চালু হয়। এখন এ বিভাগে ২৬ জন ছাত্র, নয়জন ছাত্রী এবং দুজন শিক্ষক রয়েছেন। ৩০টি কম্পিউটার দিয়ে এ বিভাগে একটি ল্যাবও তৈরি করা হয়েছে। চলতি শিক্ষাবর্ষে আরও ৩৫ জন শিক্ষার্থী ক্লাস শুরু করার অপেক্ষায় রয়েছেন। —গাজীউল হক, কুমিল্লা
</doc>
<doc>
কৃষি বিশ্ববিদ্যালয়ে নকিয়ার ‘অভিযান’

| তারিখ: ০৮-০৩-২০১০
বাংলাদেশ কৃষি বিশ্ববিদ্যালয়ে (বাকৃবি) নকিয়ার সহযোগিতায় পালিত হলো তিন দিনের ‘অভিযান’ কর্মসূচি। এ উপলক্ষে বিভিন্ন কার্যক্রম অনুষ্ঠিত হয়েছে। গত শুক্রবার শেষ হওয়া এ কর্মসূচির আওতায় বিশ্ববিদ্যালয়ের দুই সহস্রাধিক শিক্ষার্থী তথ্যপ্রযুক্তির নানা কার্যক্রমে অংশ নিয়েছেন। কর্মসূচিতে শিক্ষার্থীদের সরাসরি অভি মেইল ঠিকানা খুলে দেওয়া হয়েছে।
—বাকৃবি প্রতিনিধি
</doc>
<doc>
প্রতিবেদন
প্রযুক্তিশিল্প গড়ে উঠবে হাইটেক পার্কে

| তারিখ: ০৮-০৩-২০১০
গাজীপুরের কালিয়াকৈরের হাইটেক পার্কে সম্ভাব্য স্বল্পতম সময়ে বিদেশি বিনিয়োগসহ প্রযুক্তিশিল্প গড়ে তুলতে সরকার বদ্ধপরিকর—এ কথা জানিয়েছেন বিজ্ঞান এবং তথ্য ও যোগাযোগ প্রযুক্তি প্রতিমন্ত্রী ইয়াফেস ওসমান। গতকাল রোববার সচিবালয়ে মালয়েশিয়ার মাল্টিমিডিয়া সুপার করিডর (এমএসসি) টেকনোলজি সেন্টারের এক প্রতিনিধিদলের সঙ্গে আলোচনার পর প্রতিমন্ত্রী এ কথা জানান। মালয়েশিয়া প্রতিনিধিদল কালিয়াকৈরে হাইটেক পার্ক গড়ে তোলার বিষয়ে সহায়তা দেওয়ার আশ্বাস দেন।
বিজ্ঞান ও আইসিটি মন্ত্রণালয়ের সভাকক্ষে আয়োজিত সভায় মালয়েশিয়া প্রতিনিধিদলের দলনেতা এমএসসি টেকনোলজি সেন্টারের প্রধান নির্বাহী কর্মকর্তা সুহামি মোহাম্মদ জানান, ১০ বছরে কালিয়াকৈরে ২০ হাজার নতুন কর্মসংস্থান ও শতকোটি টাকার বিদেশি বিনিয়োগ আকৃষ্ট করা সম্ভব। তিনি জানান, বাংলাদেশ সরকারের ডিজিটাল বাংলাদেশ কর্মসূচি দেশের বাইরেও বাংলাদেশের প্রতি বিনিয়োগ সম্ভাবনা বাড়িয়ে তুলেছে। শক্তিশালী একটি আইটি শিল্প খাত গড়ে তোলার এখনই সময় বলে মন্তব্য করেন তিনি।
গত এক বছরে কালিয়াকৈর হাইটেক পার্কে মৌলিক অবকাঠামো গড়ে তোলা হয়েছে। এ ছাড়া ১ মার্চ জাতীয় সংসদে হাইটেক পার্ক কর্তৃপক্ষ আইন অনুুমোদিত হয়েছে। মতবিনিময় সভায় মন্ত্রণালয়ের সচিব মো. আবদুর রব হাওলাদার, বাংলাদেশ কম্পিউটার কাউন্সিলের নির্বাহী পরিচালক মাহফুজুর রহমান, মন্ত্রণালয়ের পরামর্শক মুনির হাসান প্রমুখ উপস্থিত ছিলেন। —নিজস্ব প্রতিবেদক
</doc>
<doc>
ইন্টারনেট মানুষের মৌলিক অধিকার

| তারিখ: ০৯-০৩-২০১০

প্রযুক্তির এ সময়ে ইন্টারনেট ব্যবহারকে মৌলিক অধিকার হিসেবে মনে করছেন ব্যবহারকারীরা। সম্প্রতি বিবিসি ওয়ার্ল্ড সার্ভিসের আয়োজনে ২৬টি দেশের ২৭ হাজার ব্যবহারকারীর ওপর পরিচালিত এক জরিপে এ তথ্য পাওয়া গেছে।
জরিপে দেখা গেছে, ফিনল্যান্ড ও এস্তোনিয়ায় বাসিন্দারা ইতিমধ্যে এ অধিকার পাচ্ছেন। এ অধিকার প্রতিষ্ঠায় নানা কার্যক্রমও পরিচালনা করছে জাতিসংঘ। আন্তর্জাতিক টেলিযোগাযোগ ইউনিয়নের (আইটিইউ) মহাসচিব হামাদান তৌরে বলেন, জ্ঞানসমৃদ্ধ সমাজের জন্য বর্তমানে সবচেয়ে শক্তিশালী মাধ্যম ইন্টারনেট। আর যোগাযোগ এবং অন্যান্য কার্যক্রমের জন্য জরুরি হচ্ছে এ মৌলিক অধিকার সবার জন্য নিশ্চিত করা।
জরিপে দেখা গেছে, দক্ষিণ কোরিয়া ও নাইজেরিয়ায় ইন্টারনেট ব্যবহারের ক্ষেত্রে সরকার তেমন কোনো আইন বাধ্যতামূলকভাবে প্রয়োগ করে না। তবে এ মতের সঙ্গে চীন ও ইউরোপের বিভিন্ন দেশের ব্যবহারকারীদের দ্বিমত রয়েছে। যুক্তরাজ্যের শতকরা ৫৫ ভাগ লোক মনে করে, সরকার ইন্টারনেট ব্যবহারের ক্ষেত্রে খবরদারি করে, যা উচিত নয়।
এ কাজ সমর্থন করে ইউরোপীয় ইউনিয়নও স্বাধীনভাবে ইন্টারনেট ব্যবহারের ক্ষেত্রে বিশেষ সুবিধার কথা বলেছে; পাশাপাশি সদস্য দেশগুলোর মধ্যে পুরোপুরি ব্রডব্যান্ড ইন্টারনেট সংযোগ পৌঁছানোর ক্ষেত্রেও বিশেষ গুরুত্ব দেওয়ার ব্যাপারে জানিয়েছে।
গবেষকদের মতে, দ্রুতগতির ইন্টারনেট সংযোগ অনেক দেশেরই এখনো সব জায়গায় নেই, যা ইন্টারনেট ব্যবহারের ক্ষেত্রে অন্যতম একটি প্রতিবন্ধকতা। জরিপ অনুযায়ী শতকরা ৮৭ ভাগ ইন্টারনেট ব্যবহারকারী দ্রুতগতির ইন্টারনেট ব্যবহারের সুযোগ থেকে বঞ্চিত এবং ৭০ ভাগ লোক ইন্টারনেট ব্যবহারের সুযোগ না থাকায় ইন্টারনেট ব্যবহার থেকে বঞ্চিত। তবে শতকরা ৭৯ ভাগ ব্যবহারকারীর মতে, ইন্টারনেট ব্যবহার একটি মৌলিক অধিকার; সেখানে ইন্টারনেট সংযোগ থাকুক আর না-ই থাকুক। মেক্সিকো, ব্রাজিল, তুরস্ক, জাপান, রাশিয়া, জার্মানিসহ বিভিন্ন দেশের ব্যবহারকারীরা ইন্টারনেট ব্যবহারের এ মৌলিক অধিকার প্রতিষ্ঠার বিষয়ে সর্বোচ্চ সমর্থন দিয়েছে। তাদের মতে, ইন্টারনেট ব্যবহারের মৌলিক অধিকার নিশ্চিত হলে সমাজ উন্নয়ন এবং অন্যান্য কার্যক্রম এগিয়ে যাবে। ব্যবহারকারীদের এমন মতামতকে সঠিক বলে জানিয়েছেন প্রযুক্তি বিশেষজ্ঞরাও। —বিবিসি অবলম্বনে নুরুন্নবী চৌধুরী
</doc>
<doc>
ডিজিটাল উদ্ভাবনী মেলার পুরস্কার বিজয়ীরা

| তারিখ: ০৯-০৩-২০১০

ঢাকায় অনুষ্ঠিত ডিজিটাল উদ্ভাবনী মেলার শেষ দিনে গত শনিবার রাতে বিভিন্ন বিভাগের জন্য পুরস্কার ঘোষণা করা হয়। এতে দক্ষতা উন্নয়নে ই-সরকার বিভাগের সেরা পুরস্কার পেয়েছে চট্টগ্রাম বন্দর কর্তৃপক্ষ। দেশের অর্থনৈতিক ক্ষেত্রে গুরুত্বপূর্ণ অবদান রাখার পাশাপাশি ডিজিটাল প্রযুক্তি ব্যবহারের মাধ্যমে ব্যবস্থাপনার মান উন্নয়নের জন্য এ পুরস্কার দেওয়া হয়।
বিশেষ পুরস্কার জিতেছে প্রাথমিক ও গণশিক্ষা মন্ত্রণালয় এবং বাংলাদেশ নির্বাচন কমিশন। দেশের বিভিন্ন অঞ্চলের প্রায় ৮২ হাজার প্রাথমিক বিদ্যালয়ের হালনাগাদ তথ্য ডেটাবেস আকারে সমৃদ্ধ করায় প্রাথমিক ও গণশিক্ষা মন্ত্রণালয় এবং ইউনিকোড সমর্থিত বাংলা ফন্ট নিকস ও নিকস কনভার্টার প্রোগ্রাম তৈরির উদ্যোগের জন্য বাংলাদেশ নির্বাচন কমিশনকে এ বিশেষ পুরস্কার দেওয়া হয়।
এ ছাড়া ই-সেবা বিভাগে শিক্ষার্থীদের এসএসসি, এইচএসসি ও সমমানের পরীক্ষার ফলাফল এসএমএস পদ্ধতিতে পৌঁছানোর বিশেষ প্রক্রিয়া এবং বিশ্ববিদ্যালয়ের ভর্তির উদ্যোগের কারণে শিক্ষা মন্ত্রণালয়কে সেরা পুরস্কার দেওয়া হয়।
চিনিকলগুলোতে প্রচলিত পুঁজিব্যবস্থার আধুনিকায়নের মাধ্যমে নিম্নআয়ের প্রান্তিক কৃষকদের আখ কেনাবেচায় স্বচ্ছতার স্বীকৃতিস্বরূপ ডিজিটাল পুঁজি উদ্যোগের জন্য বাংলাদেশ চিনি ও খাদ্যশিল্প করপোরেশন এবং ডিজিটাল প্রযুক্তি ব্যবহার করে সেল ব্রডকাস্টিং ব্যবস্থায় প্রাক-দুর্যোগ সতর্কবার্তা প্রেরণ উদ্যোগের জন্য দুর্যোগ ব্যবস্থাপনা ব্যুরোকে দেওয়া হয় বিশেষ সম্মাননা পুরস্কার।
এ ছাড়া মেলায় আগত দর্শকদের ডিজিটাল ভোটে নির্বাচিত কৃষি তথ্য ও যোগাযোগ কেন্দ্রকে (এআইসিসি) সবচেয়ে জনপ্রিয় সরকারি ই-উদ্যোগ এবং বাংলাদেশ টেলিসেন্টার নেটওয়ার্কের (বিটিএন) ই-কৃষিকে সবচেয়ে জনপ্রিয় বেসরকারি ই-উদ্যোগ হিসেবে পুরস্কৃত করা হয়।
ডিজিটালউদ্ভাবনী মেলার সমাপনী অনুষ্ঠানে অর্থমন্ত্রী আবুল মাল আবদুল মুহিত বিজয়ী প্রতিষ্ঠানগুলোর প্রতিনিধিদের হাতে পুরস্কার তুলে দেন। এসময় বিজ্ঞান এবং তথ্য ও যোগাযোগ প্রযুক্তি প্রতিমন্ত্রী ইয়াফেস ওসমান উপস্থিত ছিলেন।—নিজস্ব প্রতিবেদক
</doc>
<doc>
এইচটিসির নতুন পিডিএ ফোন

| তারিখ: ০৯-০৩-২০১০

গ্লোবাল ব্র্যান্ড (প্রা.) লিমিটেড বাংলাদেশে এনেছে এইচটিসির টাইটান-২ মডেলের নতুন পিডিএ ফোন। ৩.৫জি-সমর্থিত এ পিডিএ ফোনটিতে রয়েছে জিএসএম, জিপিআরএস, এজ, ওয়াই-ফাই এবং ব্লু টুথ সংযোগ-সুবিধা। এটি চলে উইন্ডোজ মোবাইল ৬ প্রফেশনাল অপারেটিং সিস্টেম এবং মাইক্রোসফট অফিস মোবাইল, ২.৮ ইঞ্চির প্রশস্ত টাচস্ক্রিন, স্লাইডিং কিবোর্ড, নেভিগেশন কন্ট্রোলার। এ ছাড়া এতে রয়েছে মাইক্রো-এসডি মেমোরি কার্ড স্লট, ৩ মেগাপিক্সেলের ক্যামেরা, মাইক্রোফোন, লাউড স্পিকার ইত্যাদি। এর দাম ৩৫ হাজার টাকা।—বিজ্ঞপ্তি
</doc>
<doc>
ডেলের নতুন ল্যাপটপ

| তারিখ: ০৯-০৩-২০১০

ডেলের অন্যতম পরিবেশক কম্পিউটার সোর্স বাজারে এনেছে ইন্সপায়রন ১৫৬৪ মডেলের নতুন ল্যাপটপ কম্পিউটার। এতে ইন্টেলের ২.১৩ গিগাহার্টজ গতির কোর আই-থ্রি প্রসেসর রয়েছে। আরও আছে ২ গিগাবাইট র্যাম, ২৫০ গিগাবাইট হার্ডডিস্ক ড্রাইভ, ১৫.৬ ইঞ্চির এলইডি মনিটর। এর ওজন ২ কেজি ২০০ গ্রাম। এর দাম ৫৩ হাজার টাকা। —বিজ্ঞপ্তি
</doc>
<doc>
প্রতিবেদন
মেসেঞ্জার থেকেই ফেসবুক চ্যাট

| তারিখ: ০৯-০৩-২০১০
ইন্টারনেটে তাত্ক্ষণিক বার্তা আদান-প্রদানের যে সফটওয়্যারগুলো (মেসেঞ্জার) আছে, সেসবেরই প্রায় সবগুলোই ব্যবহার করা যায় পিজিন (www.pidgin.im)। ইয়াহু, এমএসএন, গুগলটকের মতো জনপ্রিয় প্রায় সব মেসেঞ্জারের বিকল্প হিসেবেই এটি ব্যবহার করা যায়। পিজিনের বিশেষ সুবিধা হলো, এটিতে একই সঙ্গে একাধিক অ্যাকাউন্টে ঢুকে বার্তা আদান-প্রদান করা যায়।যেমন—ইয়াহু, গুগল বা এমএসএনের একাধিক অ্যাকাউন্ট একই সঙ্গে ব্যবহার করা যাবে এখানে। সেই সঙ্গে ব্যবহার করা যাবে ফেসবুকের চ্যাট অপশনটিও। পিজিনে এমনিতে ফেসবুক চ্যাটের সুবিধা না থাকলেও ছোট একটি প্রোগ্রামের (প্লাগ-ইন) মাধ্যমে এটি ব্যবহার করা যাবে। উইন্ডোজ বা লিনাক্স দুই ধরনের অপারেটিং সিস্টেমে ইনস্টল করা যাবে এই প্রোগ্রামটি।
এটি পাওয়া যাবে http://code.google.com/p/pidgin-facebookchat ঠিকানার ওয়েবসাইটে।ব্যবহারকারীর কম্পিউটারের উপযোগী সংস্করণটি নামিয়ে সেটি ইনস্টল করে নিতে হবে।
ইনস্টল করার পর পিজিন চালু করতে হবে। Accounts\Manage Accounts নির্বাচন করলে নতুন অ্যাকাউন্ট যুক্ত করার অপশন পাওয়া যাবে। সেখানে অফ বাটনটি চাপলে অ্যাকাউন্ট যোগ করার একটি উইন্ডো দেখা যাবে। এখানে অ্যাকাউন্টের ধরন, ব্যবহারকারীর নাম ও পাসওয়ার্ড লিখতে হয়। ফেসবুক চ্যাট চালু করার জন্য এই উইন্ডোতে Protocol-এর পাশে Facebook এবং Username, Password-এর স্থানে ইমেইল ঠিকানা ও পাসওয়ার্ড লিখতে হবে। মেসেঞ্জার থেকেই ফেসবুকের স্ট্যাটাস পরিবর্তন করা যাবে। Accounts থেকে Facebook অ্যাকাউন্টটিতে ক্লিক করা হলে Set Facebook status নামের অপশনটি পাওয়া যাবে। —নাসির খান
</doc>
<doc>
আউটসোর্সিংয়ে বাংলাদেশি মুক্ত পেশাজীবীদের অবস্থান ভালো

| তারিখ: ১০-০৩-২০১০

তথ্যপ্রযুক্তির আউটসোর্সিং কাজে বাংলাদেশি স্বাধীন পেশাজীবীর (ফ্রিল্যান্সার) সংখ্যা উল্লেখযোগ্য হারে বেড়েছে। সম্প্রতি ফ্রিল্যান্স আউটসোর্সিংয়ের অন্যতম অনলাইন বাজার ওডেস্ক করপোরেশনের এক জরিপে অনলাইন-কর্মীদের শীর্ষ ১০টি দেশের মধ্যে বাংলাদেশের স্থান রয়েছে। এ তালিকায় সাত নম্বরে আছে বাংলাদেশ। ফ্রিল্যান্স বাজারের মাধ্যমে যেকোনো ব্যক্তি নিবন্ধিত অপর কাউকে দিয়ে ইন্টারনেটের মাধ্যমে কাজ করিয়ে নিতে পারেন। বর্তমানে ওডেস্কে প্রায় পাঁচ লাখ নিবন্ধিত ব্যবহারকারী রয়েছেন। অনলাইন-কর্মীদের মধ্যে শীর্ষে রয়েছে ভারত। এর পরই ফিলিপাইনের অবস্থান। একই জরিপে শহর হিসেবে ঢাকার অবস্থান তৃতীয়। ঢাকার আগে রয়েছে ভারতের চন্ডিগড় ও মোহালি। ঢাকার পরের দুটি স্থান হলো ফিলিপাইনের কুইজোন ও ভারতের বেঙ্গালুরু।
ওডেস্ক করপোরেশন ছাড়া আরও বেশ কয়েকটি অনলাইন বাজার রয়েছে, যার পরিসংখ্যান এখানে নেই। ওডেস্ক সাইটে মুক্ত কাজের সংখ্যা বিশ্বজুড়ে অনুরূপ কাজের সংখ্যার একটি ছোট অংশ হলেও এর মাধ্যমে এই নতুন খাতটির একটি চেহারা বোঝা যায়। ক্যালিফোর্নিয়াভিত্তিক এই প্রতিষ্ঠানটি ২০০৪ সালে প্রতিষ্ঠিত হওয়ার পর থেকে প্রতিবছর নিজেদের ব্যবসা দ্বিগুণ করতে সক্ষম হয়েছে। বর্তমানে এই সাইটে এক লাখ এমপ্লয়ার তাদের বিভিন্ন কাজের জন্য প্রায় পাঁচ লাখ অনলাইন-কর্মীকে ব্যবহার করতে পারে। কাজের মধ্যে ডেটা এন্ট্রি থেকে শুরু করে অনুবাদ এবং জটিল কম্পিউটার প্রোগ্রামিং অন্তর্ভুক্ত। ফেব্রুয়ারি মাসে এই সাইটের কর্মীরা মোট ছয় লাখ ৩০ হাজার ৬০০ ঘণ্টা কাজ করে ১.৭ মিলিয়ন ডলার আয় করেছেন। দীর্ঘদিন ধরে আউটসোর্সিং কাজের সঙ্গে জড়িত ওয়েবক্রাফট বাংলাদেশের পরিচালক মো. জাকারিয়া চৌধুরী জানান, ওডেস্কে প্রায় দেড় হাজার বাংলাদেশি কাজ করছেন। তার মধ্যে প্রায় ১০০ জন ওডেস্ক থেকে বেশ ভালো পরিমাণে আয় করছেন। বাংলাদেশিদের মধ্যে একজন ফ্রিল্যান্সার ওডেস্কে ছয় হাজার ঘণ্টার ওপর কাজ করে গত দুই বছরে মোট ২২ হাজার ডলার আয় করেছেন। জাকারিয়া চৌধুরী আরও জানান, ওই ফ্রিল্যান্সার মূলত ডেটা এন্ট্রিভিত্তিক কাজ করে থাকেন। বিগত কয়েক বছরে দেশের বিভিন্ন স্থানে স্বাধীন আউটসোর্সিং কাজকে জনপ্রিয় করার চেষ্টা করছে বাংলাদেশ ওপেন সোর্স নেটওয়ার্ক (বিডিওএসএন)। এ লক্ষ্যে প্রতিষ্ঠানটি দেশের বিভিন্ন স্থানে নিয়মিত সেমিনার ও কর্মশালার আয়োজন করে থাকে।
সম্প্রতি বিডিওএসএন ফ্রিল্যান্স আউটসোর্সিং নামে একটি পুস্তিকা প্রকাশ করেছে। বিডিওএসএনের সাধারণ সম্পাদক মুনির হাসান বলেন, ‘ফ্রিল্যান্স আউটসোর্সিং আমাদের দেশের ইংরেজি জানা এবং আইটিতে দক্ষ লোকদের জন্য একটি নতুন সম্ভাবনা নিয়ে এসেছে। ভালো একটি ইন্টারনেট সংযোগ থাকলে এখন ঘরে বসে বৈদেশিক মুদ্রা আয় করা সম্ভব।’ তিনি জানান, ফ্রিল্যান্সারদের সহায়তা দেওয়ার জন্য বিডিওএসএন একটি অনলাইন সাপোর্ট গ্রুপও পরিচালনা করছে। তবে বিদেশে থেকে অনলাইনে টাকা আনার সহজ পদ্ধতিগুলো না থাকায় অনেকে এ কাজে উত্সাহিত হচ্ছে না—এ প্রসঙ্গে জাকারিয়া চৌধুরী জানান, বাংলাদেশি ব্যাংকিং সিস্টেমের নানা রকম জটিলতা, বিশেষ করে বাংলাদেশে ‘পেপল’-এর সেবা না থাকায় ফ্রিল্যান্সারদের নানা প্রতিকূলতার মুখোমুখি হতে হয়। এ ব্যাপারে দ্রুত ব্যবস্থা নেওয়া প্রয়োজন বলে তিনি মনে করেন। —নিজস্ব প্রতিবেদক
</doc>
<doc>
রানি এলিজাবেথ বলেন
অনেক মানুষের ইন্টারনেট ব্যবহারের সামর্থ্য নেই

| তারিখ: ১০-০৩-২০১০

ব্রিটেনের রানি দ্বিতীয় এলিজাবেথ বলেছেন, বিশ্বের অনেক মানুষের ইন্টারনেট ব্যবহারের সামর্থ্য নেই। আর্থিক দৈন্যের কারণে তারা ইন্টারনেট ব্যবহার করতে পারছে না। গত সোমবার লন্ডনে তাঁর বার্ষিক কমনওয়েলথ দিবসের বার্তায় রানি এ কথা বলেন। তিনি বলেন, বিশ্বের অনেক মানুষ আধুনিক টেলিযোগাযোগের সুবিধা পাওয়া থেকে বঞ্চিত হচ্ছে। তবে আধুনিক প্রযুক্তির কল্যাণে পরস্পরের সঙ্গে যোগাযোগ করার সব বাধা নাটকীয়ভাবে দূর হয়েছে। এলিজাবেথ বলেন, মানুষ এখন মোবাইল ফোনের মাধ্যমে তাত্ক্ষণিকভাবে যোগাযোগ করতে পারছে। সুদূর হিমালয় পর্বতমালার চিকিত্সাকেন্দ্র, প্রশান্ত মহাসাগরীয় দ্বীপের স্কুল, দক্ষিণ মেরুর গবেষণাকেন্দ্র বা আন্তর্জাতিক মহাকাশকেন্দ্রে যোগাযোগ করা এখন আর কোনো ব্যাপারই নয়। রানি বলেন, যোগাযোগের ক্ষেত্রে ইন্টারনেট ব্যাপক ভূমিকা পালন করছে। কিন্তু সেই ইন্টারনেট ব্যবহারের সুবিধা কমনওয়েলথভুক্ত অনেক দেশের মানুষই পাচ্ছে না। তারা যাতে ইন্টারনেট ব্যবহার করতে পারে সে জন্য সবাইকে উদ্যোগী হতে হবে। —এএফপি অবলম্বনে রোকেয়া রহমান
</doc>
<doc>
লক্ষ্মীপুরে বিনা মূল্যে ইন্টারনেট প্রশিক্ষণ

| তারিখ: ১০-০৩-২০১০

সাধারণ মানুষকে ইন্টারনেটের আওতায় নিয়ে আসতে আগ্রহী ব্যক্তিদের বিনা মূল্যে ইন্টারনেট প্রশিক্ষণ দেবে লক্ষ্মীপুরওয়েব (www.lakshmipurweb.tk)। ইন্টারনেট প্রশিক্ষণের পাশাপাশি কম্পিউটারের বিভিন্ন বিষয়ও শেখানো হবে। ফোন: ০১৭৩৭০৭২৩০৩। —বিজ্ঞপ্তি
</doc>
<doc>
সনির নতুন ক্যামেরা

| তারিখ: ১০-০৩-২০১০

রিশিত কম্পিউটার্স লিমিটেডে পাওয়া যাচ্ছে সনির সাইবার শট ডিএসসি-টিএক্স ৭ মডেলের ডিজিটাল ক্যামেরা। ১০ দশমিক ২ মেগাপিক্সেল প্রযুক্তির এবং ১৯২০ল১০৮০ রেজুলেশনের এ ক্যামেরায় রয়েছে ৩ দশমিক ৫ ইঞ্চির পর্দা, ইন্টিলিজেন্ট সুইস, ইন্টিলিজেন্ট অটো ও এক্সমোর-আর সিএমওএস ইত্যাদি। এতে রয়েছে ৩ বছরের বিক্রয়োত্তর সেবা। দাম ৩৫ হাজার টাকা। —বিজ্ঞপ্তি
</doc>
<doc>
ওয়েবসাইট তৈরিতে ছাড়

| তারিখ: ১০-০৩-২০১০

ওয়েবসাইট তৈরিতে বিশেষ ছাড় দিচ্ছে ইনোভেটিভ সফট। এতে সার্টিফিকেট ইন স্ট্যাটিক ওয়েব ডিজাইনিং এবং সার্টিফিকেট ইন ডায়নামিক ওয়েব ডিজাইনিং শেখানো হবে। ফোন: ০১৭৩০০৬৯৩১৫। —বিজ্ঞপ্তি
</doc>
<doc>
কম্প্যাক প্রেসারিও ল্যাপটপ

| তারিখ: ১০-০৩-২০১০

স্মার্ট টেকনোলজিস (বিডি) লিমিটেড বাজারে এনেছে কম্প্যাক প্রেসারিও সিরিজের সিকিউ৬১-৩১১টিইউ মডেলের ল্যাপটপ। এতে রয়েছে ১৫ দশমিক ৬ ইঞ্চি পর্দা, ২.২ গিগাহার্টজ প্রসেসর, ২গিগাবাইট র‌্যাম, ৫০০ গিগাবাইট হার্ডডিস্ক ড্রাইভ ইত্যাদি। দাম ৪৩ হাজার ৫০০ টাকা। —বিজ্ঞপ্তি
</doc>
<doc>
সুন্দরবনের পক্ষে পঞ্চগড় জেলা প্রশাসনের সভা

| তারিখ: ১০-০৩-২০১০
প্রাকৃতিক সপ্তাশ্চর্য নির্বাচনে সুন্দরবনকে ভোট দেওয়ার বিষয়ে গতকাল মঙ্গলবার পঞ্চগড়ে জেলা প্রশাসক সম্মেলন কক্ষে এক সভা অনুষ্ঠিত হয়েছে। এতে সভাপতিত্ব করেন জেলা প্রশাসক বনমালী ভৌমিক।০ সভায় ওয়েবসাইটে সুন্দরবনের পক্ষে ভোট দেওয়ার জন্য প্রচার কার্যক্রমের মাধ্যমে চলতি বছরের মধ্যে ৫০ হাজার ভোট সংগ্রহের সিদ্ধান্ত নেওয়া হয়। এ জন্য শিক্ষাপ্রতিষ্ঠান, জেলা-উপজেলা ও ইউনিয়ন পর্যায়ে প্রচারণা চালানোর সিদ্ধান্ত গৃহীত হয়।
সভায় জানানো হয়, সুন্দরবনকে বিশ্বের প্রাকৃতিক দর্শনীয় স্থান হিসেবে তালিকাভুক্তির জন্য ইতিমধ্যে সরকারের পক্ষে আবেদন জানানো হয়েছে। ওয়েবসাইটে ভোট দিতে ইন্টারনেট ও ই-মেইল সম্পর্কে পারদর্শী ব্যক্তিদের নিয়ে দল গঠন করা হয়। সভায় জেলা শিক্ষা অফিসার এস এম মুসলিমউদ্দিন, যুব উন্নয়ন অধিদপ্তরের উপপরিচালক শাহীনুর রহমানসহ অনেকে বক্তব্য দেন। —পঞ্চগড় প্রতিনিধি
</doc>
<doc>
প্রতিবেদন
চট্টগ্রামে জুম ইন্টারনেট সেবা

| তারিখ: ১০-০৩-২০১০

রাজধানীর পর বন্দর নগর চট্টগ্রামে চালু হলো সিটিসেলের ‘জুম আলট্রা’ ইন্টারনেট-সেবা। এ উপলক্ষে সম্প্রতি ‘জুম আলট্রা নাইট’ নামে বর্ণাঢ্য উদ্বোধনী অনুষ্ঠানের আয়োজন করা হয় চট্টগ্রামে ক্লাবে। এতে ছিল লেজার শো, সাংস্কৃতিক অনুষ্ঠান, র্যাফল ড্র ইত্যাদি। অনুষ্ঠানে বক্তব্য দেন সিটিসেলের প্রধান নির্বাহী কর্মকর্তা মেহবুব চৌধুরী, প্রধান পরিচালন কর্মকর্তা ডেভিড লি, উপমহাব্যবস্থাপক (গ্রাহক ও ব্যবসা) মোহাম্মদ ফাহিম এবং চট্টগ্রাম প্রিমিয়ার বিশ্ববিদ্যালয়ের উপাচার্য অনুপম সেন।
মোহাম্মদ ফাহিম জানান, ‘জুম আলট্রা হচ্ছে দ্রুতগতির ইন্টারনেট সংযোগ। এটি ডেস্কটপ ও ল্যাপটপ কম্পিউটারে ব্যবহার করা যাবে।
এতে রয়েছে ১৫০ থেকে ৫১২ কেবিপিএস পর্যন্ত তথ্য নামানোর (ডাউনলোড) সুযোগ। সেই সঙ্গে থাকছে মাসিক ব্যবহারের ওপর ৬০০ টাকা ছাড়সহ চার হাজার পাঁচ শ টাকার বিশেষ সুবিধা।
মেহবুব চৌধুরী বলেন, ‘তথ্যপ্রযুক্তির অবাধ প্রবাহের এ যুগে সবার প্রয়োজন ও চাহিদার কথা ভেবেই চালু করা হয়েছে সিটিসেল জুম আলট্রা ইন্টারনেট সংযোগ। শিক্ষার্থী থেকে শুরু করে বিভিন্ন পেশাজীবী ও ব্যবসায়ী—সবাই এটি ব্যবহার করে উপকৃত হবেন।’ তিনি এ ক্ষেত্রে সবার সহযোগিতা আশা করে বলেন, ‘আমাদের একটু সুযোগ দিয়ে দেখুন, আমরাও নিশ্চয়ই পারব আপনাদের যোগাযোগের নিশ্চয়তা মেটাতে।’
—নিজাম হায়দার সিদ্দিকী, চট্টগ্রাম অফিস
</doc>
<doc>
রাজশাহী বিশ্ববিদ্যালয়ের হলগুলোতে ইন্টারনেট নেই

| তারিখ: ১১-০৩-২০১০

রাজশাহী বিশ্ববিদ্যালয়ের শেরেবাংলা এ কে ফজলুল হক হলের আবাসিক ছাত্র মাসুদ-উল-হাসানের ইন্টারনেট ব্যবহার করতে হয় বিশ্ববিদ্যালয় ক্যাম্পাসে বা রাজশাহী শহরের বাণিজ্যিক সাইবার ক্যাফেতে গিয়ে। হলে ইন্টারনেট সংযোগ না থাকায় সাইবার ক্যাফেতে গিয়ে ইন্টারনেট ব্যবহার করতে গিয়ে তাঁকে অতিরিক্ত সময় ও অর্থ দুটোই ব্যয় করতে হয়। এ সমস্যা বিশ্ববিদ্যালয়ের অনেক শিক্ষার্থীরই। হলে ইউএসবি মডেম দিয়ে কেউ কেউ ইন্টারনেট ব্যবহার করলেও তা খুবই ব্যয়বহুল। এদিকে রাজশাহী বিশ্ববিদ্যালয়ের বিভিন্ন বিভাগ ও দপ্তরে বাংলাদেশ টেলিকম কোম্পানি লিমিটেডের (বিটিসিএল) যে সংযোগ আছে, সেটিও প্রায়ই থাকে না।
রাজশাহী বিশ্ববিদ্যালয়ে ছাত্রদের আবাসিক হল রয়েছে ১১টি আর ছাত্রীদের পাঁচটি। এই ১৬টি আবাসিক হলে প্রায় ১২ হাজারের মতো শিক্ষার্থী অবস্থান করেন। সম্প্রতি চালু হওয়া ইন্টারনেট রেডিও ‘রেডিও আমার ক্যাম্পাস, রাবি’ পরিচালিত এক জরিপে দেখা গেছে, হলে অবস্থানরত আবাসিক শিক্ষার্থীদের মধ্যে ৩৫ শতাংশ ইন্টারনেট ব্যবহার করেন। কিন্তু হলে ইন্টারনেট ব্যবহারের সুবিধা বা সংযোগ না থাকায় তাঁদের প্রতিনিয়ত সমস্যার মুখোমুখি হতে হচ্ছে।
বিশ্ববিদ্যালয় প্রশাসন সূত্রে জানা গেছে, ২০০৮ সালের ১৬ অক্টোবর বিশ্ববিদ্যালয় প্রশাসন ভি-স্যাটের মাধ্যমে ইন্টারনেট সংযোগ বন্ধ করে বিটিসিএলের সঙ্গে ২ এমবিপিএস গতির ইন্টারনেট সংযোগের জন্য চুক্তি করে। চুক্তি অনুযায়ী বিটিসিএলের রাজশাহী সুইচিং রুম থেকে ডিজিটাল ডেটা নেটওয়ার্কের (ডিডিএন) মাধ্যমে সংযোগ নেওয়া হয়। এ জন্য প্রতি মাসে ২০ হাজার টাকা বিটিসিএলকে দিতে হচ্ছে। বিশ্ববিদ্যালয়ের অভ্যন্তরীণ নেটওয়ার্ক অবকাঠামো ত্রুটিমুক্ত থাকা সত্ত্বেও প্রায়ই বিভিন্ন বিভাগ ও দপ্তরে ইন্টারনেট সংযোগ থাকে না। আর এ অবস্থায় বিশ্ববিদ্যালয় ও হল প্রশাসনের ইচ্ছা থাকলেও হলে শিক্ষার্থীদের জন্য ইন্টারনেট সংযোগ দেওয়ার বিষয়টি রীতিমতো কঠিন হয়ে দাঁড়িয়েছে।
শহীদ হবিবুর রহমান হলের আবাসিক শিক্ষার্থী আকন্দ মোহাম্মদ জাহিদ জানান, ঢাকা বিশ্ববিদ্যালয়, বাংলাদেশ কৃষি বিশ্ববিদ্যালয়সহ দেশের বিভিন্ন বিশ্ববিদ্যালয়ে আবাসিক হলে ইন্টারনেট সংযোগ দেওয়া হলেও রাজশাহী বিশ্ববিদ্যালয়ের হল পর্যায়ে এখনো ইন্টারনেট সংযোগ দেওয়া হয়নি। একাধিক জাতীয় দৈনিকের বিশ্ববিদ্যালয় প্রতিনিধিরা জানান, হলে ইন্টারনেট সংযোগ না থাকায় তাঁদের প্রতিদিনই ক্যাম্পাসের বাইরে বা রাজশাহী শহরের বিভিন্ন সাইবার ক্যাফেতে গিয়ে পত্রিকা অফিসে প্রতিবেদন পাঠাতে হয়—যা রীতিমতো কষ্টকর। যাঁরা এখানে গবেষণা করেন, তাঁরাও ইন্টারনেট ব্যবহার করেন খুব কষ্ট করে।
সার্বিক ব্যাপারে রাজশাহী বিশ্ববিদ্যালয় কম্পিউটার সেন্টারের প্রশাসক অধ্যাপক মামুনুর রশিদ তালুকদার বলেন, ইন্টারনেটের বেহাল অবস্থার জন্য বিটিসিএলের সংশ্লিষ্ট কর্মকর্তার সঙ্গে অনেকবার যোগাযোগ করেও এখন পর্যন্ত স্থায়ী কোনো সমাধান পাওয়া যায়নি। বিশ্ববিদ্যালয়ের উপাচার্য আবদুস সোবহান বলেন, ক্যাম্পাসে ইন্টারনেট সেবার মান বাড়াতে বর্তমান প্রশাসনের পক্ষ থেকে কার্যকর পদক্ষেপ নেওয়া হবে। বিশ্ববিদ্যালয়ের আবাসিক হলগুলোতে ইন্টারনেট সংযোগ দেওয়ার বিষয়টিও বিশ্ববিদ্যালয় ও হল প্রশাসন গুরুত্বের সঙ্গে ভাবছে।
এ ব্যাপারে রাজশাহীতে বিটিসিএলের বিভাগীয় প্রকৌশলী হাবিবুর রহমান প্রামাণিক প্রথম আলোকে গতকালবুধবার রাতে বলেন, কারিগরি ত্রুটির কারণে নিরবচ্ছিন্ন ইন্টারনেট সংযোগে সমস্যা হচ্ছে।এখন এ ত্রুটি দূর করার চেষ্টা চলছে। —কুদরাত-ই-খুদা, রাজশাহী বিশ্ববিদ্যালয়
</doc>
<doc>
সমুদ্রে নজরদারির জন্য ভারতে নতুন যন্ত্র ড্যাট

| তারিখ: ১১-০৩-২০১০

সমুদ্রের জাহাজ বা জেলেদের নৌকা কখনো প্রাকৃতিক বিপর্যয় বা অন্য কোনো সমস্যায় পড়লে তা জানিয়ে দেওয়ার জন্য ভারতে তৈরি করা হয়েছে তথ্যপ্রযুক্তির নতুন এক যন্ত্র ’ডিসট্রেস অ্যালার্ট ট্রান্সমিটার’ (ড্যাট)। এই যন্ত্রই বিপদে পড়া জাহাজ বা নৌকার বিপত্সংকেত পৌঁছে দেবে। ফলে উদ্ধারকাজ হবে দ্রুত।
এই যন্ত্রের নকশা তৈরি করেছে ইন্ডিয়ান স্পেস রিসার্চ অ্যাসোসিয়েশন বা ইসরো। ইসরোর প্রযুক্তি কিনে এখন এই ড্যাট কলকাতায় তৈরি করছে এস কে বিড়লা গোষ্ঠীর ডিএক্সএল টেকনোলজিস। এই সংস্থার এক কর্মকর্তা জানিয়েছেন, তাঁরা ইতিমধ্যে দুই হাজার ড্যাট তৈরি করে ইসরোকে দিয়েছেন। ইতিমধ্যে এই ড্যাট বিভিন্ন রাজ্যের উপকূল রক্ষীবাহিনীর মাধ্যমে জেলেরাও পেয়েছেন। পশ্চিমবঙ্গের দক্ষিণ ২৪ পরগনা ও পূর্ব মেদিনীপুর জেলার ৬০টি জেলের নৌকা এই যন্ত্র ড্যাট পেয়েছে। বিপর্যয়ের সময় ব্যাটারিচালিত এই যন্ত্র চালু করলে উদ্ধারকাজের জন্য ইনসার্ট থ্রি-এ উপগ্রহ মারফত ভারতীয় উপকূল রক্ষীবাহিনীর মেরিটাইম রেসকিউ কো-অর্ডিনেশন সেন্টারে বার্তা পাঠাতে পারবে। এতে করে চিহ্নিত করা যাবে সমুদ্রের কোন স্থানে ওই জাহাজ বা জেলের নৌকা বিপদে পড়েছে। —অমর সাহা, কলকাতা
</doc>
<doc>
এইচপির নতুন ল্যাপটপ

| তারিখ: ১১-০৩-২০১০

কম্পিউটার সোর্স বাজারে এনেছে এইচপির টাচ স্মার্ট সিরিজের টিএম২-১০১২টিএক্স ল্যাপটপ কম্পিউটার। এর ১২ দশমিক ১ ইঞ্চির উচ্চপ্রযুক্তির মনিটর ১৬০ ডিগ্রি পর্যন্ত ঘোরানো যায়। এতে ইন্টেলের ১.৩০ গিগাহার্টজ গতির কোর টু ডুয়ো প্রসেসর, ২ গিগাবাইট র্যাম, ২৫০ গিগাবাইট হার্ডডিস্ক ইত্যাদি রয়েছে।তথ্যের নিরাপত্তার জন্য এতে আঙুলের ছাপ শণাক্ত করার প্রযুক্তি রয়েছে।আরও আছে ওয়াই-ফাই, ব্লুটুথ ইত্যাদি আছে। দাম ৮৬ হাজার টাকা। —বিজ্ঞপ্তি
</doc>
<doc>
শিশুদের জন্য কম্পিউটার মেলা

| তারিখ: ১১-০৩-২০১০

আইমেশ মাল্টিমিডিয়ার আয়োজনে পুরান ঢাকার লক্ষ্মীবাজারে হবে তিন দিনের শিশুদের জন্য কম্পিউটার মেলা। এতে শিশুদের কম্পিউটার শিক্ষায় উত্সাহিত করতে নানা আয়োজন থাকবে। মেলা চলবে ১৮ থেকে ২০ মার্চ পর্যন্ত। ফোন: ০১৬৭৮০২৯২৭২। —বিজ্ঞপ্তি
</doc>
<doc>
ওয়েবসাইটে নানা তথ্য

| তারিখ: ১১-০৩-২০১০

ওয়েবসাইটে নানা তথ্য নিয়ে চালু হয়েছে ব্লগবিডি (blog.bd-binodon.com) ঠিকানার একটি ওয়েবসাইট। এতে বিভিন্ন বিষয়ের টিউটোরিয়াল, কম্পিউটার টিপস, ওয়েবসাইট, মোবাইল ফোনের টিপস ইত্যাদি রয়েছে। —বিজ্ঞপ্তি
</doc>
<doc>
মাল্টিমিডিয়া
সিডিতে ইন্টারনেটে আয়ের কৌশল

| তারিখ: ১১-০৩-২০১০

ইন্টারনেট আর মাল্টিমিডিয়ার কল্যাণে দৈনন্দিন নানা ধরনের কাজ অনেক সহজ হয়ে গেছে। ইন্টারনেট ব্যবহারের মাধ্যমে যেমন মুহূর্তেই সারা বিশ্বের খবর পাওয়া যায় খুব সহজে, তেমনি ইন্টারনেট থেকে রয়েছে আয়ের নানা পথ।
সম্প্রতি আল হেরা মাল্টিমিডিয়া নামের একটি প্রতিষ্ঠান ইন্টারনেটে আয়ের বিভিন্ন পদ্ধতি নিয়ে একটি মাল্টিমিডিয়া সিডি বের করেছে। তিনটি সিডির মাধ্যমে ইন্টারনেটে আয়ের সেরা ১০টি উপায়ের বিস্তারিত বর্ণনার পাশাপাশি প্রতিটি খুঁটিনাটি বিষয় ভিডিও টিউটোরিয়ালের মাধ্যমে দেখানো হয়েছে।
প্রতিটি সিডিতে আলাদাভাবে বিভিন্ন ওয়েবসাইটের ঠিকানা এবং কীভাবে ইন্টারনেট থেকে আয় করা যায় সে পদ্ধতির বর্ণনা রয়েছে। কীভাবে গুগল অ্যাডসেন্স থেকে আয় করা যাবে, ফ্রিল্যান্সিং করার উপায়, গ্রাফিকস ডিজাইন, অ্যানিমেশন, ভিডিওর মাধ্যমে বিক্রি, ওয়েব টেমপ্লেটসহ টেক্স লিংক অ্যাডস, বিভিন্ন বিষয়ের রিভিউ ইত্যাদি বিষয়ের মাধ্যমে আয়ের সহজ পদ্ধতি শেখা যাবে এ মাল্টিমিডিয়ার মাধ্যমে। খুব সহজে আয়ের কাজটি শেখার জন্য এতে বিভিন্ন ওয়েবসাইটের কাজ পাওয়া এবং প্রয়োজনীয় নিয়মাবলি বিস্তারিত ব্যাখ্যা করা হয়েছে। প্রতিটি ওয়েবসাইটের আলাদাভাবে বর্ণনা দেওয়া হয়েছে, যার ফলে ইন্টারনেটে বিভিন্ন ওয়েবসাইটে আয়ের পদ্ধতিগুলো খুব সহজে শেখা যাবে। ইন্টারনেটে আয়ের বিষয়ে আগ্রহী এমন যে কেউ সহজে এ মাধ্যম থেকে পেতে পারেন নানা সুবিধা।
—নুরুন্নবী চৌধুরী
</doc>
<doc>
টিপস
সহজে বন্ধ করুন হ্যাং হয়ে যাওয়া প্রোগ্রাম

| তারিখ: ১১-০৩-২০১০
উইন্ডোজে কাজ করার সময় কোনো প্রোগ্রাম হ্যাং হয়ে গেলে আমরা সাধারণত কম্পিউটার পুনরায় চালু (রিস্টার্ট) করি অথবা টাস্ক ম্যানেজার খুলতে হয়। ইচ্ছে করলে এক ক্লিকেই হ্যাং হয়ে যাওয়া প্রোগ্রাম বন্ধ করে দিতে পারেন। এ জন্য ডেস্কটপে ফাঁকা জায়গায় মাউস রেখে ডান ক্লিক দিয়ে New/Shortcut-এ যান। এরপর যে ফাঁকা ডায়ালগ বক্স আসবে সেখানে এই লেখাটি কপি করুন—taskkill.exe /f /fi “status eq not responding।
এবার Next বাটনে ক্লিক করুন এবং taskkill নামে শর্টকার্ট আইকনটি সংরক্ষণ (সেভ) করুন। এবার কোনো প্রোগ্রাম হ্যাং হয়ে গেলে এই শর্টকার্ট আইকনে দুই ক্লিক দিলেই অসাড় প্রোগ্রাম বন্ধ হয়ে যাবে।
—খালেদ মাহমুদ খান
</doc>
<doc>
নোবেল শান্তি পুরস্কারের জন্য ইন্টারনেটের মনোনয়ন
শান্তির জন্য ইন্টারনেট প্রচারণা শুরু

| তারিখ: ১৩-০৩-২০১০
বিশ্বকে বদলে দেওয়া প্রযুক্তি ‘ইন্টারনেট’ শান্তিতে ২০১০ সালের নোবেল পুরস্কারের জন্য মনোনয়ন পেয়েছে। এখন শুরু হয়েছে এর পক্ষে প্রচারণা।
সংবাদমাধ্যমগুলোর খবরে জানানো হয়েছে, জনপ্রিয় সাময়িকী ‘উইয়ার্ড’-এর ইতালির সংস্করণ নোবেল পুরস্কারের জন্য ইন্টারনেটের নাম প্রস্তাব করে। ইন্টারনেটকে নোবেল পুরস্কারের জন্য মনোনয়ন দেওয়ার যুক্তি হিসেবে সাময়িকীটি বলেছে, তথ্য ও জনমত ছড়িয়ে দেওয়ার ক্ষেত্রে গুরুত্বপূর্ণ অবদান রেখেছে ইন্টারনেট। উইয়ার্ড ইতালি তাদের এই উদ্যোগের পক্ষে সমর্থন জোগাড়ের জন্য শান্তির জন্য ইন্টারনেট (ইন্টারনেট ফর পিস) নামের একটি প্রচারণা কর্মসূচিও চালু করেছে।
চলতি বছরের সেপ্টেম্বর পর্যন্ত এই প্রচারণা চলবে। বিশ্বে শান্তি ও সম্প্রীতি ধরে রাখতে ইন্টারনেট কী ধরনের ভূমিকা রাখছে তা প্রচার করা হবে এই কর্মসূচিতে।
২০০৩ সালে শান্তিতে নোবেল পুরস্কার বিজয়ী ইরানের মানবাধিকারকর্মী শিরিন এবাদি ও ১০০ ডলার মূল্যের ল্যাপটপ প্রকল্পের উদ্যোক্তা নিকোলাস নেগ্রোপন্টে শান্তি পুরস্কারের জন্য ইন্টারনেটের মনোনয়নকে সমর্থন দিয়েছেন।
এ বছর নোবেল শান্তি পুরস্কারের জন্য ইন্টারনেটসহ মোট ২৩৭ ব্যক্তি ও সংস্থাকে মনোনয়ন দেওয়া হয়েছে। যা গতবারের রেকর্ডসংখ্যক ২০৫টি মনোনয়নের চেয়ে বেশি। এবার মনোনীতদের মধ্যে রয়েছেন চীনের মানবাধিকারকর্মী লিউ জিয়াবাও ও রাশিয়ার মানবাধিকারকর্মী গান্নুশকিনা। পুরস্কারের জন্য মনোনীত চূড়ান্ত এই তালিকাটি ৯ মার্চ তৈরি করেছে নরওয়ের নোবেল কমিটি।
৮ থেকে ১০ মার্চ বিবিসি ইন্টারনেটের শক্তি নিয়ে নিয়ে তিনটি প্রতিবেদন প্রচার করেছে।‘ডিজিটালজায়ান্ট’ প্রতিবেদনে ওয়েবের ভবিষ্যত্ নিয়ে বলেণেন ব্যবসা খাতের শীর্ষ চিন্তাবিদেরা।‘ম্যাপিং দি ইন্টারনেট’ প্রতিবেদনে গত দুই দশক ধরে ওয়েবের বিস্তৃতি দেখানো হয়। আর ‘গ্লোবাল ভয়েসেস’ প্রতিবেদনে বিবিসি সারা পৃথিবীর বেশ কিছু ব্লগারের সঙ্গে সংযোগ স্থাপন করে। —বিবিসি অবলম্বনে রোকেয়া রহমান
</doc>
<doc>
পটুয়াখালী বিশ্ববিদ্যালয়ে হলো প্রোগ্রামিং প্রতিযোগিতা

| তারিখ: ১৩-০৩-২০১

পটুয়াখালী বিজ্ঞান ও প্রযুক্তি বিশ্ববিদ্যালয়ের প্রযুক্তি সংগঠন সাইটের উদ্যোগে গত বৃহস্পতিবার অনুষ্ঠিত হয়েছে আন্তবিদ্যালয় প্রোগ্রামিং প্রতিযোগিতা। সকাল ১০টায় বিশ্ববিদ্যালয়ের কম্পিউটার ল্যাবে প্রতিযোগিতার উদ্বোধন করেন বিশ্ববিদ্যালয়ের উপাচার্য সৈয়দ সাখাওয়াত হোসেন। প্রতিযোগিতায় ১৫টি দলের ৪৫ জন শিক্ষার্থী অংশ নেন। উদ্বোধনী অনুষ্ঠানে উপস্থিত ছিলেন কম্পিউটারবিজ্ঞান ও প্রকৌশল অনুষদের শিক্ষক এস এম তাওহিদুল ইসলাম, শামসুজ্জামান ও সাইটের সহসভাপতি মাজহারুল ইসলাম।
প্রতিযোগিতায় বিজয়ী দলগুলো হলো প্রথম উইন্ডোজ ৭ (রেজওয়ান খান, অমিত কুমার ও তরুণ কুমার), দ্বিতীয় ইউনিক্স (অঞ্জন দেবনাথ, ফিরোজ আহমেদ ও কে এ ইমতিয়াজ) এবং তৃতীয় জেটুএমই (মেহেদী হাসান, মামুনুর রহমান ও আশিকুর রহমান)। —পটুয়াখালী বিশ্ববিদ্যালয় সংবাদদাতা
</doc>
<doc>
আখাউড়ায় সিইসি পরিদর্শনে এডিবির পরামর্শক

| তারিখ: ১৩-০৩-২০১০

সম্প্রতি ব্রাহ্মণবাড়িয়ার আখাউড়া উপজেলা পরিষদ চত্বরে প্রতিষ্ঠিত কমিউনিটি ই-সেন্টার (সিইসি) পরিদর্শন করেছেন এশিয়া উন্নয়ন ব্যাংকের (এডিবি) পরামর্শক লুরো লিভেস। এসময় তাঁর সঙ্গে ছিলেন রিলিফ ইন্টারন্যাশনাল বাংলাদেশের পরিচালক মো. নজরুল ইসলাম, আখাউড়ার উপজেলা নির্বাহী কর্মকর্তা মো. ফারুক আহমদসহ অনেকে। পরিদর্শনের সময় কেন্দ্রটিতে প্রায় ১৫ জন কম্পিউটার ব্যবহারকারী ছিলেন। গত বছরের আগস্ট মাসে বিজ্ঞান এবং তথ্য ও যোগাযোগপ্রযুক্তি (আইসিটি) মন্ত্রণালয় ও এডিবির অর্থায়নে আখাউড়ায় এ কেন্দ্রটি চালু হয়। এতে স্থানীয় শিক্ষার্থীদের মধ্যে কম্পিউটার ও ইন্টারনেটের ব্যবহার বৃদ্ধি পায়। নানাভাবে উপকৃত হন স্থানীয় সাংবাদিক, চাকরিপ্রার্থীসহ বিভিন্ন শ্রেণী ও পেশার মানুষ।
পরিদর্শন শেষে লুরো লিভেস প্রথম আলোকে বলেন, ‘আমি ভারত, নেপাল ও ভুটান ঘুরে এসেছি। সেসব দেশেও এমন কেন্দ্র আছে। তবে বাংলাদেশের গ্রামে কম্পিউটার ও তথ্যপ্রযুক্তির ব্যবহার দেখে আমি মুগ্ধ।’ —দুলাল ঘোষ, আখাউড়া (ব্রাহ্মণবাড়িয়া)
</doc>
<doc>
স্বাধীনতা দিবস উপলক্ষে চট্টগ্রামে ল্যাপটপ উৎসব

| তারিখ: ১৩-০৩-২০১০

স্বাধীনতা দিবস উপলক্ষে চট্টগ্রামে ল্যাপটপ উৎসবের আয়োজন করেছে প্রযুক্তিপণ্য বিক্রেতা প্রতিষ্ঠান রিশিত কম্পিউটারস লিমিটেড। ‘ল্যাপটপ কার্নিভাল-২০১০’ নামের এ উত্সব চলবে ২১ থেকে ২৬ মার্চ পর্যন্ত। দামপাড়ার রিশিত কম্পিউটারসে অনুষ্ঠেয় এ উৎসবে সনি ভায়ো, ডেল, এইচপি, লেনোভো, এসার, আসুস ইত্যাদি ব্র্যান্ডের ল্যাপটপ কম্পিউটার বিক্রি হবে। উৎসব উপলক্ষে বিশেষ ছাড়সহ আকর্ষণীয় উপহার আছে। —চট্টগ্রাম অফিস
</doc>
<doc>
এলজির নতুন এলসিডি মনিটর

| তারিখ: ১৩-০৩-২০১০

গ্লোবাল ব্র্যান্ড (প্রা.) লিমিটেড বাংলাদেশে এনেছে এলজির নতুন একটি এলসিডি মনিটর। ডব্লিউ১৬৪৩সি মডেলের এই মনিটরে ১৬ ইঞ্চির প্রশস্ত পর্দা রয়েছে। এতে আছে ফ্ল্যাটরন এফ-ইঞ্জিন চিপ, যা মনিটরে স্পষ্ট ছবি দেখায়। এটি ৩০০০০:১ অনুপাতের ডিজিটাল ফাইন কন্ট্রাস্টে ছবি দেখাতে পারে। মনিটরটিতে পরিবেশবান্ধব প্রযুক্তি ব্যবহার করা হয়েছে। এর দাম সাড়ে সাত হাজার টাকা। ফোন: ০১৭১৩২৫৭৯২২। —বিজ্ঞপ্তি
</doc>
<doc>
এসারের নতুন প্রজেক্টর

| তারিখ: ১৩-০৩-২০১০

এসারের নতুন একটি প্রজেক্টর বাজারে এনেছে ইটিএল। এক্স ১১৬১ মডেলের এ প্রজেক্টরে যেকোনো ত্রিমাত্রিক (থ্রিডি) চলচ্চিত্র প্রদর্শন করা যাবে। প্রজেক্টরটি ছাদে লাগানোর সুবিধা রয়েছে। এর দাম ৫৩ হাজার ৮০০ টাকা। এতে দুই বছরের বিক্রয়োত্তর সেবা আছে। —বিজ্ঞপ্তি
</doc>
<doc>
ওয়েব গাইড
রেডিও গুনগুনে যোগ হলো ‘গুনগুন পরিবার’

| তারিখ: ১৩-০৩-২০১০
এফএম রেডিও তো বটেই, বাংলাদেশি ইন্টারনেট রেডিও এখন জনপ্রিয় হয়ে উঠছে। ইন্টারনেটে বেশ কিছু দিন থেকে চালু আছে ‘রেডিও গুনগুন’। রেডিও গুনগুন শুরুর দিকে সম্প্র্রচার শুরু হয়েছিল প্রতিদিন সকাল ১০টা থেকে রাত আটটা পর্যন্ত। বর্তমানে ঢাকার স্টুডিও এর পাশপাশি চীনের স্টুডিও থেকে সরাসরি অনুষ্ঠান সম্প্রচার করা হয়ে থাকে।
রেডিও গুনগুনে রয়েছে নিজস্ব আরজে (রেডিও জকি)। তাঁরা সব সময় মাতিয়ে রাখেন রেডিও গুনগুনের শ্রোতাদের। অনুষ্ঠানের মধ্যে তাঁদের সঙ্গে চ্যাট করার ব্যবস্থাও রয়েছে রেডিও গুনগুনের ওয়েবসাইটে। এ ছাড়া শ্রোতারা যেকোনো গানের অনুরোধ বা যেকোনো কথা জানাতে পারে অনলাইন চ্যাটের মাধ্যমে।
সম্প্রতি রেডিও গুনগুনের সাইটের সঙ্গে যুক্ত হলো গুনগুন পরিবার। মূলত গুনগুন পরিবার একটি সামাজিক যোগাযোগের সাইট। এতে রেডিও গুনগুনের সব আরজে, প্রশাসক ও শ্রোতারা থাকবে। এই সেবার মাধ্যমে শ্রোতারা রেডিও গুনগুনের পরবর্তী অনুষ্ঠান, বিশেষকোনো অনুষ্ঠান ইত্যাদির খবর জানতে পারবেন।এতে রয়েছে কুইজ, ব্লগ, ভোট, ফোরাম, গ্রুপ তেরি, বন্ধুদের আমন্ত্রণ, বন্ধু নির্বাচন, ছবি, ভিডিও-অডিও আদান-প্রদান ইত্যাদি নানা আয়োজন।
শিগগিরই রেডিও গুনগুন ২৪ ঘণ্টা সরাসরি সম্প্রচার শুরু করবে। রেডিও গুনগুনের রয়েছে নিজস্ব সফটওয়্যার (উইন্ডোজ অপারেটিং সিস্টেমের জন্য)। অচিরেই আসছে মোবাইল ফোনে চলার উপযোগী সফটওয়্যার। রেডিও গুনগুন শোনা যাবে www.radiogoongoon.com ঠিকানার ওয়েবসাইটে। আর গুনগুন পরিবারে যুক্ত হওয়া যাবে www.family.radiogoongoon.com ওয়েবসাইটে গিয়ে।
—মেহেদী আকরাম
</doc>
<doc>
ওয়েব পুলিশের ডোমেইন নিয়ে বিবাদ যুক্তরাজ্যে

| তারিখ: ১৪-০৩-২০১০

যুক্তরাজ্যে ওয়েব পুলিশ প্রকল্পের ডোমেইন নামকরণ নিয়ে সামাজিক সংস্থার সঙ্গে বিবাদে জড়িয়ে পড়েছে যুক্তরাজ্যের পুলিশ। সম্প্রতি যুক্তরাজ্যে পুলিশের উচ্চ পরিদর্শক হার ম্যাজেস্ট্রিস ইন্সপেক্টরেট অব কন্ট্রাবুলারি (এইচএমআইসি) ওয়েব পুলিশের একটি বড় প্রকল্প শুরুর পরিকল্পনা করেছে। এই প্রকল্পটি মূলত ওয়েবে পুলিশের একটি নজরদারি (ওয়াচডগ) প্রকল্প। তারা ওয়েবসাইটটির ঠিকানা দিতে চাইছে www.mypolice.org.uk। কিন্তু প্রায় একই নামে (www.mypolice.org) আরেকটি ওয়েবসাইট চালু আছে। এলাকাভিত্তিক পুলিশের বিভিন্ন কাজের সমালোচনা ও তথ্য প্রচার ছাড়াও নানান অপরাধ, মতামত এবং ক্ষতিগ্রস্তদের অভিযোগ পুলিশের কাছে পৌঁছে দিতে গত বছরের মাঝামাঝি এই ওয়েবসাইটটি চালু করে সে দেশের একটি সামাজিক সংস্থা। একই নাম দেওয়ায় যুক্তরাজ্য পুলিশের ওয়েব পুলিশ প্রকল্পের ওয়েব ঠিকানার ব্যাপারে সম্প্রতি সেই সংস্থা প্রতিবাদ জানিয়েছে। সংস্থাটিকে সমর্থন দিয়েছেআরও কয়েকটি সামাজিক সংগঠন ও সংস্থা।
মাইপুলিশ ডট অর্গের অন্যতম প্রতিষ্ঠাতা লরেন কুরি বলেন, ‘এটি ইচ্ছাকৃতভাবে করা হয়েছে। নামকরণের এই বিষয়টি অপ্রত্যাশিত।’ তিনি জানান, প্রয়োজন হলে তাঁরা এই নাম বদলে ফেলবেন। ওয়েবসাইটটির প্রতিষ্ঠাতারা জানান, একই ঠিকানায় নতুন ওয়েবসাইটের খবরে তীব্র প্রতিক্রিয়া জানাচ্ছে মাইপুলিশ ডট অর্গ ব্যবহারকারীরা। এটা ছিল মূলত মত প্রকাশ করা একটি সর্বজনীন জায়গা।
সেখানে সরকারের এমন উদ্যোগকে ভালোভাবে দেখছে না অনেকেই। সাইটটির এক ভক্ত নতুন ওয়েবসাইটের প্রতিবাদে এইচএমআইসিকে ব্যাঙ্গ করে মাইএইচএমআইসি ডট ওআরজি (www.myhmic.org) ঠিকানার আরেকটি সাইট প্রকাশ করেছে। এই সাইটে মূলত সরকারের প্রকল্পটির কঠোর সমালোচনাই জায়গা পাচ্ছে। কঠোর সমালোচনা হচ্ছে ফেইসবুক ও টুইটারের মতো সামাজিক যোগাযোগের সাইটগুলোতেও। অন্যদিকে প্রকল্পের নাম পরিবর্তনের কোনো পরিবর্তন নেই বলে জানান এইএমআইসির মুখপাত্র। —বিবিসি অবলম্বনে জাবেদ সুলতান
</doc>
<doc>
চুয়েটের হলে রোবটের গবেষণাগার

| তারিখ: ১৪-০৩-২০১০

চট্টগ্রাম প্রকৌশল ও প্রযুক্তি বিশ্ববিদ্যালয়ের (চুয়েট) একটি আবাসিক হলে গড়ে উঠেছে রোবটবিজ্ঞান ও তথ্যপ্রযুক্তি গবেষণাগার। চুয়েটের ড. কুদরাত-এ-খুদা হলে সম্প্রতি আনুষ্ঠানিকভাবে এ গবেষণাগারটি উদ্বোধন করেন হলের প্রাধ্যক্ষ রেজাউল করিম। তিনি গবেষণাগারে গবেষক ছাত্রদের বিশ্ববিদ্যালয়ের পক্ষ থেকে সব রকম সহায়তা দেওয়ার আশ্বাস দেন। এবারই প্রথম চুয়েটের হলে এ ধরনের কোনো গবেষণাগার চালু হলো।
চুয়েটের রোবট ও তথ্যপ্রযুক্তিবিষয়ক গবেষণাকারী ছাত্রসংগঠন অ্যান্ড্রমিডা স্পেস অ্যান্ড রোবটিক রিসার্চ অ্যাসোসিয়েশন (অ্যাসরো) ও রোবো মেকাট্রনিকস অ্যাসোসিয়েশনের (আরএমএ) যৌথ উদ্যোগে তৈরি হয়েছে গবেষণাগারটি। এ গবেষণাগারে বর্তমানে সংগঠন দুটি কয়েকটি দলে বিভক্ত হয়ে কাজ করছে।এসব কাজের মধ্যে আছে একটি উদ্ধারকারী সিরিজ রোবট তৈরি, যা ঘূর্ণিদুর্গত মানুষ উদ্ধারের কাজে ব্যবহূত হতে পারে।আরেকটি দল ইলেকট্রনিক ভোট গ্রহণ যন্ত্র ও আঙুলের ছাপের বিশ্লেষণ-পদ্ধতি উন্নত করা নিয়ে গবেষণা করছে। —চুয়েট প্রতিনিধি
</doc>
<doc>
নোয়াখালী বিশ্ববিদ্যালয়ে মুক্ত সফটওয়্যারের কর্মশালা

| তারিখ: ১৪-০৩-২০১০
সম্প্রতি নোয়াখালী বিজ্ঞান ও প্রযুক্তি বিশ্ববিদ্যালয় (নোবিপ্রবি) ওপেন সোর্স নেটওয়ার্কের আয়োজনে মুক্ত সফটওয়্যার লিনাক্সের ওপর একটি কর্মশালা অনুষ্ঠিত হয়েছে। বিশ্ববিদ্যালয়ের কম্পিউটার বিজ্ঞান ও যোগাযোগ প্রযুক্তি (সিএসটিই) বিভাগের সহযোগিতায় শিক্ষার্থীদের জন্য আয়োজিত এ কর্মশালায় উপস্থিত ছিলেন নোবিপ্রবি ওপেন সোর্স নেটওয়ার্কের উপদেষ্টা রাশেদ মোস্তফা ও সিএসটিই বিভাগের প্রভাষক সুমন কুমার দেবনাথ। কর্মশালায় মুক্ত সফটওয়্যারের বিভিন্ন বিষয়, উইকিপিডিয়া, মুক্ত অপারেটিং সিস্টেমসহ লিনাক্সের বিভিন্ন বিষয় নিয়ে আলোচনা করা হয়।
কর্মশালা পরিচালনা করেন মুশফিক-ই-মাহবুব ও মো. খালেদ হোসেন এবং সার্বিক ব্যবস্থাপনায় ছিলেন নোবিপ্রবি ওপেন সোর্স নেটওয়ার্কের সদস্যরা। —নুরুন্নবী চৌধুরী
</doc>
<doc>
স্কুল-কলেজের জন্য সফটওয়্যার

| তারিখ: ১৪-০৩-২০১০

ডায়নামিক সফটওয়্যার সলিউশন লিমিটেড (ডিএসএসএল) স্কুল ও কলেজের জন্য ব্যবস্থাপনা সফটওয়্যার তৈরি করেছে। এতে শিক্ষাপ্রতিষ্ঠানের ছাত্র-শিক্ষক-কর্মচারীদের তথ্য, বেতন, অ্যাকাউন্টসহ সব কাজ অতি সহজে করা যাবে। ফোন: ০১৭১৬৯০৬৫৬৭। —বিজ্ঞপ্তি
</doc>
<doc>
ইন্টারনেটে আয় নিয়ে কর্মশালা

| তারিখ: ১৪-০৩-২০১০

অরবিট আইটি সলিউশনস ১৯ মার্চ ইন্টারনেটে আয়ের বিভিন্ন কৌশল নিয়ে কর্মশালার আয়োজন করেছে। কর্মশালায় ডেটা এন্ট্রি, গুগল অ্যাডসেন্স, পেইড টু ক্লিক, পেইড পার ক্লিক, ওডেক্স, গেট-এ ফ্রিল্যান্সার ইত্যাদি বিষয় শেখানো হবে।
ফোন: ০১৭২২৩৪৯৫৪৯। —বিজ্ঞপ্তি
</doc>
<doc>
আপডেট
নতুন প্রসেসরের দাম কমেছে

| তারিখ: ১৪-০৩-২০১০

সদ্য বাজারে আসা নতুন মডেলের প্রসেসরের দাম কমছে, র‌্যামের দাম আবার বাড়ছে, এছাড়া কম্পিউটার যন্ত্রাংশের দাম অপপরিবর্তিতই রয়েছে ঢাকার প্রযুক্তি বাজারে। গতকাল শনিবারপাওয়া যন্ত্রাংশের দাম নিচে দেওয়া হলো—
প্রসেসর: ইন্টেল কোর আই ৭ (২.৮ গি.হা.) ২৩৫০০ টাকা, ইন্টেল কোর আই ৫ (২.৬ গি.হা.) ১৬০০০ টাকা, ইন্টেল কিউ ৯৫০৫ (২.৮৩ গি.হা.) ১৭৫০০ টাকা, ইন্টেল সেলেরন ১.৮ গি.হা. ২৮০০ টাকা। ইন্টেল কোর আই৩ ২.৮ গি.হা. ১০,৫০০ টাকা। পেন্টিয়াম ডুয়েল কোর ২.৯৩ গি.হা. ৬৫০০, পেন্টিয়াম ডুয়েল কোর ২.৭ গি.হা. ই৫৪০০ ৫১০০ টাকা। কোর টু কোয়াড কিউ ৯৪০০ ২.৬৬ গি.হা. ১৫৫০০ টাকা। ৮৪০০ ২.৬৬ গি.হা. ১৩৪০০ টাকা।ইন্টেল কোর টু ডুয়ো ২.৮ গি.হা. ই ৮২০০ ১২২০০ টাকা। ইন্টেল কোর টু কেরাজ কিউ ৭৫০০ ২.৯৩ গি.হা. ৮৮০০ টাকা। মাদারবোর্ড: ইন্টেল ডিপি ৫৫ ডব্লিউবি এলজিএ ১১৫৬ (ডিডিআরএ) ১০০০০ টাকা। গিগাবাইট পি ৫৫-ইউডি ৮,৫০০ টাকা। জি৪১আরকিউ ৪৭৫০ টাকা। ইন্টেল ডিজি৪৫ এসজি ১১০০০ টাকা, ইন্টেল ডিজি ৪৫আইডি ৮২০০ টাকা। ডিজি৪১আরকিউ ৪৯০০ টাকা। ৪১টিওয়াই ৫৬০০ টাকা। ইন্টেল ৪৩জিটি ৬৭০০ টাকা। গিগাবাইট জি ৪১ ইন্টেল টিপসেট ৪৩০০ টাকা। আসুস জি ৪১ ৪২০০ টাকা। র‌্যাম: ২ গি.বা. ডিডিআর ২- ৩০০০ টাকা। ১ গি.বা. ডিডিআর টু ১৬০০ টাকা; ১ গি.বা. ডিডিআর টুইনমস ২ গি.বা. ডিডিআর ৩ ৩৮৫০ টাকা। হার্ডডিস্ক ড্রাইভ: ১৬০ গি.বা. (৭২০০ আরপিএম) ২৮০০ টাকা। ৩২০ গি.বা. ৩২০০ টাকা। ৫০০ গি.বা. ৪০০০ টাকা। ১ টেরাবাইট ৭০০০ টাকা। পেনড্রাইভ: ২ গি.বা. ৫০০ টাকা; ৪ গি.বা. ৯০০ টাকা; ৮ গি.বা. ১৩০০ টাকা। এলসিডি মনিটর: ফিলিপস ১৮.৫ (এলইডি ডিসপ্লে) ৯৫০০ টাকা; ডেল ১৭'' ৮৫০০ টাকা। স্যামসাং ১৮.৫'' ৯০০০ টাকা। এলজি ২১.৫'' ১২৫০০ টাকা। এইচপি ১৮.৫'' ৯২০০ টাকা। স্যামসাং ২১.৫'' ১২৫০০ টাকা, বেনকিউ ২১.৫'' ১২৩০০ টাকা। গ্রাফিকস কার্ড: গিগাবাইট জিভি ১ গি.বা. ৯৫০০ জিটি ৪৩০০ টাকা। গিগাবাইট পিসিআই এক্সপ্রেস ১ গি.বা. ৯৫০০ জিটি ৪৪০০ টাকা। স্যাফায়ার (এইচডি ৪৮৩০) ৫১২ মে.বা. ৮০০০, এইচডি ৪৩৫০ ৫১২ মে.বা. ২৬০০ টাকা। পিসিআই এক্সপ্রেস ৪৫৫০ এইচডি ৫১২ মে.বা. ৪৮০০ টাকা, এক্সএফএস এক্সপ্রেস ১ গি.বা জিএফ ৯৪০০ জিটি ৪৩০০ টাকা। ফক্সকন জিফোর্স পিসিআই ১০,৫০০ টাকা। ডিভিডি রাইটার/রি-রাইটার: সামসাং ৫২x২৪x৫২এক্স ২২০০ টাকা এবং আসুস ৫২x৩২x৫২এক্স ২২০০ টাকা, সনি ডিভিডি-আরডব্লিউ ২১০০ টাকা।ডিভিডি-রম ড্রাইভ: আসুস ১৮এক্স ১,৪০০ টাকা, ১,৩৫০ টাকা এবং বেনকিউ ১৬এক্স ১৩০০ টাকা। কমবো ড্রাইভ: সনি ১৫৫০, বেনকিউ ১৭৫০ টাকা। কেসিং: ১৫০০ থেকে ২২০০ টাকা। মাউস: ১০০ থেকে ৯০০ টাকা। কিবোর্ড: সাধারণ ২৫০ থেকে ৩৫০ টাকা। মাল্টিমিডিয়া ৬০০ টাকা। স্পিকার: ক্রিয়েটিভ ইনস্পায়ার (৫: ১) ৫৩০০ টাকা, (৭: ১) ৯৮০০ টাকা, (৪: ১) ৪০০০ টাকা, (২: ১) ২৭০০ টাকা। মাইক্রোল্যাব (২: ১) ১৭০০ থেকে ১৮০০ টাকা, (৫: ১) ৪৫০০ টাকা, ক্রিয়েটিভ এসবিএস (এ৩০০) ২৫০০ টাকা, ডিলাক্স ২:১ ১৭০০। জিপিআরএস মডেম: আসুস ইউএসবিটি ৭১০০ টাকা, মবিডাটা ৩৫০০ টাকা (ইউএসবি)। হ্যান (ইউএসবি) ৩২০০ টাকা। টিভিকার্ড: এভারমিডিয়া এক্সটারনাল (ইউএসবি) ৪০০০ টাকা ও ইন্টারনাল ২৮০০ টাকা, গেডমি (ইউএসবি) টিভিকার্ড ২৫০০, রিয়ালভিউ এক্সটারনাল (এলসিডি) ২০০০ টাকা ও গেড মি (এলসিডি) ২০০০ টাকা। প্রিন্টার: ক্যানন পিক্সমা আইপি ১৯৮০ ২৯০০ টাকা, এইচপি ১৩৬০ ডেস্কজেট ২৭০০ টাকা, লেক্সমার্ক জেট ১৩২০ ৩০০০ টাকা, এপসন সি ৫৯ ৩৩০০ টাকা, এইচপিসি ১০০৫, ৮৫০০ টাকা; লেক্সমার্ক ই ১২০এন ৭০০০ টাকা, ব্রাদার এইচএল ২১৪০-৭৫০০ টাকা, এমএফসি ৭৩৪০ থেকে ২৩৫০০ স্যামসাং এমএল ১৬০৪০ (লেজার) ৬৫০০, এমএল-৪৫৫ আইএনডিআর ৭৫০০০ টাকা। —সংগ্রহ: মহিম আজিম
এখানে শুধু যন্ত্রাংশের দাম দেওয়া হয়েছে। পুরো কম্পিউটার কেনার ক্ষেত্রে যন্ত্রাংশ সংযোজন খরচ ও সার্ভিস চার্জ যুক্ত হবে।
</doc>
<doc>
ভেনেজুয়েলার প্রেসিডেন্ট হুগো শ্যাভেজের মন্তব্য
ইন্টারনেট নিয়ন্ত্রিত হতে হবে

| তারিখ: ১৫-০৩-২০১০

ভেনিজুয়েলের প্রেসিডেন্ট হুগো শ্যাভেজ বলেছেন, বিভিন্ন সময়ে ওয়েবসাইটে গুরুত্বপূর্ণ বিভিন্ন বিষয় নিয়ে মিথ্যা তথ্য প্রকাশিত হয়, এ জন্য প্রয়োজন ইন্টারনেট নিয়ন্ত্রণ। একটি টেলিভিশন বক্তৃতায় তিনি জানান, ইন্টারনেট ব্যবহার সবার প্রয়োজন, তবে তা একটি নিয়মতান্ত্রিক পদ্ধতিতে হওয়া উচিত। সম্প্রতি ভেনেজুয়েলার জনপ্রিয় গুরুত্বপূর্ণ সংবাদসাইট নটিসিরো ডিজিটাল ওয়েবসাইটে একটি গুরুত্বপূর্ণ বিষয়ে মিথ্যা তথ্য প্রকাশিত হয়েছে বলে জানানো হয়। এ বিষয়ে ভয়ংকর অপরাধ হিসেবে উল্লেখ করে এ ব্যাপারে ব্যবস্থা নেওয়ার ঘোষণা দিয়েছেন তিনি। তবে এ ব্যাপারে ওয়েবসাইটটির পক্ষ থেকে তেমন কিছু জানা যায়নি। শ্যাভেজের বিরোধী চ্যানেল, রেডিওগুলোও এ ব্যাপারে ওয়েবসাইটটির পক্ষ নিয়েছে। এসব চ্যানেল ও রেডিওর নতুনভাবে লাইন্সেস নবায়নের ক্ষেত্রেও সরকারি বাধা রয়েছে বলে জানা গেছে। এর প্রতিবাদ হিসেবে এসব টিভি চ্যানেল ও রেডিও শ্যাভেজের বিভিন্ন খবর প্রকাশ থেকেও বিরত থাকছে। এ ব্যাপারে শ্যাভেজ বলেন, টিভি চ্যানেলগুলোকে নিয়ম মেনে কাজ করার পাশাপাশি অবশ্যই আইন মেনে কাজ চালাতে হবে। সর্বশেষ শ্যাভেজের বিরোধিতা করায় গ্লোবভিশন নামের একটি টিভি চ্যানেল সরকারের বিভিন্ন ধরনের তদন্তের আওতায় পড়েছে। ইন্টারনেটে সংবাদভিত্তিক ওয়েবসাইট এবং চ্যানেলের ক্ষেত্রে নিয়ম না মেনে মিথ্যা খবর প্রকাশকে বড় একটি সমস্যা বলে উল্লেখ করেন শ্যাভেজ। তবে নিয়ন্ত্রিত করার এ ব্যাপারটিকে ভালোভাবে দেখছেন না অনেকেই। সংবাদভিত্তিক একটি ওয়েবসাইটের এক কর্মকর্তা জানান, এ ধরনের আইন কিংবা নিয়ন্ত্রণ মুক্ত সাংবাদিকতার জন্য একটি বাধা। তবে সবকিছু ছাড়িয়ে শ্যাভেজ জানান, নিয়ম মেনে সংবাদমাধ্যমকে কাজ করতে হবে, যাতে করে মিথ্যা সংবাদের মাধ্যমে সাধারণ মানুষ বিভ্রান্ত না হয়। এ জন্য ইন্টারনেটের নিয়ন্ত্রণ জরুরি বলেও মন্তব্য করেন তিনি।
—এপি অবলম্বনে নুরুন্নবী চৌধুরী
</doc>
<doc>
পশ্চিমবঙ্গে অপরাধ দমনে কম্পিউটার কেন্দ্র

| তারিখ: ১৫-০৩-২০১০

পশ্চিমবঙ্গের প্রত্যন্ত অঞ্চলে নিয়মিত নানা অপরাধ সংঘটিত হলেও তা অনেক সময় থাকে পুলিশের নাগালের বাইরে। এসব দিক বিবেচনা করে এবার পশ্চিমবঙ্গ রাজ্য সরকার অপরাধ দমনের লক্ষ্যে রাজ্যে ৪৩টি কম্পিউটার কেন্দ্র চালু করবে। এসব কেন্দ্র থেকে রাজ্যের বিভিন্ন অঞ্চলে সংঘটিত অপরাধের খবর পাওয়া যাবে। ‘ক্রাইম নেটওয়ার্কিং অ্যান্ড ক্রিমিনাল ট্র্যাকিং সিস্টেম’ প্রকল্পের আওতায় গঠিত এ কেন্দ্রে রাজ্যের নানা ধরনের অপরাধের কথা জানানো যাবে। সম্প্রতি এক বৈঠকে রাজ্যের মুখ্য সচিব অশোক মোহন চক্রবর্তী কম্পিউটার কেন্দ্র চালু করার কথা জানান। তিনি বলেন, মে মাসের মধ্যে এই ৪৩টি কেন্দ্রের অন্তত অর্ধেক কেন্দ্র চালু হয়ে যাবে। ফলে রাজ্যের প্রত্যন্ত গ্রামগুলোকেও এই নেটওয়ার্কের আওতায় আনা যাবে। আর এই ৪৩টি কেন্দ্রের নজরদারি করার জন্য থাকবে একটি কেন্দ্রীয় সার্ভার। এই লক্ষ্যে রাজ্যের আট হাজার পুলিশ কর্মীকে দেওয়া হবে বিশেষ প্রশিক্ষণ। —অমর সাহা, কলকাতা
</doc>
<doc>
নকিয়ার স্মার্টফোন ব্যবহারকারীদের স্কাইপে সেবা

| তারিখ: ১৫-০৩-২০১০
নকিয়ার স্মার্টফোন ব্যবহারকারীর জন্য এল স্কাইপের সেবা। স্কাইপে ও নকিয়া যৌথভাবে স্মার্টফোন ব্যবহারকারীদের জন্য ‘স্কাইপে’ সফটওয়্যারটি চালু করেছে। এর মাধ্যমে বিনা মূল্যে ভিডিও ও ভয়েস কল তৈরি এবং পরস্পরের সঙ্গে খুদে বার্তা (এসএমএস) প্রেরণ ও বিভিন্ন ধরনের ফাইল আদান-প্রদান করা যাবে। এর জন্যযাবতীয় বিভিন্ন তথ্যসেবা ওভি স্টোর থেকে বিনা মূল্যে নামানো যাবে (ডাউনলোড)। খবর বিজ্ঞপ্তির।
প্রাথমিকভাবে নকিয়ার স্পর্শকাতর পর্দার (টাচ স্ক্রিন) সুবিধাসংবলিত নকিয়া এন৯৭, এন৯৭ মিনি, এক্স৬৫৮০০ এক্সপ্রেসমিউজিক ও ৫৫৩০ মডেলের মোবাইল ফোনে সিমবিয়ান প্রোগ্রামে স্কাইপে সেবা পাওয়া যাবে। এ ছাড়া নকিয়ার নন-টাচ স্ক্রিন মডেলের নকিয়া ই৭২, ই৭১, ই৯০, ই৬৩, ই৬৬, ই৫১, এন ৯৬, এন৯৫, এন৮৫, এন৮২, এন৮১, এন৭৯, এন৭৮, ৬২২০ ক্ল্যাসিক, ৬২১০ নেভিগেটর ও ৫৩২০ মডেলের মোবাইল ফোনেও এ সুবিধা পাওয়া যাবে। সিমবিয়ানের জন্য স্কাইপে সেবা সম্পর্কে জানা যাবে www.skype.com/go/symbian ঠিকানার ওয়েবসাইটে।
</doc>
<doc>
উপজেলায় কমিউনিটি ই-সেন্টার

| তারিখ: ১৫-০৩-২০১০

বাংলাদেশ কম্পিউটার কাউন্সিল (বিসিসি) কর্তৃক বাস্তবায়নাধীন ‘উপজেলা পর্যায়ে কমিউনিটি ই-সেন্টার স্থাপন’ কর্মসূচির আওতায় ৬৪ জেলার ১২৮টি উপজেলায় কমিউনিটি ই-সেন্টার স্থাপন করা হবে। খবর বিজ্ঞপ্তির।
এ জন্য বিসিসির সঙ্গে প্রযুক্তি প্রতিষ্ঠান থাকরাল ইনফরমেশন সিস্টেমস প্রাইভেট লিমিটেড, স্মার্ট টেকনোলজিস (বিডি) লিমিটেড এবং ইউনিক বিজনেস সিস্টেমস ও ওরিয়েন্টাল সার্ভিসেস বাংলাদেশ লিমিটেডের চুক্তি স্বাক্ষরিত হয়েছে। চুক্তি অনুযায়ী এ কার্যক্রমে সব ধরনের কম্পিউটার পণ্য সরবরাহ করবে প্রতিষ্ঠানগুলো।
সরকারের ডিজিটালবাংলাদেশ বাস্তবায়নে এ ধরনের কার্যক্রমে উপজেলা পর্যায়ে এসব কমিউনিটি ই-সেন্টার থেকে বিভিন্ন ধরনের সুবিধা প্রদান করা হবে। চুক্তিপত্র স্বাক্ষর অনুষ্ঠানে উপস্থিত ছিলেন বিসিসির কার্যনির্বাহী পরিচালক মো. মাহ্ফুজুর রহমান, আইসিটি ও যোগাযোগ মন্ত্রণালয়ের তথ্যপ্রযুক্তি পরামর্শক মুনির হাসান, প্রতিষ্ঠানগুলোর কর্মকর্তাসহ অনেকে।
</doc>
<doc>
নতুন ইউএসবি এজ্ মডেম

| তারিখ: ১৫-০৩-২০১০

কম্পিউটার সোর্স লিমিটেড বাজারে নিয়ে এসেছে বহনযোগ্য (পোর্টেবল) হেম ব্র্যান্ডের এইচএম-৬১০সি মডেলের ইউএসবি এজ্ মডেম। এতে যেকোনো জিপিআরএস অথবা জিএসএম ইন্টারনেট সমর্থিত সিম ব্যবহার করে যাবে। কোনো প্রকার সফটওয়্যার ইনস্টল ছাড়াই মডেমটি খুব সহজে ব্যবহার করা যাবে। মডেমটি অপারেটিং সিস্টেম উইন্ডোজ এক্সপি, উইন্ডোজ৭, উইন্ডোজ ভিস্তাসহ সব ধরনের অপারেটিং সিস্টেম সমর্থন করে। দাম তিন হাজার ২০০ টাকা। —বিজ্ঞপ্তি
</doc>
<doc>
ওয়েব গাইড
কম্পিউটার ব্যবহার করে মহাকাশ জানা

| তারিখ: ১৫-০৩-২০১০

কম্পিউটার, ইন্টারনেট ব্যবহারের মাধ্যমে মহাকাশ সম্পর্কে অনেক কিছু জানা সম্ভব। আন্তর্জাতিক অ্যাস্ট্রোনমি বছর উপলক্ষে গিগাগ্যালাক্সি (www.gigagalaxyzoom.org) ঠিকানার একটি ওয়েবসাইটে মহাবিশ্বের তিনটি ছবি যুক্ত করা হয়েছে। আমাদের সৌরজগত্ যে মিল্কিওয়ে গ্যালাক্সির অন্তর্ভুক্ত তার ছবি, পৃথিবীর বিভিন্ন অবস্থান থেকে স্পষ্ট দেখা যায় এমন ১৫টি অংশের আলাদা বর্ণনা এবং উচ্চ রেজুলেশনের ছবি দেওয়া হয়েছে। সমতলভাবে না দেখে ৩৬০ ডিগ্রি ঘুরিয়ে www.sergebrunier.com/gallerie/pleinciel/360.swf ঠিকানার ওয়েবসাইট থেকে দেখা যাবে এসব ছবি। Stellarium (www.stellarium.org) একটি মুক্ত সফটওয়্যার, যেটি দিয়ে মহাকাশের বিভিন্ন গ্রহ-নক্ষত্র দেখা যাবে। সফটওয়্যারটি চালু করার পর প্রথমে ব্যবহারকারীর অবস্থান নির্দিষ্ট করে দিতে হয়। ওই অবস্থান থেকে আকাশের কোনো দিকে তাকালে আকাশে সেই সময়ে যে নক্ষত্রগুলো থাকবে, সেটি দেখা যাবে। এবং এখানে প্রায় প্রতিটি নক্ষত্রের নাম উল্লেখ করা হয়েছে এবং অধিকাংশেরই কিছুটা বর্ণনা দেওয়া হয়েছে। আবার চন্দ্র বা সূর্যগ্রহণের সময় চাঁদ, সূর্য এবং পৃথিবীর অবস্থান কেমন থাকে, সেটিও জানা যাবে এই সফটওয়্যারের মাধ্যমে। শুধু আকাশ দেখাই নয়, এর সঙ্গে সঙ্গে জ্যোতির্বিজ্ঞানবিষয়ক আরও বিভিন্ন ধরনের তথ্য পাওয়া যাবে এই সফটওয়্যার থেকে।
Celestia (www.shatters.net/celestia/ index.html) মহাকাশ দেখার আরও একটি সফটওয়্যার। অন্য সব সফটওয়্যারই পৃথিবী থেকে মহাকাশ কেমন দেখা যাবে সেটি দেখায়, তবে এখানে মহাকাশ থেকে এর অন্য অংশ কেমন দেখাবে, সেটি জানা যাবে। সফটওয়্যারের মেনুতে বিভিন্ন গ্রহ ভ্রমণ করে দেখার অপশন যুক্ত হয়েছে। http://www.celestiamotherlode.net/ catalog/educational.php/ ঠিকানার ওয়েবসাইট থেকে এই সফটওয়্যারটির সঙ্গে ব্যবহার উপযোগী বেশ কিছু প্রোগ্রাম পাওয়া যাবে।
সফটওয়্যার ছাড়াও ইন্টারনেট থেকে অ্যাস্ট্রোনমি সম্পর্কে বেশ কিছু ওয়েবসাইট রয়েছে। নাসা প্রতিদিন মহাকাশবিষয়ক একটি করে ছবি এবং সেটির একটি সংক্ষিপ্ত বর্ণনা প্রকাশ করে থাকে। এসব ছবি দেখা বা নামিয়ে নেওয়া যাবে www.apod.nasa.gov/apod/archivepix.html ঠিকানার ওয়েবসাইট থেকে। মহাকাশ বিষয়ক নানা তথ্যনিয়ে গুগলের ওয়েবসাইট হচ্ছে www.google.com/sky। সৌরজগত্, গ্যালাক্সি এবং বিভিন্ন সময় ধারণ করা মহাজাগতিক ঘটনার ছবি দেখা যাবে এখানে।
আর মহাবিশ্বের সব ধরনের খবর নিয়ে তৈরি আছে ইন্টারনেটের মুক্ত বিশ্বকোষ উইকিপিডিয়া। অ্যাস্ট্রোনমি নিয়ে উইকিপিডিয়ায় একটি পোর্টাল তৈরি করা আছে। ওয়েব পোর্টালটির ঠিকানা http://en.wikipedia.org/ wiki/Portal:Astronomy। —নাসির খান
</doc>
<doc>
ডটকমের রজতজয়ন্তী

| তারিখ: ১৬-০৩-২০১০

ওয়েবসাইটের নামের শেষে সবচেয়ে পরিচিত ডোমেইন এখন ‘ডটকম’। এই ডোমেইন চালুর ২৫ বছর পূর্তি হয়েছে গতকাল সোমবার। ১৯৮৫ সালের ১৫ মার্চ ওয়েবসাইটের নামের শেষে প্রথমবারের মতো ‘ডট’(.)-এর পর ‘কম (com)’ যোগ করে কম্পিউটার নির্মাতাপ্রতিষ্ঠান সিম্বলিক। শুরুর দিকে এই ডোমেইনটি একেবারেই অপরিচিত ও অজনপ্রিয় হলেও বর্তমানে আট কোটি ছয় লাখের বেশি কার্যকর ওয়েবসাইট আছে ডককম ডোমেইনে। এ তালিকায় প্রতিদিন যুক্ত হচ্ছে আরও লাখখানেক নতুন নাম। নব্বইয়ের দশকের মাঝামাঝি থেকে ডটকম ডোমেইন হিসেবে পরিচিত হওয়া শুরু করে।
ব্লগারদের (ব্লগ লেখক) মধ্যে আলোচনা ও মতামতের ভিত্তিতে বিবিসি দেখেছে, প্রায় সবাই মনে করে, বর্তমানে পৃথিবীর এই দ্রুত বদলে যাওয়া আর উন্নয়নের পেছনে ওয়েবসাইট তথা ইন্টারনেটের অবদান সবচেয়ে বেশি। ইন্টারনেটের এই সমৃদ্ধি এক দিনে আসেনি। গত ২৫ বছরে কোটি কোটি নতুন সাইট যেমন হয়েছে, তেমনি অস্তিত্ব হারিয়েছে প্রায় সাড়ে ১১ কোটি ওয়েবসাইট। গত ২৫ বছরে ডোমেইন নামকরণে সমন্বয়তা আর ইন্টারনেটে সার্চ ইঞ্জিনের মতো বিষয় ওয়েবসাইটের এই জনপ্রিয়তা ও স্থায়িত্বের পেছনে কাজ করেছে। আজ মানুষের প্রাত্যহিক জীবনের একটা বড় সঙ্গী হয়ে উঠেছে ওয়েবসাইটগুলো। সামাজিক যোগাযোগ, তথ্য আদান-প্রদান, নতুন বিষয় সম্পর্কে জানা থেকে শুরু করে ছুটি কাটানোর জায়গা ঠিক করা পর্যন্ত যেকোনো কাজে সবাই ঝুঁকছে ডটকম সাইটগুলোতে।
এ সম্পর্কে ডটকম ডোমেইনটির দেখভালের দায়িত্বে থাকা প্রতিষ্ঠান ভেরিসাইনের প্রধান নির্বাহী মার্ক ম্যাক লাউলিন বলেন, ‘২৫ বছর আগে কে ভেবেছিল, ইন্টারনেট আজকের অবস্থানে আসবে? আমার বিশ্বাস, ভবিষ্যতে ইন্টারনেটে চমকপ্রদ কোনো বদল আসবে। লেখার দিন হয়তো শেষ হয়ে আসছে। লেখার জায়গা দখল করে নেবে মানুষের কণ্ঠ। ছবি আর কথা দিয়ে ইন্টারনেটে নতুন চমক আসবেই। অপেক্ষা সেই বদলকে আলিঙ্গন করার।’—বিবিসি অবলম্বনে জাবেদ সুলতান
</doc>
<doc>
অমর একুশে গ্রন্থমেলা-২০১০
বিসিএসের র‌্যাফল ড্র

| তারিখ: ১৬-০৩-২০১০

‘অমর একুশে গ্রন্থমেলা-২০১০’-এ অংশ নিয়েছিল বাংলাদেশ কম্পিউটার সমিতি (বিসিএস)। মেলায় বিসিএস স্টলে ছিল র‌্যাফল ড্রর সুযোগ। সেই ড্রয়ের পুরস্কার বিতরণ করা হয় গত রোববার ঢাকায় বিসিএস কার‌্যালয়ে।বিসিএসের সভাপতি মোস্তাফা জব্বার পুরস্কার বিতরণের সময় বলেন, মানুষের সবচেয়ে প্রিয় বন্ধু হলো বই। তাই পুরস্কার হিসেবে বই দেওয়া হচ্ছে।
গত মাসে বাংলা একাডেমীতে আয়োজিত বইমেলায় বিসিএস প্রায় পাঁচ হাজার ব্যক্তির ই-মেইল ঠিকানা সংগ্রহ করে। এসব ঠিকানার মধ্যে লটারি করে পুরস্কার দেওয়া হয়। প্রথম পুরস্কার বিজয়ী এস এম মিজানুর রহমান পেয়েছেন ১০ হাজার টাকার বই। তারেক ফারুক দ্বিতীয় পুরস্কার হিসেবে পান পাঁচ হাজার টাকার বই। তৃতীয় পুরস্কার হিসেবে তিন হাজার টাকার বই পান জিতু। বাকি সাতজনের প্রত্যেকে পান এক হাজার টাকার করে বই।তাঁরা হলেন সরোয়ার হোসেন খান, খালিদ হোসেন, চৌধুরী পিরু সুলতান, মুনিরুল হাসান, শহীদ আলম, মো. হুমায়ুন কবির ও মো. সাইদুর রহমান।
বিজয়ীরা ছাড়াও এ অনুষ্ঠানে বিসিএস নেতৃবৃন্দ উপস্থিত ছিলেন। —বাদল খান
</doc>
<doc>
ইতালি থেকে বাংলা অনলাইন পত্রিকা

| তারিখ: ১৬-০৩-২০১০

ইউরোপসহ বিশ্বব্যাপী বাংলা ভাষাভাষী মানুষের কাছে বাংলাদেশের খবরাখবর তাত্ক্ষণিকভাবে পৌঁছে দেওয়ার লক্ষ্যে ইতালি থেকে যাত্রা শুরু করছে ‘ন্যাশনাল নিউজ’ নামের নতুন বাংলা অনলাইন পত্রিকা। বাংলাদেশের সমসাময়িক বিষয় ছাড়াও ইউরোপ, আমেরিকাসহ সারা বিশ্বের বাংলাদেশ কমিউনিটির খবর পাওয়া যাবে এ পত্রিকায়। রয়েছে ভিডিও বিভাগে বিভিন্ন অনুষ্ঠানাদি সরাসরি দেখার সুবিধা। পত্রিকাটির ঠিকানা: www.nationalnews.com.bd —বিজ্ঞপ্তি
</doc>
<doc>
ডিলাক্সের নতুন স্পিকার

| তারিখ: ১৬-০৩-২০১০

স্মার্ট টেকনোলজিস বাজারে এনেছে ডিলাক্স ব্র‌্যান্ডের নতুন একটি স্পিকার। ডিএলএস-২০১০ মডেলের স্পিকারটি ২:১ অনুপাতের। এর পিএমপিও ১৫০০ ওয়াট। কম্পিউটার ছাড়াও স্পিকারটি সিডি প্লেয়ার, এমপিথ্রি প্লেয়ারসহ বিভিন্ন যন্ত্রে ব্যবহার করা যায়। দাম দেড় হাজার টাকা।—বিজ্ঞপ্তি
</doc>
<doc>
আসুসের নতুন ল্যাপটপ

| তারিখ: ১৬-০৩-২০১০

গ্লোবাল ব্র‌্যান্ড প্রাইভেট লিমিটেড বাজারে এনেছে আসুস ব্র‌্যান্ডের কে৪০ সিরিজের নতুন ল্যাপটপ। আসুস সুপার হাইব্রিড ইঞ্জিন এবং আসুস আইসকুল ডিজাইনের এ ল্যাপটপে রয়েছে ইন্টেল ডুয়াল কোর প্রসেসর, ২ গিগাবাইট র‌্যাম, ২৫০ গিগাবাইট হার্ডডিস্ক, ডিভিডি রাইটার ইত্যাদি। দাম ৩৯ হাজার ৫০০ টাকা। —বিজ্ঞপ্তি
</doc>
<doc>
এবার মোবাইল ফোনে বাংলা উইকিপিডিয়া

| তারিখ: ১৬-০৩-২০১০

ইন্টারনেটে সবচেয়ে বড় তথ্যভান্ডার উইকিপিডিয়ায় রয়েছে বিভিন্ন বিষয়ে নানা তথ্য। বিভিন্ন ভাষায় উইকিপিডিয়ার মধ্যে বাংলা উইকিপিডিয়াও বর্তমানে বেশ জনপ্রিয়।
একদল স্বেচ্ছাসেবীর নিয়মিত উইকিপিডিয়া সমৃদ্ধ করার ফলে ধীরে ধীরে নানা তথ্য বাড়ছে উইকিপিডিয়ায়। কম্পিউটারের বাংলা উইকিপিডিয়ার পাশাপাশি সম্প্রতি মোবাইল ফোনের জন্য চালু হয়েছে মোবাইল উইকিপিডিয়া সংস্করণ। www.bn.m.wikipedia.org ঠিকানায় উইকিপিডিয়া এখন ব্যবহার করা যাবে মুঠোফোন থেকে। উইকিপিডিয়ার স্বেচ্ছাসেবক (উইকিপিডিয়ান) বেলায়েত হোসেন জানান, এখন পর্যন্ত ভারত উপমহাদেশের ভাষাগুলোর মধ্যে বাংলা দ্বিতীয় ভাষা, যে ভাষায় মোবাইল উইকিপিডিয়া চালু হয়েছে। অন্য ভাষায় মোবাইল উইকিপিডিয়াটি হচ্ছে মালয়ালম ভাষায়; www.ml.m.wikipedia.org ঠিকানায় পাওয়া যাবে।
মোবাইল মিডিয়াউইকির বাংলা লোকালাইজেশনের কাজটি সম্পূর্ণ হওয়ার পর মোবাইলের জন্য চালু হয়েছে।
বাংলা উইকিপিডিয়ার মোবাইল সংস্করণের প্রধান পাতার পোর্টাল হিসেবে প্রাথমিকভাবে দুটো পাতার নকশা করা হয়েছিল। পরবর্তী সময়ে নকশা চূড়ান্ত করা হয় এবং পাতাটি মূল মোবাইল সাইটের সঙ্গে যুক্ত করা হয়েছে। মোবাইল ফোনের উপযোগী করে বাংলা উইকিপিডিয়া চালু হওয়ায় যে কেউ মোবাইল ফোনে বাংলা উইকিপিডিয়া ব্যবহার করতে পারবেন। —প্রতিবেদক
</doc>
<doc>
হেল্পলাইন
ফাইল লুকিয়ে রাখুন

| তারিখ: ১৬-০৩-২০১০
কাজের প্রয়োজনে অনেক সময় প্রয়োজনীয় ফাইলে সাংকেতিক নম্বর (পাসওয়ার্ড) দিতে হয়।যাতে আপনার ফাইলটি অন্য কেউ দেখতে না পারে।কাজটি আলাদা নিরাপত্তা সফটওয়্যার ছাড়াও করা যায়। খুব সহজে মাইক্রোসফট এক্সেলের মাধ্যমে এ কাজটি করা যায়।
এ জন্য প্রথমে মাইক্রোসফট এক্সেল চালু করুন। এবার Insert থেকে object-এ যান এবং create from file ট্যাবে ক্লিক করুন। এবার Browse-এ গিয়ে আপনার প্রয়োজনীয় ফাইলটিকে excel ফাইলে insert করুন। এবার excel file-এ গিয়ে save as থেকে Tools-এ যান এবং General Options-এ গিয়ে গোপন নম্বর দিয়ে সংরক্ষণ (সেইভ) করুন। আর file না হয়ে যদি folder হয়, তাহলে folderটিকে zip করে file হিসেবে excel-এ insert করে নিন। এবার এক্সেল ফাইলের ভেতরে গোপন নম্বরে সুরক্ষিত আপনার প্রয়োজনীয় ফাইল নিরাপদে থাকবে।—নূরুন্নবী চৌধুরী
</doc>
<doc>
মোবাইলফোনের জন্য বিজ্ঞাপন বাড়ছে

| তারিখ: ১৭-০৩-২০১০

কম্পিউটারের পাশাপাশি মোবাইল ফোনে ইন্টারনেট ব্যবহারের হার বাড়ছে বেশ কয়েক বছর ধরেই। তৈরি হয়েছে মোবাইল ফোনের উপযোগী ইন্টারনেট বিজ্ঞাপনের আলাদা বাজার। সম্প্রতি গুগল ইনকরপোরেটেড জানিয়েছে, তাদের সার্চ ইঞ্জিনে কম্পিউটারের উপযোগী সংস্করণের চেয়ে মোবাইল ফোনের জন্য তৈরি বিশেষ সংস্করণে বিজ্ঞাপনের হার বাড়ছে। এমনকি মোবাইল ফোনের বিজ্ঞাপন কম্পিউটারের বিজ্ঞাপনের হারকে ছাড়িয়েও যেতে পারে।
গুগলের মতে, আইফোন, জিফোনের মতো অত্যাধুনিক সুবিধাসম্পন্ন হ্যান্ডসেটগুলোই মোবাইল ফোনে ইন্টারনেট ব্যবহারের প্রতি এভাবে টেনেছে ব্যবহারকারীদের। মোবাইল ফোনের উপযোগী বিজ্ঞাপন রাজস্বে ঠিক কবে ছাপিয়ে যাবে কম্পিউটারের বিজ্ঞাপনকে, তা নির্দিষ্ট করে না বললেও ঘটনাটি ঘটতে যে খুব দেরি হবে না—এ ধরনের আভাস দিয়েছেন গুগল প্রকৌশলের ভাইস প্রেসিডেন্ট ভিক গুন্ডোট্রা। তিনি জানান, সাম্প্রতিক সময়ে মোবাইল ফোন থেকে গুগলে তথ্য খোঁজার হার অকল্পনীয় গতিতে বাড়ছে। তিনি আরও জানান, গত দুই বছরে মোবাইলে গুগল ব্যবহারকারীর সংখ্যা পাঁচগুণ হয়েছে।
মোবাইল ফোনের জন্য গুগল বেশ কিছু অভিনব সেবা নিয়ে এসেছে। যেমন, জিপিএস প্রযুক্তির মাধ্যমে গুগল জানতে পারে ব্যবহারকারীর অবস্থানের মতো বিশেষায়িত তথ্য। এতে করে স্থানীয় বিপণনের কৌশলে বিজ্ঞাপনদাতারা মোবাইলে বিজ্ঞাপনে বেশি আগ্রহী হচ্ছেন। গত বছর দুই হাজার ৩৭০ কোটি ডলার রাজস্ব আয় করা সার্চ ইঞ্জিন গুগল এ বছর তাদের মোবাইল সংস্করণকে আলাদা করে গুরুত্ব দিচ্ছে, আছে উচ্চাভিলাষী ব্যবসায়িক পরিকল্পনাও। মটোরোলা ও এইচটিসি ফোনের জন্য গুগলের অপারেটিং সিস্টেম অ্যান্ডয়েট এর পর সম্প্রতি নিজেদের তৈরি হ্যান্ডসেট নেক্সাস বাজারে আনার পরিকল্পনা করেছে। গুগল এ সবকিছুই করছে ইন্টারনেটে মোবাইল ফোনের আধিপত্যের দাপটে। মোবাইল ফোনকে কেন্দ্র করে বিভিন্ন সেবা ও পণ্য নিয়ে গুগল বাড়িয়ে চলছে তাদের ব্যবসার পরিধি। এরই ধারাবাহিকতায় গত নভেম্বরে তারা মোবাইল ফোনভিত্তিক বিজ্ঞাপনী প্রতিষ্ঠান অ্যাডমোবকে ৭৫ কোটি ডলারে কিনে নেওয়ার ঘোষণা দেয়। —রয়টার্স অবলম্বনে জাবেদ সুলতান
</doc>
<doc>
দুর্যোগের পূর্বাভাসে কলকাতায় অত্যাধুনিক বেতার প্রযুক্তি

| তারিখ: ১৭-০৩-২০১০

সাইক্লোন বা আইলার মতো প্রাকৃতিক দুর্যোগের আগাম পূর্বাভাস দিতে কলকাতায় চালু করা হচ্ছে অত্যাধুনিক বেতার প্রযুক্তি। এ লক্ষ্যে বসানো হবে ‘ক্রিমোরিয়াল ওয়েদার প্রেডিকশন’ যন্ত্র। এতে করে দুর্যোগের তিন দিন আগেই পূর্বাভাস জানা যাবে। এই পদ্ধতিতে উপগ্রহ চিত্র বিশ্লেষণ করে আগেভাগে দুর্যোগের পূর্বাভাস দেওয়া সম্ভব হবে। এ ছাড়া পশ্চিমবঙ্গের প্রতিটি জেলায় বসছে আবহাওয়া নির্ণায়ক স্বয়ংক্রিয় যন্ত্র। সোমবার আঞ্চলিক মেটেরোলজিক্যাল সেন্টার আয়োজিত আবহাওয়াসংক্রান্ত এক সেমিনারে এ কথা বলেছেন, কলকাতার আবহাওয়া দপ্তরের অধিকর্তা গোকুলচন্দ্র দেবনাথ। তিনি আরও বলেছেন, কলকাতা শহরের আবহাওয়া পরিবর্তনের বিষয়টি দ্রুত জানার জন্য এখানে আরও বসছে ২০টি স্বয়ংক্রিয় বেতার যন্ত্র।
—অমর সাহা, কলকাতা
</doc>
<doc>
তথ্যপ্রযুক্তি কুইজ প্রতিযোগিতা

| তারিখ: ১৭-০৩-২০১০
আইটিডিএফ-বিডিজবস ডটকমের যৌথ আয়োজনে আজ থেকে ফেনী জেলার ২৫টি কলেজে অনুষ্ঠিত হবে তথ্যপ্রযুক্তি কুইজ প্রতিযোগিতা। তথ্যপ্রযুক্তির প্রতি তরুণদের আগ্রহ আর জেলাকে প্রযুক্তি সমৃদ্ধ জেলা হিসেবে তৈরি করার জন্য ১৫ দিনব্যাপী এ প্রতিযোগিতায় সহযোগিতা করছে ফেনী জেলা প্রশাসন। —বিজ্ঞপ্তি
</doc>
<doc>
ডোমেইন নিবন্ধনে বিশেষ সুবিধা

| তারিখ: ১৭-০৩-২০১০

স্প্লেনডরশট ডট কম (www.splendorhost.com) প্রতিটি ডোমেইন নিবন্ধনের বিপরীতে এক বছরের জন্য হোস্টিংয়ের জন্য ১০০ মেগাবাইট জায়গা বিনা মূল্যে দিচ্ছে। এ সুবিধা ৩১ মার্চ পর্যন্ত থাকবে। ফোন: ০১৭১২২০৭৮৭৯। —বিজ্ঞপ্তি
</doc>
<doc>
ভিউসনিকের নতুন এলসিডি

| তারিখ: ১৭-০৩-২০১০

ইউনাইটেড কম্পিউটার সিস্টেম বাজারে এনেছে ভিউসনিক ব্র্যান্ডের নতুন এলসিডি মনিটর। এতে রয়েছে ১৯ ইঞ্চি প্রশস্ত পর্দা, ৫ মিলি সেকেন্ড রেসপন্স টাইম, ১৬০০ বাই ১৬০০ ভিউয়িং এঙ্গেল, ১৫ পিন ডি-সাব ও ডিভিআই কানেকটর এবং ২ ওয়াটের দুটি এসআরএস প্রিমিয়াম সাউন্ড স্পিকার ইত্যাদি। উইন্ডোজ ৭ অপারেটিং সিস্টেমের উপযোগী ও পরিবেশবান্ধব এ মনিটরের দাম নয় হাজার ৬০০ টাকা। —বিজ্ঞপ্তি
</doc>
<doc>
ঢাকার বাজারে নকিয়ার এক্স৬

| তারিখ: ১৭-০৩-২০১০

ঢাকায় এল নকিয়ার নতুন এক্স৬ মডেলের মোবাইল ফোনসেট। গত সোমবার থেকে বাংলাদেশের বাজারে এ মোবাইল ফোনসেটের বিক্রি শুরু হয়েছে। সম্পূর্ণ বিনোদনমূলক প্যাকেজের আওতায় এ মোবাইল ফোনসেটে মানসম্পন্ন সংগীত উপভোগ করা যাবে। এতে রয়েছে নির্ধারিত গান শোনার ব্যবস্থা, ৩ দশমিক ৫ এমএম কানেক্টর সমর্থন এবং ব্যাটারির দীর্ঘস্থায়িত।
এটি দিয়ে টানা ৩৫ ঘণ্টা গান শোনা যায়। প্রায় সাড়ে ৫ হাজার গান রাখা যায় এর ১৬ গিগাবাইট মেমোরি কার্ডে। ছবি, ভিডিও এবং ইন্টারনেট ব্যবহারের সুবিধার্থে এতে রয়েছে ১৬:৯ প্রশস্ত পর্দার মনিটর। ব্যবহারকারীরা খুব সহজেই সামাজিক যোগাযোগ সাইটসহ অন্যান্য ওয়েবসাইটগুলোও ব্যবহার করতে পারবেন খুব সহজে। বিজ্ঞপ্তি।
গেমস-প্রেমীদের জন্য এতে রয়েছে স্পোর, এসফল্ট৪ এবং গেমলফটের ডিজে মিক্স ট্যুর গেমস। আর প্রয়োজনীয় নানা ধরনের প্রোগ্রাম ওভি স্টোর নামানো যাবে (ডাউনলোড)। নকিয়া এমার্জিংএশিয়ার বিপণন প্রধান নওফেল আনোয়ার বলেন, নকিয়া এক্স৬ মোবাইল ফোনটি স্পর্শকতার সুবিধা-সংবলিত সর্বশেষ সংযোজন।
মোবাইল ফোনটি বাজারে ছাড়ার আগে ১৯ ফেব্রুয়ারি থেকে ছিল অগ্রিম অর্ডার দেওয়ার সুবিধা। এতে নকিয়ার বসুন্ধরা সিটি, গুলশান ও উত্তরার তিনটি দোকান থেকে মোটা ১৫০ জন আগে অর্ডার দিয়ে ব্লুটুথ স্টেরিও হেডসেট পুরস্কার পেয়েছেন। সেটটি বিক্রির ব্যাপারে নকিয়ার তিনটি স্টোরে মিউজিক ও গেমসের বিষয়ে বুথ খোলা হয়েছে। এছাড়া ২০ মার্চ থেকে প্রতিটি নকিয়া এক্স৩, নকিয়া ৫২৩০, নকিয়া ৫২৩৩, নকিয়া ৫৫৩০ এবং নকিয়া ৫৮০০ মডেলের মোবাইল ফোন কিনলে ক্রেতারা পাবেন উপহার। এক্স৬ মোবাইল ফোনের দাম ৩০ হাজার ৮০০ টাকা।
</doc>
<doc>
হেল্পলাইন
এজ মডেমের সুবিধা-অসুবিধা

| তারিখ: ১৭-০৩-২০১

মোবাইল ফোন সংযোগভিত্তিক ইন্টারনেট সেবার প্রযুক্তি এজ (ইডিজিই) পূর্ণরূপ হলো এনহ্যান্সড ডেটা রেটস ফর গ্লোবাল ইভাল্যুশন।এই সেবার মাধ্যমে জিপিআরএসের চেয়ে দুই থেকে আট গুণ বেশি গতিতে ইন্টারনেট ব্যবহার করা যায়। ইন্টারনেট সেবায় এজ প্রযুক্তি বাংলাদেশে নতুন না হলেও এর ব্যবহারকারীর সংখ্যা খুব বেশি নয়। ২০০৬ সালে বাংলাদেশে এজ প্রযুক্তির ইন্টারনেট সেবা চালু করে মোবাইল ফোন সেবাদাতা প্রতিষ্ঠান গ্রামীণফোন। বর্তমানে গ্রামীণফোনের পাশাপাশি ওয়ারিদ টেলিকমও গ্রাহকদের এই সুবিধা দিচ্ছে।
এজ ইন্টারনেট ব্যবহারের সুবিধা-অসুবিধাগুলো নিচে তুলে ধরা হলো।
সুবিধা
 উচ্চগতির (ব্রডব্যান্ড) সংযোগ, ফিক্সড ফোন বা কেবেলর প্রয়োজন নেই।
 পরিচালনব্যবস্থা ব্রডব্যান্ড ও টেলিফোননির্ভর ইন্টারনেটের চেয়ে বেশি নির্ভরযোগ্য। প্রাকৃতিক দুর্যোগে সংযোগ বিচ্ছিন্ন হবে না।
 বহনযোগ্য (ল্যাপটপ কম্পিউটার): যেখানে-সেখানে নিয়ে যাওয়া সম্ভব।
 খরচ সময়নির্ভর নয়, এটা নির্ভর করে তথ্য আদান-প্রদানের পরিমাণের উপর।
 নেটওয়ার্ক বিস্তৃতি ব্রডব্যান্ড ও ডায়ালআপের চেয়ে বেশি।
অসুবিধা
 খরচ অনেক বেশি (প্রতি কেবি ২ পয়সা হিসেবে)।
 সংযোগের গতির হার খুব বেশি ওঠা-নামা করে। —শান্তনু ঘোষ
</doc>
<doc>
পাঁচ শহরে কাল ইনফরমেটিক্স অলিম্পিয়াড

| তারিখ: ১৮-০৩-২০১০
আগামীকাল শুক্রবার দেশের পাঁচটি শহরে একযোগে অনুষ্ঠিত হবে ইনফরমেটিক্স অলিম্পিয়াড। বাংলাদেশ ইনফরমেটিক্স অলিম্পিয়াড কমিটির (বিআইওসি) আয়োজনে দেশের পাঁচটি শহরে অনুষ্ঠিত এ অলিম্পিয়াডে আগ্রহী শিক্ষার্থীরা অংশগ্রহণ করতে পারবে। স্কুল-কলেজের শিক্ষার্থীদের কম্পিউটার প্রোগ্রামিং প্রতিযোগিতা ইনফরমেটিক্স অলিম্পিয়াড এবার অনুষ্ঠিত হচ্ছে ঢাকার বাংলাদেশ প্রকৌশল বিশ্ববিদ্যালয়, চট্টগ্রামের প্রিমিয়ার বিশ্ববিদ্যালয়, খুলনা বিজ্ঞান ও প্রযুক্তি বিশ্ববিদ্যালয়, সিলেটের মেট্রোপলিটন বিশ্ববিদ্যালয় এবং রাজশাহী বিশ্ববিদ্যালয়ে। তিন ঘণ্টাব্যাপী অলিম্পিয়াড শুরু হবে বেলা আড়াইটায়।
বিআইওসির সদস্য অধ্যাপক মোহাম্মদ কায়কোবাদ গতকাল বুধবার প্রথম আলোকে জানান, কম্পিউটার প্রোগ্রামিংয়ের প্রতি শিক্ষার্থীদের আগ্রহ বেড়েছে আগের চেয়ে অনেক বেশি। এবারের বিভাগীয় বিজয়ীদের ফলাফলের ওপর ভিত্তি করে জাতীয় অলিম্পিয়াডে কতজন যোগ দেবে তা ঠিক করা হবে। বিভাগীয় প্রতিযোগিতায় বিজয়ী শিক্ষার্থীরা আগামী ২৭ মার্চ রাজধানীর আহছান উল্লাহ বিজ্ঞান ও প্রযুক্তি বিশ্ববিদ্যালয়ে অনুষ্ঠিত জাতীয় ইনফরমেটিক্স অলিম্পিয়াডে অংশগ্রহণ করবেন।
জাতীয় উৎসবের মাধ্যমে নির্বাচিত দলটি আগামী ১৪ থেকে ২১ আগস্ট কানাডায় অনুষ্ঠেয় আন্তর্জাতিক ইনফরমেটিক্স অলিম্পিয়াডে বাংলাদেশের প্রতিনিধিত্ব করবে। গত বছর আন্তর্জাতিক এ আয়োজনে বাংলাদেশের পক্ষে মো. আবিরুল ইসলাম রোপ্য পদক জয় করেন। —নুরুন্নবী চৌধুরী
</doc>
<doc>
ওয়েবে নকিয়া সফটওয়্যারের তথ্য

| তারিখ: ১৮-০৩-২০১০

নকিয়া মোবাইল ফোনসেটের বিভিন্ন মজার ও দরকারি সফটওয়্যার সংগ্রহের সুবিধা নিয়ে চালু হয়েছে ইনফো ফর নকিয়া সফটওয়্যার (www.info4nokiasoftware.blogspot.com) নামের একটি ওয়েবসাইট। এতে বিভিন্ন সফটওয়্যারের বর্ণনা ও নামানোর (ডাউনলোড) ঠিকানা আছে। —বিজ্ঞপ্তি
</doc>
<doc>
ডট নেট প্রশিক্ষণ

| তারিখ: ১৮-০৩-২০১০

জেনারেশন ডট নেক্সট আইটি সলিউশন ক্যারিয়ার ডেভেলপমেন্টের প্রোগ্রামের আওতায় ডট নেট প্রশিক্ষণের আয়োজন করেছে। প্রশিক্ষণ কোর্সে ভিজ্যুয়াল বেসিক ডট নেট ও এসকিউএল সার্ভার ব্যবহার করে একটি বাস্তব প্রজেক্ট শেখানো হবে। ফোন: ০১৯১১৩৬৫৮৯৭। —বিজ্ঞপ্তি
</doc>
<doc>
বিকিকিনির সফটওয়্যার

| তারিখ: ১৮-০৩-২০১০

মিউচুয়াল সফট ডিপার্টমেন্ট স্টোর, চেইনমল, শোরুমসহ যেকোনো ব্যবসা প্রতিষ্ঠানের জন্য ডায়নামিক পস (পয়েন্ট অব সেল) সফটওয়্যার তৈরি করেছে। এটি দিয়ে ব্যবসাপ্রতিষ্ঠানের মজুদ, বিক্রি, ক্রয়, হিসাবরক্ষণ ইত্যাদি কাজ করা যাবে। ফোন: ০১৭১৬৯০৬৫৬৭। —বিজ্ঞপ্তি
</doc>
<doc>
অফিস ও বাসায় কম্পিউটার মেরামত

| তারিখ: ১৮-০৩-২০১০

কম্পিউটার ক্লিনিক বিডি ঢাকা এবং এর আশপাশের এলাকায় অফিস ও বাসায় গিয়ে ডেস্কটপ, ল্যাপটপ কম্পিউটার মেরামত ও সার্ভিসিং করছে। পাশাপাশি ওয়েবসাইট ডিজাইন, নেটওয়ার্কিংসহ নানা সুবিধাও দিচ্ছে প্রতিষ্ঠানটি। ফোন: ০১৮১২৩০০৪২৯। —বিজ্ঞপ্তি
</doc>
<doc>
কম্পিউটার কোর্সে ছাড়

| তারিখ: ১৮-০৩-২০১০

ভূঁইয়া কম্পিউটার্সের ধানমন্ডি শাখায় এসএসসি পরীক্ষার্থীদের জন্য বিভিন্ন বিষয়ে প্রশিক্ষণ দেওয়া হবে। কম্পিউটার, এমএস অফিস ইত্যাদি শেখানো হবে। নিবন্ধনের শেষ তারিখ ২৫ মার্চ। ফোন: ০১৭১৩৩৩০৪২৭। —বিজ্ঞপ্তি
</doc>
<doc> 
নতুন লেজার প্রিন্টার

| তারিখ: ১৮-০৩-২০১০

ব্রাদারের এইচএল-৩০৪০সিএন মডেলের দ্রুতগতির রঙিন লেজার প্রিন্টার বাজারে এনেছে গ্লোবাল ব্র্যান্ড প্রাইভেট লিমিটেড এটি পরিবেশবান্ধব। এতে রয়েছে প্রতি মিনিটে সর্বোচ্চ ১৬টি এ-ফোর আকারের রঙিন বা সাদা-কালো প্রিন্ট দেওয়ার সুবিধা।এর ট্রেতে ২৫০ পাতা রাখা যায়। ধারণক্ষম পেপার ইনপুট ট্রে, ইউএসবি ২.০ সুবিধা। নেটওয়ার্কেও এ প্রিন্টার ্যবহার করতে পারবেন। প্রিন্টারটির দাম ২৮ হাজার টাকা। —বিজ্ঞপ্তি
</doc>
<doc>
তথ্য উন্মুক্ত করার আহ্বান জানালেন ওয়েবের জনক

| তারিখ: ২০-০৩-২০১০
প্রতিটি দেশকেই তাদের জনগণের তথ্যপ্রাপ্তির অধিকার নিশ্চিত করার আহ্বান জানান ওয়েবের জনক স্যার টিম বার্নার্স লি। সম্প্রতি বিবিসিকে দেওয়া এক সাক্ষাত্কারে তিনি বলেন, ‘এখন যেকোনো দেশের তথা সরকারের মানদণ্ড নির্ধারণের সময় দেখতে হবে, তারা জনগণের কাছে তথ্য উন্মুক্ত করার ব্যাপারে আসলে কতটা আন্তরিক ও আগ্রহী। তথ্যের উন্মুক্ততা এবং নেটওয়ার্কের নিরপেক্ষতার বিষয়টি মুক্ত মতপ্রকাশের স্বাধীনতার মতোই গুরুত্বপূর্ণ। তথ্যের উন্মুক্ততাকে জনগণের মৌলিক অধিকারের মধ্যে বিবেচনা করতে হবে।’
স্যার টিম বার্নার্স লি যুক্তরাজ্য সরকারের তথ্য প্রকাশ করার একটি প্রকল্পের উপদেষ্টা। এই প্রকল্পের অধীনে ওয়েবের (www.data.gov.uk) মাধ্যমে যুক্তরাজ্য সরকারের অনেক গোপনীয় ও পুরোনো তথ্য সর্বসাধারণের জন্য উন্মুক্ত করা হয়েছে; যে কেউ ইচ্ছে করলে এ তথ্য দেখা এবং তা ব্যবহার করতে পারবে। জনগণের তথ্যপ্রাপ্তির অধিকার নিশ্চিত করার ক্ষেত্রে বেশ কয়েকটি দেশ এখন অনেক দূর এগিয়ে গেছে। জনপ্রশাসনের সঙ্গে সংশ্লিষ্ট অনেককে জবাবদিহি করার সংস্কৃতিও চালু হয়ে গেছে ইতিমধ্যে। ব্রাজিলের রাজনীতিবিদের সম্পদের তথ্য নিয়ে একটি ওয়েবসাইট রাজনীতির পটপরিবর্তনে বেশ গুরুত্বপূর্ণ ভূমিকা রেখেছে। এমনকি ২০০৮ সালের নির্বাচনে সরকার গঠনের ক্ষেত্রেও এই ওয়েবসাইটের ভূমিকা ছিল। ভারতও তথ্য অধিকার নিশ্চিত করার ব্যাপারে বেশ ভালো উদাহরণ রেখেছে। সে দেশে ২০০৫ সালের তথ্য অধিকার আইন কার্যকর হওয়ার পর থেকে এ পর্যন্ত অন্তত ২০ লাখ তথ্য অনুসন্ধানের সদুত্তর দেওয়া হয়েছে। ভারতের সেন্টার ফর পলিসি রিসার্চের ইয়ামেনি আইয়ার বলেন, ‘ভারতে তথ্য অধিকার আইনের প্রতি ভারতীয় জনগণের খুব ভালো অংশীদারি তৈরি হয়েছে, যে কারণে এটি যথেষ্ট কার্যকর হয়েছে।’ ভারত আর ব্রাজিলের এই দুই উদাহরণ এখন বিশ্বের অন্যান্য দেশেও দেখা যায়। এমনকি যেসব দেশে জনগণের তথ্যপ্রাপ্তির বিষয়ে সরকারের তেমন কোনো ব্যবস্থা নেই, সেসব দেশেও সরকারকে জনগণের পক্ষ থেকে চাপ দেওয়া হচ্ছে তাদের তথ্যপ্রাপ্তির অধিকার সুনিশ্চিত করার জন্য।
—বিবিসি অবলম্বনে জাবেদ সুলতান
</doc>
<doc>
অ্যাপলের নতুন ম্যাক বুক বাজারে

| তারিখ: ২০-০৩-২০১০

কম্পিউটার সোর্স লিমিটেড বাজারে এনেছে অ্যাপল কম্পিউটারের নতুন ল্যাপটপ কম্পিউটার ‘ম্যাক বুক’। এতে রয়েছে ২ গিগাবাইট র‌্যাম, ২৫০ গিগাবাইট হার্ডডিক্স ড্রাইভ, জিফোর্স ৯৪০০এম গ্রাফিক্স কার্ড, ম্যাক অপারেটিং সিস্টেম ১০.৬ সংস্করন ইত্যাদি। ম্যাকবুকটি দ্বৈত অপারেটিং সিস্টেম সমর্থন করে। একবার চার্জে টানা ৭ ঘন্টা চলবে নোটবুকটি। দাম ৯০ হাজার টাকা। —বিজ্ঞপ্তি
</doc>
<doc>
ক্ষুদ্র ঋণের সফটওয়্যারে ছাড়

| তারিখ: ২০-০৩-২০১০

জেনারেশন ডট নেক্সট আইটি সলিউশন এনজিও এবং সমবায় সমিতির জন্য তৈরি করা মাইক্রো ক্রেডিট পরিচালনার সফটওয়্যারে বিশেষ ছাড় দিচ্ছে। এতে জমা, ঋণ হিসাব ইত্যাদি সহজে করা যাবে। এ ছাড়া প্রতিদিনের হিসাব, ক্যাশ লেজার, বাকি হিসাবের তথ্য পাওয়া যাবে। ফোন: ০১৯১১৩৬৫৮৯৭। —বিজ্ঞপ্তি
</doc>
<doc>
সাবধান! ফেসবুকে হ্যাকার

| তারিখ: ২০-০৩-২০১০

জনপ্রিয় সামাজিক যোগাযোগ ফেসবুক ব্যবহারকারীদের ওপর সমপ্রতি নতুন এক উপায়ে আক্রমণ হচ্ছে। ফেসবুকের প্রায় ৪০ কোটি ব্যবহারকারীর গুরুত্বপূর্ণ গোপনীয় তথ্য আদায়ের নতুন এক কৌশল শুরু করেছে একদল হ্যাকার। সমপ্রতি অ্যান্টিভাইরাস ম্যাকাফির পক্ষ থেকে জানানো হয়, ফেসবুকের নিজস্ব ই-মেইল ব্যবস্থার একটি উপায় ধরে ব্যবহারকারীদের কাছে গোপন নম্বর (পাসওয়ার্ড) পুনরায় নতুনভাবে যোগ করার কথা বলা হচ্ছে। ‘ফেসবুকের গোপন নম্বর ঠিক করুন’ গ্রাহকসেবাকেন্দ্র থেকে এ বিষয় দিয়ে ই-মেইলে একটি সংযুক্ত (অ্যাটাচ) ফাইল থাকে, যা নামানোর কথা (ডাউনলোড) বলা হয়। ওই ফাইলটি নামানোর সঙ্গে সঙ্গে বেশকিছু স্বয়ংক্রিয় সফটওয়্যার ব্যবহারকারীর কম্পিউটারে যুক্ত হয়ে যায়, যা গোপন নম্বর খুঁজে বের করতে পারে। এ ধরনের ই-মেইল নিয়মিতভাবে ব্যবহারকারীদের ই-মেইল ঠিকানায় পাঠানো হচ্ছে। এ ব্যাপারে ফেসবুকের পক্ষ থেকে একটি বার্তা প্রকাশ করা হয়েছে এবং এ ব্যাপারে ব্যবহারকারীদের সতর্ক থাকতে বলা হয়েছে। ম্যাকাফির গবেষণা তথ্যমতে, হ্যাকারের দল এখন পর্যন্ত এ ধরনের বার্তা দিয়ে ইউরোপ, এশিয়া ও যুক্তরাষ্ট্রে প্রায় এক কোটি ই-মেইল পাঠিয়েছে। ম্যাকাফির পরিচালক ডেভ মারকুস বলেন, সহজে ব্যবহারকারীদের আকৃষ্ট করতে হ্যাকারটা এ পদ্ধতি অবলম্বন করেছে। তিনি জানান, ৪০ কোটি ব্যবহারকারীর মধ্যে শতকরা ১০ ভাগ অর্থাত্ যদি চার কোটি ব্যবহারকারীও এ সংযুক্তি ফাইলে ক্লিক করে তা হলেও হ্যাকারের লক্ষ্য পূরণ হয়ে যাবে এবং বিপুল পরিমাণ গোপন নম্বর, তথ্যও হ্যাকারদের হাতে চলে যাবে। ক্রমেই ফেসবুকের ব্যবহারকারী বাড়ছে আর হ্যাকাররাও নানা উপায়ে গুরুত্বপূর্ণ তথ্য চুরির প্রক্রিয়াও চালিয়ে যাচ্ছে। ফেসবুকের গোপন নম্বরের কথা বলে যে ফাইল পাঠানো হচ্ছে তা নামানোর মাধ্যমে কম্পিউটারে ছড়িয়ে পড়ছে এবং কম্পিউটারে থাকা গুরুত্বপূর্ণ তথ্য চুরি হচ্ছে সহজেই। তাই যেকোনো ই-মেইলের সংযুক্তি ফাইল না খোলার ব্যাপারে সতর্ক করে দিয়েছেন প্রযুক্তি বিশেষজ্ঞরা।
—রয়টার্স অবলম্বনে নুরুন্নবী চৌধুরী
</doc>
<doc>
ওয়েব গাইড
ওয়েবে ফাইল রূপান্তর

| তারিখ: ২০-০৩-২০১০

কম্পিউটার ব্যবহারকারীরা বর্তমান সময়ে প্রধানত যেসব সমস্যায় পড়ে, এর অন্যতম হচ্ছে ফাইলের ধরন (ফরম্যাট) রূপান্তর করা (কনভার্ট)। দেখা যায়, একটি ফাইল এক কম্পিউটারে চলে, কিন্তু অন্য কম্পিউটারে চলে না। সমস্যাটি মূলত ফাইলের ফরম্যাটের কারণে।
দেখা যায়, প্রতিটি সফটওয়্যারের নিজস্ব একটি ফরম্যাট থাকে। এ কারণে অনেক সময় ফরম্যাট পরিবর্তনের প্রয়োজন পড়ে। আবার সেই পরিবর্তনের জন্য প্রয়োজন হয় ফাইল কনভার্টারের (ফরম্যাট বদলানোর জন্য বিশেষ সফটওয়্যার)। প্রতিটি ফাইল ফরম্যাটের জন্য আবার আলাদা সফটওয়্যার সংগ্রহ করাও (ডাউনলোড) বড় একটি সমস্যা। সহজেই এ সমস্যার সমাধান করা যায় জামজার নামের ওয়েবসাইটের মাধ্যমে। এই ওয়েবসাইট থেকে যেকোনো ধরনের ফাইল ফরম্যাট পরিবর্তন করা যায়। এটিকে ওয়েবভিত্তিক ফাইল কনভার্টারও বলা যায়। এতে ডকুমেন্ট কনভার্টের জন্য রয়েছে ডক, ডকএক্স, এইচটিএমএল, ওডিটি, পিডিএফ, পিপিটি, পিপিটিএক্স, আরটিএফ, সিএসভি ইত্যাদি। ভিডিও ফাইল রূপান্তরের জন্য আছে থ্রিজিপি, এফএলভি, ওজিজি, আরএম, এভিআই, এমএমএফ, এক্সএলএস, আইপড, জিভিআই ইত্যাদি। ছবির জন্য রয়েছে বিএমপি, জিআইএফ, টিআইএফএফ, ডব্লিউএমএফ, পিএনজি ইত্যাদি। অডিও ফরম্যাটের জন্য রয়েছে ওজিজি, এএসি, এসিও, এমপিথ্রি ইত্যাদি। এর মাধ্যমে সর্বোচ্চ ১০০ মেগাবাইট আকারের ফাইল কনভার্ট করা যায়। এতে কোনো ফাইল কনভার্ট করা হলে তা ব্যবহারকারীর ই-মেইল ঠিকানায় পাঠানো হয়। এ ছাড়া এই সাইটের মাধ্যমে ইউটিউবের অনলাইন ভিডিও যেকোনো ফরম্যাটে সংগ্রহ করা যায়। ওয়েবসাইটটির ঠিকানা: www.zamzar.com
—শান্তনু ঘোষ
</doc>
<doc>
ইনফরমেটিক্স অলিম্পিয়াড অনুষ্ঠিত

| তারিখ: ২১-০৩-২০১০

বাংলাদেশ ইনফরমেটিক্স অলিম্পিয়াড কমিটির আয়োজনে গত শুক্রবার দেশের পাঁচটি শহরে স্কুল ও কলেজের শিক্ষার্থীদের কম্পিউটার প্রোগ্রামিং প্রতিযোগিতা ইনফরমেটিক্স অলিম্পিয়াড অনুষ্ঠিত হয়েছে। এতে প্রায় দুই শতাধিক শিক্ষার্থী অংশগ্রহণ করেছে।
এবারের অলিম্পিয়াড রাজধানী ছাড়াও চট্টগ্রাম, খুলনা, সিলেট এবং রাজশাহীতে একই সময়ে অনুষ্ঠিত হয়েছে। দুপুর আড়াইটায় শুরু হয়ে এ অলিম্পিয়াড শেষ হয় বিকেল সাড়ে পাঁচটায়। ঢাকার বাংলাদেশ প্রকৌশল বিশ্ববিদ্যালয়ে (বুয়েট) অনুষ্ঠিত অলিম্পিয়াডের উদ্বোধনী অনুষ্ঠানে উপস্থিত ছিলেন ঢাকা বিশ্ববিদ্যালয়ের কম্পিউটার বিজ্ঞান বিভাগের (সিএসই) অধ্যাপক লুত্ফুর রহমান, বুয়েটের সিএসই বিভাগের অধ্যাপক মোহাম্মদ কায়কোবাদ, শিক্ষক তানায়েম মো. মুসাসহ পূর্বে অনুষ্ঠিত ইনফরমেটিক্স অলিম্পিয়াডে অংশগ্রহণকারী আবিরুল ইসলাম, মাহমুবুল হাসান, শাহরিয়ার রউফসহ অনেকে। বিভাগীয় প্রতিযোগিতায় বিজয়ী ৫০ জন শিক্ষার্থী ২৭ মার্চ শনিবার রাজধানীর আহসান উল্লাহ বিজ্ঞান ও প্রযুক্তি বিশ্ববিদ্যালয়ে অনুষ্ঠিত দিনব্যাপী আয়োজিত জাতীয় ইনফরমেটিক্স অলিম্পিয়াডে অংশগ্রহণ করবে। জাতীয় উৎসবের মাধ্যমে নির্বাচিত দলটি আগামী ১৪ থেকে ২১ আগস্ট কানাডায় অনুষ্ঠেয় আন্তর্জাতিক ইনফরমেটিক্স অলিম্পিয়াডে বাংলাদেশের প্রতিনিধিত্ব করবে। উল্লেখ্য, এর আগে বাংলাদেশ বুলগেরিয়া, মেক্সিকো, ক্রোয়েশিয়া ও মিসরে অনুষ্ঠিত আন্তর্জাতিক ইনফরমেটিক্স অলিম্পিয়াডে অংশগ্রহণ করছে। —নুরুন্নবী হাছিব
</doc>
<doc>
চট্টগ্রামে আজ থেকে ল্যাপটপ উৎসব

| তারিখ: ২১-০৩-২০১০

বন্দর নগর চট্টগ্রামে আজ থেকে শুরু হচ্ছে ল্যাপটপ উৎসব। স্বাধীনতা দিবস উপলক্ষে ‘ল্যাপটপ কার্নিভ্যাল-২০১০’ নামে এ উৎসবের আয়োজন করেছে প্রযুক্তিপণ্য বিপণনপ্রতিষ্ঠান রিশিত কম্পিউটারস লিমিটেড। বেলা ১১টায় মেলার উদ্বোধনের পর সবার জন্য উন্মুক্ত করে দেওয়া হবে। মেলায় সনি ভায়ো, ডেল, এইচ-পি, লিনেভো, এসার, আসুস প্রভৃতি ব্র্যান্ডের ল্যাপটপ কম্পিউটারে বিশেষ ছাড় দেওয়া হবে। উৎসব চলবে ২৬ মার্চ পর্যন্ত। গতকাল শনিবার এ উপলক্ষে আয়োজিত সংবাদ সম্মেলনে রিশিত কম্পিউটার্স লিমিটেডের ব্যবস্থাপনা পরিচালক আজিম উদ্দিন আহমেদ বলেন, মহান স্বাধীনতা দিবস উপলক্ষে এ উৎসবের আয়োজন করা হয়েছে।মেলায় মহাবিদ্যালয় ও বিশ্ববিদ্যালয়ের শিক্ষার্থীরা পরিচয়পত্র দেখালে বিশেষ ছাড় পাবেন। দামপাড়ায় রিশিত কম্পিউটার্সে এ উৎসব চলবে প্রতিদিন বেলা ১১টা থেকে রাত আটটা পর্যন্ত। —নিজাম হায়দার সিদ্দিকী
</doc>
<doc>
সিলেটে তথ্যপ্রযুক্তি প্রশিক্ষণকেন্দ্র চালু

| তারিখ: ২১-০৩-২০১০

সারা বিশ্ব নিজের হাতের মুঠোয় নিতে হলে তথ্যপ্রযুক্তিতে দখল থাকা এখন সময়ের প্রয়োজন। তথ্যপ্রযুক্তি-বিষয়ক পেশার পাশাপাশি প্রায় সব পেশায় বর্তমানে তথ্যপ্রযুক্তির দক্ষতা আবশ্যক। আর এই দক্ষতা উন্নয়নের জন্য দরকার যথাযথ প্রশিক্ষণ। সিলেট শহরের মিলেনিয়াম মার্কেটে শাহজালাল বিজ্ঞান ও প্রযুক্তি বিশ্ববিদ্যালয়ের (শাবিপ্রবি) কম্পিউটার বিজ্ঞান ও প্রকৌশল বিভাগের (সিএসই) সাবেক ও বর্তমান শিক্ষার্থীদের সংগঠন ক্রিসক্রস কম্পিউটার্সের তত্ত্বাবধানে চালু হওয়া তথ্যপ্রযুক্তি প্রশিক্ষণকেন্দ্র আইটি কেয়ার ইনস্টিটিউশনের উদ্বোধনী অনুষ্ঠানে বক্তারা এ কথা বলেন। বৃহস্পতিবার প্রতিষ্ঠানটির আনুষ্ঠানিক উদ্বোধন করেন বাংলাদেশ ওপেন সোর্স নেটওয়ার্কের (বিডিওএসএন) সাধারণ সম্পাদক মুনির হাসান। অনুষ্ঠানে উপস্থিত ছিলেন শাবিপ্রবির সিএসই বিভাগের প্রভাষক আবু আউয়াল মো. শোয়েব, ওয়েব ক্র্যাফটের পরিচালক জাকারিয়া চৌধুরী ও কেন্দ্রের পরিচালক সৈয়দ আবদুল হাফিজসহ অনেকে। এ প্রতিষ্ঠানে ওয়েব ডিজাইন, ফ্রিল্যান্স আউটসোর্সিং, বেসিক কম্পিউটিং, গ্রাফিক্স ডিজাইনিং, প্রোগ্রামিং, উবুন্টু ও কিডস্ কম্পিউটিংসহ বিভিন্ন ধরনের বিষয় শেখানো হবে। —নিজস্ব প্রতিবেদক
</doc>
<doc>
শেরপুরে তথ্যপ্রযুক্তি মেলা জমে উঠেছে

| তারিখ: ২১-০৩-২০১০

শেরপুর পৌরসভার ১৪০ বছর পূর্তি উপলক্ষে শেরপুর তথ্যপ্রযুক্তি মেলা দ্বিতীয় দিনে জমে উঠেছে। গতকাল শনিবার বেলা তিনটায় জেলা শিল্পকলা একাডেমী মিলনায়তনে এ মেলা উন্মুক্ত করে দেওয়া হলে বিভিন্ন শিক্ষাপ্রতিষ্ঠানের বিপুলসংখ্যক শিক্ষার্থী মেলা প্রাঙ্গণে ভিড় জমায়। এ সময় শিক্ষার্থীরা মেলার বিভিন্ন স্টলে কম্পিউটার, ইন্টারনেট ইত্যাদি সম্পর্কে ধারণা নেয়। আজ এ মেলা শেষহবে।তিনটা থেকে রাত দশটা পর্যন্ত মেলা খোলা থাকবে।
বিকেল পাঁচটায় মেলায় বাংলাদেশের প্রেক্ষাপটে ই-কৃষি ও ই-হেলথ বিষয়ে সেমিনার অনুষ্ঠিত হয়। সেমিনারে ই-হেলথ বিষযে মূলপ্রবন্ধ পড়েন আমাদের গ্রামের উন্নয়নের জন্য তথ্যপ্রযুক্তি প্রকল্পের পরিচালক রেজা সেলিম। ই-কৃষি বিষয়ে মূলপ্রবন্ধ পড়েন উইন ইনকরপোরেটেডের প্রধান নির্বাহী কর্মকর্তা কাশফিয়া আহমেদ। তাঁরা স্বাস্থ ও কৃষিতে তথ্যপ্রযুক্তির সফল প্রয়োগ সম্পর্কে আলোচনা করেন।সেমিনারে আরও আলোচনা করেন শেরপুর পৌরসভার মেয়র গোলাম মোহাম্মদ কিবরিয়া, মুকুল একাডেমির চেয়ারম্যান শহিদুল ইসলাম, কৃষিবিদ পঙ্কজ কুমার পাল, এম এ বারেক, মামুন জোস ও দীপক চৌধুরী। শেরপুর প্রতিনিধি
</doc>
<doc>
আপডেট
আবার বাড়ছে র‌্যামের দাম

| তারিখ: ২১-০৩-২০১০
ৃসদ্য বাজারে আসা নতুন মডেলের প্রসেসরের দাম কমছে, র‌্যামের দাম আবার বাড়ছে, এছাড়া কম্পিউটার যন্ত্রাংশের দাম অপপরিবর্তিতই রয়েছে। গতকাল শনিবারপাওয়া যন্ত্রাংশের দাম নিচে দেওয়া হলো—
প্রসেসর: ইন্টেল কোর আই ৭ (২.৮ গি.হা.) ২৩৫০০ টাকা, ইন্টেল কোর আই ৫ (২.৬ গি.হা.) ১৬০০০ টাকা, ইন্টেল কিউ ৯৫০৫ (২.৮৩ গি.হা.) ১৭৫০০ টাকা, ইন্টেল সেলেরন ১.৮ গি.হা. ২৮০০ টাকা। ইন্টেল কোর আই৩ ২.৮ গি.হা. ১০,৫০০ টাকা। পেন্টিয়াম ডুয়েল কোর ২.৯৩ গি.হা. ৬৫০০, পেন্টিয়াম ডুয়েল কোর ২.৭ গি.হা. ই৫৪০০ ৫১০০ টাকা। কোর টু কোয়াড কিউ ৯৪০০ ২.৬৬ গি.হা. ১৫৫০০ টাকা। ৮৪০০ ২.৬৬ গি.হা. ১৩৪০০ টাকা।ইন্টেল কোর টু ডুয়ো ২.৮ গি.হা. ই ৮২০০ ১২২০০ টাকা। ইন্টেল কোর টু কেরাজ কিউ ৭৫০০ ২.৯৩ গি.হা. ৮৮০০ টাকা। মাদারবোর্ড: ইন্টেল ডিপি ৫৫ ডব্লিউবি এলজিএ ১১৫৬ (ডিডিআরএ) ১০০০০ টাকা। গিগাবাইট পি ৫৫-ইউডি ৮,৫০০ টাকা। জি৪১আরকিউ ৪৭৫০ টাকা। ইন্টেল ডিজি৪৫ এসজি ১১০০০ টাকা, ইন্টেল ডিজি ৪৫আইডি ৮২০০ টাকা। ডিজি৪১আরকিউ ৪৯০০ টাকা। ৪১টিওয়াই ৫৬০০ টাকা। ইন্টেল ৪৩জিটি ৬৭০০ টাকা। গিগাবাইট জি ৪১ ইন্টেল টিপসেট ৪৩০০ টাকা। আসুস জি ৪১ ৪২০০ টাকা। র‌্যাম: ২ গি.বা. ডিডিআর ২- ৩০০০ টাকা। ১ গি.বা. ডিডিআর টু ১৬০০ টাকা; ১ গি.বা. ডিডিআর টুইনমস ২ গি.বা. ডিডিআর ৩ ৩৮৫০ টাকা। হার্ডডিস্ক ড্রাইভ: ১৬০ গি.বা. (৭২০০ আরপিএম) ২৮০০ টাকা। ৩২০ গি.বা. ৩২০০ টাকা। ৫০০ গি.বা. ৪০০০ টাকা। ১ টেরাবাইট ৭০০০ টাকা। পেনড্রাইভ: ২ গি.বা. ৫০০ টাকা; ৪ গি.বা. ৯০০ টাকা; ৮ গি.বা. ১৩০০ টাকা। এলসিডি মনিটর: ফিলিপস ১৮.র্৫র্ (এলইডি ডিসপ্লে) ৯৫০০ টাকা; ডেল ১র্৭র্ ৮৫০০ টাকা। স্যামসাং ১৮.র্৫র্ ৯০০০ টাকা। এলজি ২১.র্৫র্ ১২৫০০ টাকা। এইচপি ১৮.র্৫র্ ৯২০০ টাকা। স্যামসাং ২১.র্৫র্ ১২৫০০ টাকা, বেনকিউ ২১.র্৫র্ ১২৩০০ টাকা। গ্রাফিকস কার্ড: গিগাবাইট জিভি ১ গি.বা. ৯৫০০ জিটি ৪৩০০ টাকা। গিগাবাইট পিসিআই এক্সপ্রেস ১ গি.বা. ৯৫০০ জিটি ৪৪০০ টাকা। স্যাফায়ার (এইচডি ৪৮৩০) ৫১২ মে.বা. ৮০০০, এইচডি ৪৩৫০ ৫১২ মে.বা. ২৬০০ টাকা। পিসিআই এক্সপ্রেস ৪৫৫০ এইচডি ৫১২ মে.বা. ৪৮০০ টাকা, এক্সএফএস এক্সপ্রেস ১ গি.বা জিএফ ৯৪০০ জিটি ৪৩০০ টাকা। ফক্সকন জিফোর্স পিসিআই ১০,৫০০ টাকা। ডিভিডি রাইটার/রি-রাইটার: সামসাং ৫২x২৪x৫২এক্স ২২০০ টাকা এবং আসুস ৫২x৩২x৫২এক্স ২২০০ টাকা, সনি ডিভিডি-আরডব্লিউ ২১০০ টাকা।ডিভিডি-রম ড্রাইভ: আসুস ১৮এক্স ১,৪০০ টাকা, ১,৩৫০ টাকা এবং বেনকিউ ১৬এক্স ১৩০০ টাকা। কমবো ড্রাইভ: সনি ১৫৫০, বেনকিউ ১৭৫০ টাকা। কেসিং: ১৫০০ থেকে ২২০০ টাকা। মাউস: ১০০ থেকে ৯০০ টাকা। কিবোর্ড: সাধারণ ২৫০ থেকে ৩৫০ টাকা। মাল্টিমিডিয়া ৬০০ টাকা। স্পিকার: ক্রিয়েটিভ ইনস্পায়ার (৫: ১) ৫৩০০ টাকা, (৭: ১) ৯৮০০ টাকা, (৪: ১) ৪০০০ টাকা, (২: ১) ২৭০০ টাকা। মাইক্রোল্যাব (২: ১) ১৭০০ থেকে ১৮০০ টাকা, (৫: ১) ৪৫০০ টাকা, ক্রিয়েটিভ এসবিএস (এ৩০০) ২৫০০ টাকা, ডিলাক্স ২:১ ১৭০০। জিপিআরএস মডেম: আসুস ইউএসবিটি ৭১০০ টাকা, মবিডাটা ৩৫০০ টাকা (ইউএসবি)। হ্যান (ইউএসবি) ৩২০০ টাকা। টিভিকার্ড: এভারমিডিয়া এক্সটারনাল (ইউএসবি) ৪০০০ টাকা ও ইন্টারনাল ২৮০০ টাকা, গেডমি (ইউএসবি) টিভিকার্ড ২৫০০, রিয়ালভিউ এক্সটারনাল (এলসিডি) ২০০০ টাকা ও গেড মি (এলসিডি) ২০০০ টাকা। প্রিন্টার: ক্যানন পিক্সমা আইপি ১৯৮০ ২৯০০ টাকা, এইচপি ১৩৬০ ডেস্কজেট ২৭০০ টাকা, লেক্সমার্ক জেট ১৩২০ ৩০০০ টাকা, এপসন সি ৫৯ ৩৩০০ টাকা, এইচপিসি ১০০৫, ৮৫০০ টাকা; লেক্সমার্ক ই ১২০এন ৭০০০ টাকা, ব্রাদার এইচএল ২১৪০-৭৫০০ টাকা, এমএফসি ৭৩৪০ থেকে ২৩৫০০ স্যামসাং এমএল ১৬০৪০ (লেজার) ৬৫০০, এমএল-৪৫৫ আইএনডিআর ৭৫০০০ টাকা। —সংগ্রহ: মহিম আজিম
এখানে শুধু যন্ত্রাংশের দাম দেওয়া হয়েছে। পুরো কম্পিউটার কেনার ক্ষেত্রে যন্ত্রাংশ সংযোজন খরচ ও সার্ভিস চার্জ যুক্ত হবে।
</doc>
<doc>
জেলা তথ্য বাতায়ন হ্যাকিং সম্পর্কে এটুআই কর্মসূচি
সাইবার আক্রমণের উৎস দেশের বাইরে

| তারিখ: ২২-০৩-২০১০

বাংলাদেশের ১৯ জেলার ওয়েব পোর্টাল ‘জেলা তথ্য বাতায়ন’-এ সাইবার আক্রমণ করা হয়েছিল দেশের বাইরে থেকে। প্রাথমিক তদন্তে এমনটাই দেখা গেছে বলে গতকাল রোববার এক সংবাদ বিজ্ঞপ্তিতে জানিয়েছে জেলা তথ্য বাতায়নের নির্মাতা ও কারিগরি বিষয়ে তত্ত্বাবধানকারী প্রধানমন্ত্রীর কার্যালয়ের অ্যাকসেস টু ইনফরমেশন (এটুআই) কর্মসূচি।
বিজ্ঞপ্তিতে বলা হয়, ‘শনিবার বেলা ১১টায় ১৯টি জেলার তথ্য বাতায়নে সাইবার আক্রমণ করা হয়েছে। এ আক্রমণে ওয়েবসাইটগুলোর সাময়িক ক্ষতিসাধন হয়। কিন্তু বিকেল পাঁচটার মধ্যে পুনরায় ওয়েবসাইটগুলো কার্যকর করা হয়। বর্তমানে সব জেলা তথ্য বাতায়ন সক্রিয় আছে। এ বিষয়ে এখন পর্যন্ত তদন্ত চলছে।’
এ ব্যাপারে যোগাযোগ করা হলে এটুআই কর্মসূচির কমিউনিকেশন অ্যান্ড মিডিয়া ম্যানেজার এস এম আকাশ প্রথম আলোকে জানান, প্রাথমিক তদন্তে দেখা গেছে, হ্যাকার (কম্পিউটার-ব্যবস্থায় অনুপ্রবেশকারী) ভারতীয় টেলিযোগাযোগ ও ইন্টারনেট সেবাদাতা সংস্থা বিদেশ সঞ্চার নিগম লিমিটেডের (ভিএসএনএল) আইপি (ইন্টারনেট প্রটোকল) ঠিকানা ব্যবহার করে জেলাগুলোর ওয়েব পোর্টালে আক্রমণ চালায়। এ থেকে বোঝা যাচ্ছে, হ্যাকারের অবস্থান ছিল দেশের বাইরে। তিনি আরও বলেন, হ্যাকিংয়ের এ ঘটনায় মামলা করার প্রস্তুতি নেওয়া হচ্ছে।
এদিকে একাধিক সাইবার নিরাপত্তা-বিশেষজ্ঞের সঙ্গে কথা বলে জানা গেছে, সাধারণত হ্যাকিং বা সাইবার আক্রমণ চালানোর সময় হ্যাকাররা ছদ্ম আইপি ব্যবহার করে। ফলে এ ক্ষেত্রে হ্যাকারের অবস্থান শুধু আইপি ঠিকানা দেখে নিশ্চিত হওয়া সম্ভব নয়। বিশেষজ্ঞরা জানান, জেলার ওয়েব পোর্টালগুলোয় হামলার ধরন দেখে মনে হচ্ছে, এসব শৌখিন হ্যাকারদের কাজ।
এটুআইয়ের সংবাদ বিজ্ঞপ্তিতে আরও বলা হয়েছে, বাংলাদেশ সরকারের তথ্য ও যোগাযোগ প্রযুক্তি (আইসিটি) আইনে সাইবার-অপরাধীকে এক কোটি টাকা আর্থিক জরিমানাসহ সর্বোচ্চ ১০ বছরের কারাদণ্ড দেওয়ার বিধান রয়েছে।
প্রসঙ্গত, প্রধানমন্ত্রী ৬ জানুয়ারি দেশের ৬৪ জেলার জন্য তৈরি ৬৪টি ওয়েব পোর্টালের উদ্বোধন করেন। এসব জেলা তথ্য বাতায়নের প্রতিটি সংশ্লিষ্ট জেলা প্রশাসকের কার্যালয় থেকে হালনাগাদ করা হয়। জেলা প্রশাসকের কার্যালয়গুলোর সঙ্গে এটুআই কর্মসূচি ওয়েবসাইটের নিরাপত্তার কাজ করে। —নিজস্ব প্রতিবেদক
</doc>
<doc>
আবার শুরু হচ্ছে সিএফআইসিসি প্রতিযোগিতা

| তারিখ: ২২-০৩-২০১০

বেসরকারি উন্নয়ন সংস্থা ডেভেলপমেন্ট রিসার্চ নেটওয়ার্কের (ডি.নেট) আয়োজনে এবং সিটি ফাউন্ডেশনের পৃষ্ঠপোষকতায় দ্বিতীয়বারের মতো শুরু হচ্ছে আর্থিক প্রতিষ্ঠানের জন্য তথ্যপ্রযুক্তি প্রকল্পের প্রতিযোগিতা ‘সিটি ফাইন্যানশিয়াল আইটি কেস কম্পিটিশন (সিএফআইসিসি)’। প্রতিযোগিতার মূল উদ্দেশ্য বিশ্ববিদ্যালয় পড়ুয়া শিক্ষার্থীদের ব্যবসায়িক ক্ষেত্রে তথ্যপ্রযুক্তির সফল প্রয়োগের জ্ঞান বাড়ানো।এ প্রতিযোগিতায় বিশ্ববিদ্যালয়ের পাশাপাশি বিভিন্ন শিক্ষাপ্রতিষ্ঠানের স্নাতক স্তরের শিক্ষার্থীরা অংশ নিতে পারবেন। গতকাল রোববার জাতীয় প্রেসক্লাব মিলনায়তনে আয়োজিত এক সংবাদ সম্মেলনে এসব তথ্য জানানো হয়। সংবাদ সম্মেলনে প্রতিযোগিতার বিভিন্ন দিকের কথা তুলে ধরেন ডি.নেটের কর্মসূচি পরিচালক মাহমুদ হাসান। সম্মেলনে আরও উপস্থিত ছিলেন সিটি ব্যাংকের গ্লোবাল করপোরেট অ্যান্ড কমার্শিয়াল ব্যাংকিং বিভাগের প্রধান আবরার এ আনোয়ার, মিলেনিয়াম ইনফরমেশন সলিউশন লিমিটেডের পরিচালক ফকরুজ জামান, প্রতিযোগিতার অন্যতম সহযোগী বাংলাদেশ ওপেন সোর্স নেটওয়ার্কের (বিডিওএসএন) নির্বাহী পরিষদের সদস্য সুব্রত দেবনাথ, প্রথম সিএফআইসিসির বিজয়ী দলের সদস্যরাসহ অনেকে।
সংবাদ সম্মেলনে জানানো হয়, প্রতিযোগিতায় তিনটি ধাপের মাধ্যমে বিজয়ী নির্বাচন করা হবে। প্রতিযোগিতায় অংশ নেওয়ার জন্য প্রতিটি দলে পাঁচজন করে সদস্য থাকতে হবে। দুজন তথ্যপ্রযুক্তি ও দুজন ব্যবসায় শিক্ষা বিভাগের শিক্ষার্থী এবং একজন শিক্ষকের সমন্বয়ে দল গঠন করতে হবে। ডি.নেটের নির্বাহী পরিচালক অনন্য রায়হান প্রথম আলোকে বলেন, ‘নিয়মিত শিক্ষার্থীদের মধ্যে প্রতিযোগিতার মাধ্যমে একটি সম্পর্ক তৈরি করার লক্ষ্যে এ আয়োজন চলবে। এবারের প্রতিযোগিতায় সেরা দলগুলোকে আয়োজকদের পক্ষ থেকে পুরস্কার ছাড়াও বিশেষ সহযোগিতা করা হবে। প্রতিযোগিতার বিজয়ী দল পুরস্কার হিসেবে পাবে পাঁচ হাজার ডলার, প্রথম রানারআপ দল পাবে দুই হাজার ডলার এবং দ্বিতীয় রানারআপ দল পাবে এক হাজার ডলার। প্রতিযোগিতায় অংশ নিতে নিবন্ধন করা যাবে www.ficc.dnet.org.bd ঠিকানার ওয়েবসাইটে। নিবন্ধনের শেষ তারিখ ১৫ এপ্রিল। —নুরুন্নবী চৌধুরী
</doc>
<doc>
চট্টগ্রামে বিনা মূল্যে সিআরটি মনিটর মেরামত ক্যাম্প

| তারিখ: ২২-০৩-২০১০

স্মার্ট টেকনোলজিস (বিডি) লিমিটেড ও কম্পিউটার ভিলেজের যৌথ আয়োজনে শুরু হচ্ছে বিনা মূল্যে সিআরটি মনিটর সার্ভিসিং ক্যাম্প। আগামীকাল২৩ মার্চ থেকে তিন দিনব্যাপী এ আয়োজনে চট্টগ্রামের আগ্রাবাদে কম্পিউটার ভিলেজ সার্ভিস সেন্টারে অনুষ্ঠিত হবে। স্যামসাং ব্র্যান্ডের সব সিআরটি (ক্যাথড রে টিউব) মনিটর এ ক্যাম্পে ঠিক করা যাবে। —বিজ্ঞপ্তি
</doc>
<doc>
ডেলের নতুন ল্যাপটপ

| তারিখ: ২২-০৩-২০১০
গ্লোবাল ব্র্র্যান্ড প্রাইভেট লিমিটেড বাজারে এনেছে ডেল ব্র্যান্ডের ভোস্ট্রো ১৩২০ মডেলের নতুন ল্যাপটপ। এতে রয়েছ ১৩ দশমিক ৩ ইঞ্চির প্রশস্ত পর্দা, ২ দশমিক ৫৩ গিগাহার্জ গতির প্রসেসর, ২ গিগাবাইট র‌্যাম, ৩২০ গিগাবাইট হার্ডডিস্ক ড্রাইভ, ডিভিডি রাইটার, মিডিয়া কন্ট্রোল বাটন, মাল্টিমিডিয়া স্পিকার, ডিজিটাল মাইক্রোফোন ইত্যাদি। দাম ৬২ হাজার ৫০০ টাকা। —বিজ্ঞপ্তি
</doc>
<doc>
প্রতিবেদন
ভারতে থ্রিজি মোবাইল সেবা জনপ্রিয় হচ্ছে

| তারিখ: ২২-০৩-২০১০

ভারতে তৃতীয় প্রজন্মের (থ্রিজি) মোবাইল ফোন পরিষেবা এখন দিনে দিনে জনপ্রিয় হচ্ছে। কর্মকর্তারা আশা করছেন আগামী তিন বছরের মধ্যে ছয় কোটি মানুষ এই পরিষেবার আওতায় আসবে। একই সঙ্গে গোটা ভারতে মোবাইল ফোনের গ্রাহক সংখ্যা বেড়ে দাঁড়াবে ৮৫ কোটিতে। বর্তমানে এই সংখ্যা রয়েছে ৫০ কোটিরও বেশি। সমীক্ষকেরা মনে করছেন, আগামী ২০১৩ সাল পর্যন্ত গ্রাহক সংখ্যা ১০ শতাংশ হারে বাড়বে।
এদিকে ভারতের মোবাইল সংস্থা রিলায়্যান্স কমিউনিকেশনের এবার গ্রাহক সংখ্যা ইতিমধ্যে ১০ কোটি ছুঁয়েছে। সম্প্রতি রিলায়্যান্সের পূর্বাঞ্চলীয় প্রধান খুরশিদ আহমেদ এ তথ্য জানান। তিনি বলেন, আগামী এক হাজার দিনে তাঁদের লক্ষ্যমাত্রা রয়েছে আরও ১০ কোটি গ্রাহকের এবং কোনো একটি দেশে ১০ কোটি গ্রাহক সংখ্যা ছোঁয়ার নিরিখে রিলায়্যান্স বিশ্বে চতুর্থ স্থান দখল করেছে।
এখন অবশ্য শীর্ষে রয়েছে চায়না মোবাইল, দ্বিতীয় স্থানে চায়না ইউনিকম এবং তৃতীয় স্থানে রয়েছে ভারতের ভারতী এয়ারটেল। এখন কলকাতাসহ পশ্চিমবঙ্গে রয়েছে তাঁদের ৮০ লাখ গ্রাহক বলেও জানান তিনি। —অমর সাহা, কলকাতা
</doc>
<doc>
যুক্তরাষ্ট্রে সরকারি তথ্যের ‘ইউটিউব’

| তারিখ: ২৩-০৩-২০১০

যুক্তরাষ্ট্র সরকার সে দেশের সরকারি তথ্য জনগণের কাছে পৌঁছে দিতে তথ্যের ‘ইউটিউব’ তৈরি করতে যাচ্ছে, যেখানে সম্ভব সব ধরনের সরকারি তথ্য উন্মুক্ত হবে সবার কাছে। দেশটির প্রধান তথ্য কর্মকর্তা বিবেক কুন্ড্র প্রযুক্তি-বিশেষজ্ঞদের কাছে সরকারি তথ্য উন্মুক্তকরণ ও জনগণের তথ্য অধিকার নিশ্চিত করতে ভিডিও ফাইল আদান-প্রদানের জনপ্রিয় ওয়েবসাইট ‘ইউটিউব’-এর মতো একটি ব্যবহারকারি-সহায়ক তথ্যভান্ডারের অবকাঠামো তৈরি করার আহ্বান জানান। তিনি বলেন, ‘আমি এমন এক বিশ্বের স্বপ্ন দেখি, যেখানে যে কেউ চাইলে সরকারি তথ্য নিয়ে বিচার-বিশ্লেষণ করে তার ফলাফল জানাতে পারবে অন্যদের।’
জনগণের কাছে সরকারি তথ্য পৌঁছে দিতে যুক্তরাষ্ট্র সরকারের যে বিশেষ ওয়েবসাইট (www.data.gov) আছে, বিবেক কুন্ড্র সেটির দায়িত্বে আছেন। এই সাইটের মাধ্যমে যুক্তরাষ্ট্র সরকার নাগরিকদের কাছে ক্রমান্বয়ে রাষ্ট্রীয় তথ্য প্রকাশ করছে। এতে থাকছে সব ধরনের সরকারি পরিসংখ্যানের বিস্তারিতও। যেকোনো প্রয়োজনে যে কেউ এ তথ্য ব্যবহার করতে পারবে। তথ্যের আরও সহজ প্রাপ্তি নিশ্চিত করতে এবং জনগণকে সত্যিকার অর্থে কার্যকর তথ্য-সহায়তা দিতে এই ওয়েবসাইটটিতে কারিগরি ও তথ্য সংযোজন চলছে। মার্কিন সরকারকে আরও স্বচ্ছ ও উন্মুক্ত করতে প্রেসিডেন্ট বারাক ওবামার কর্মপরিকল্পনার একটি অংশ এই ওয়েবসাইটটি।
সম্প্রতি এই সাইটটিতে মতামত নামের একটি নতুন জায়গা খোলা হয়েছে, যেখানে শুধু মার্কিনরাই নয়, যেকোনো দেশের নাগরিকই যুক্তরাষ্ট্রের পররাষ্ট্রনীতি নিয়ে তাদের মত জানাতে পারবে দেশটির নীতি নির্ধারণী মহলকে। সাইটটি গত বছরের মে মাসে উন্মুক্ত হয় সবার জন্য।
এই তথ্যভান্ডারে কৃষি ও শিক্ষা থেকে শুরু করে বাজেট ও অপরাধসংশ্লিষ্ট তথ্যসংক্রান্ত বিভিন্ন তথ্য জনগণের কাছে তুলে ধরছে যুক্তরাষ্ট্র সরকার। —বিবিসি অবলম্বনে জাবেদ সুলতান
</doc>
<doc>
সিলেট প্রকৌশল কলেজে মুক্ত সফটওয়্যারের সেমিনার

| তারিখ: ২৩-০৩-২০১০

সম্প্রতি সিলেট প্রকৌশল কলেজে ওপেন সোর্স নেটওয়ার্কের (এসইসিওএসএন) মুক্ত সফটওয়্যার-বিষয়ক সেমিনার অনুষ্ঠিত হয়েছে। এতে মুক্ত সফটওয়্যারের ব্যবহার বাড়ানো এবং বিভিন্ন ধরনের মুক্ত সফটওয়্যারের বিষয় নিয়ে আলোচনা করা হয়। সেমিনারে প্রধান অতিথি হিসেবে উপস্থিত ছিলেন বাংলাদেশ ওপেন সোর্স নেটওয়ার্কের (বিডিওএসএন) সাধারণ সম্পাদক মুনির হাসান।
সেমিনারে বলা হয়, মুক্ত সফটওয়্যারের ব্যাপক ব্যবহার ও জনপ্রিয়তার মাধ্যমে বিভিন্ন ধরনের কাজ সহজে করা সম্ভব। এ ছাড়া মুক্ত সফটওয়্যারের কার্যক্রম বাড়ানো, আউটসোর্সিং ও তথ্যপ্রযুক্তি খাতে দেশের উন্নতির জন্য কম্পিউটারবিজ্ঞান ও প্রকৌশল বিভাগের (সিএসই) শিক্ষার্থীদের লক্ষ্য কী হওয়া উচিত—এসব বিষয় নিয়ে বিভিন্ন আলোচনা করা হয়। সেমিনারে উপস্থিত ছিলেন শাহজালাল বিজ্ঞান ও প্রযুক্তি বিশ্ববিদ্যালয়ে সিএসই বিভাগের প্রভাষক আবু আওয়াল মো. শোয়েব, সিলেট প্রকৌশল কলেজের রেজিস্ট্রার মো. সেলিম, সিএসই বিভাগের প্রভাষক প্রণজিত কে দাশ, প্রভাষক ডালিয়া খালেক ও সিএসই বিভাগের শিক্ষার্থীরা। পরে অতিথিরা সিলেট প্রকৌশল কলেজের ক্যাম্পাসভিত্তিক রেডিও স্টুডিও পরিদর্শন করেন। মুক্ত সফটওয়্যার ব্যবহারের মাধ্যমে প্রস্তুত করা এ রেডিওটি তৈরি করেছে এসইসিওএসএনের সদস্য পার্থ সারথি কর, মো. সাদাত হোসেন খান ও মো. যোবায়ের। —নুরুন্নবী চৌধুরী
</doc>
<doc>
ফুজিৎসুর নতুন ল্যাপটপ

| তারিখ: ২৩-০৩-২০১০

ফুজিৎসুর এলএইচ৫৩০ মডেলের নতুন ল্যাপটপ কম্পিউটার বাজারে এনেছে কম্পিউটার সোর্স লিমিটেড। এতে রয়েছে ইন্টেল ২ দশমিক ১৩ গিগাহার্টজ কোরআই থ্রি প্রসেসর, ২ গিগাবাইট ডিডিআর-৩ র‌্যাম, ৩২০ গিগাবাইট হার্ডডিস্ক ড্রাইভ, ১৪ ইঞ্চির মনিটর, ওয়েব ক্যামেরা, ডিভিডি রাইটার ইত্যাদি। ২ কেজি ২০০ গ্রাম ওজনের ল্যাপটপের দাম ৪৯ হাজার ৯০০ টাকা। —বিজ্ঞপ্তি
</doc>
<doc>
ওয়েবে বাসা ভাড়ার তথ্য

| তারিখ: ২৩-০৩-২০১০

ঢাকা শহরের বিভিন্ন এলাকার বাসা বা অফিস ভাড়ার তথ্য নিয়ে চালু হয়েছে ঢাকাহাউজিং (www.dhakahousing.com) ঠিকানার একটি ওয়েবসাইট। এতে বাসা ভাড়া সংক্রান্ত নানা তথ্য পাওয়া যাবে।পাশাপাশি এ সংক্রান্ত তথ্য রাখাও যাবে।এ সাইটে প্রতিদিনের নতুন নতুন তথ্য যোগ করা হয়। —বিজ্ঞপ্তি
</doc>
<doc>
সফটওয়্যার
নেটটুলসে খুঁটিনাটি সবকিছু

| তারিখ: ২৩-০৩-২০১০

নেটটুলস নামের সফটওয়্যার দিয়ে নেটওয়ার্ক, ইন্টারনেট ও কম্পিউটার সিস্টেমের বেশ কিছু সুবিধা পাওয়া যায় একসঙ্গে। এই সফটওয়্যারের সেবাগুলোর মধ্যে আছে আইপি (ইন্টারনেট প্রটোকল) স্ক্যানার, আইপি ক্যালকুলেটর, সাবনেট ক্যালকুলেটর, পোর্ট স্ক্যানার, টিসিপি বা আইপি কনফিগার, ইন্টারনেট এক্সপ্লোরার পাসওয়ার্ড রিভাইবার, মাম ফাইল রিনেমার, বাইনারি-আসকি-হেক্স কনভার্টার, ফোর্স রিবুট, উইন্ডোজের স্টার্টআপ ম্যানেজার, ভার্চুয়াল ড্রাইভ তৈরি, সিস্টেম টাইমআপ, আনইনস্টলার, নেটমিটার, সফটওয়্যার স্ক্যানার, অ্যাপলিকেশন টার্মিনেটর, রিমোট পিসি শাটডাউন, মিউজিক প্লেয়ার, স্ক্রিনসেভার ইত্যাদি। ফলে কিছু কাজের জন্য ব্যবহারকারীকে আলাদা আলাদা সফটওয়্যার ইনস্টল করতে হয় না।
একটি সফটওয়্যার থেকেই এই সেবাগুলো পাওয়া যাবে। এতে নেটওয়ার্ক টুলস, ফাইল টুলস, সিস্টেম টুলস হিসেবে মোট ১৭৫টির মতো প্রোগ্রাম রয়েছে, যার তালিকা দেখতে পাওয়া যাবে হেল্পের রিড মি ফাইল থেকে।
এ ছাড়া এই সেবাগুলো খোঁজার সুবিধা আছে। তবে এগুলোর মধ্যে কিছু কিছু সেবা একটু ধীরগতির। ২৫.৩ মেগাবাইটের বিনামূল্যের এ সফটওয়্যারটি www.users.pandora.be/ ahmadi ওয়েবসাইট থেকে নামিয়ে নেওয়া যেতে পারে। উইন্ডোজের সব সংস্করণে সফটওয়্যারটি চলবে। আর ইনস্টল করার পর মূল ফোল্ডার কপি করে পোর্টেবল (৭৬ মেগাবাইট) হিসেবেও ব্যবহার করতে পারবেন। —শান্তনু ঘোষ
</doc>
<doc>
টিপস
স্ক্রিনসেভারে দেখুন আবহাওয়ার খবর

| তারিখ: ২৩-০৩-২০১০

আবহাওয়ার তথ্য, বাতাসের গতিবেগ ইত্যাদি স্ক্রিনসেভারে পাওয়া যাবে। ইয়োউইন্ডো সফটওয়্যারে আবহাওয়ার বিভিন্ন তথ্য এভাবে পাওয়া যায়। www.yowindow.com ঠিকনার ওয়েবসাইট থেকে বিনা মূল্যে নামানো (ডাউনলোড) যাবে। সফটওয়্যারটি ইনস্টল করে চালু করুন এবং নিজের দেশ ও শহর নির্বাচন করুন।এবার প্রোগ্রাম মেনু থেকে Set YoWindow as Screensaver-এ ক্লিক করে স্ক্রিনসেভার হিসেবে ইয়োউইন্ডোকে সেট করুন। এরপর থেকে স্ক্রিনসেভারে বর্তমান আবহাওয়ার তথ্য দেখা যাবে।
মেহেদী আকরাম
</doc>
<doc>
চীনা ভাষায় গুগলের সেবা বন্ধ

| তারিখ: ২৪-০৩-২০১০

ইন্টারনেটে চীনা ভাষায় গুরুত্বপূর্ণ ও স্পর্শকাতর বিষয়ে তথ্য খোঁজার (সার্চ) সুযোগ বন্ধ করে দিয়েছে গুগল কর্তৃপক্ষ। সম্প্রতি যুক্তরাষ্ট্রের জনপ্রিয় সার্চ ইঞ্জিন গুগল চীনে পরিচালিত গুগল ডট সিএনে চীনা ভাষায় এসব তথ্য খোঁজার সুযোগ বন্ধ করার ঘোষণা দিয়েছে। ফলে বিভিন্ন সময়ের স্বাধীনতা কিংবা দেশের গুরুত্বপূর্ণ স্পর্শকাতর বিষয়গুলো খুঁজলে দেখাচ্ছে, এ খবরটি খুঁজে পাওয়া যাচ্ছে না। এ ছাড়া অ্যামনেস্টি ইন্টারন্যাশনালসহ বিভিন্ন আন্তর্জাতিক মানবাধিকার সংস্থার বিষয়গুলো খুঁজলেও পাওয়া যাচ্ছে না কোনো তথ্য। চীনে গুগলের জনপ্রিয় ভিডিও দেখার ওয়েবসাইট ইউটিউবের সব সেবাও বন্ধ রয়েছে। তবে একই বিষয়গুলো নিয়ে হংকংয়ে গুগল ডট কম ডট এইচকে-তে তথ্যগুলো পাওয়া যাচ্ছে।
গুগলের প্রধান আইন কর্মকর্তা ডেভিড ড্রেমোন্ড সম্প্রতি প্রতিষ্ঠানের অফিশিয়াল ব্লগের এক লেখায় জানান, গুগলের তথ্য খোঁজার সুবিধা, সংবাদ এবং গুগল ছবিসহ সুবিধাগুলো গুগল ডট সিএনে বন্ধ করে দেওয়া হয়েছে। এত দিন হংকংয়ের গুগল ডট কম ডট এইচকের মাধ্যমে চীনের বিভিন্ন তথ্য খোঁজার সুবিধা থাকলেও তা এখন আর থাকছে না।
গুগল জানায়, চীনের প্রায় ৩৮ কোটি ৪০ লাখ ইন্টারনেট ব্যবহারকারীকে সেবা দেওয়ার ইচ্ছে থাকলেও তা হচ্ছে না। তবে চীনা কর্তৃপক্ষের মতে, গুগলের এ ধরনের উদ্যোগ ঠিক নয় এটা বরং বেইজিংয়ের বিরুদ্ধে একটা অভিযোগ মাত্র। এ ছাড়া বেশ কিছু দিন আগে চীনে গুগলের সাইবার আক্রমণের বিষয়টিকেও তেমন গুরুতর কিছু নয় বলেও মন্তব্য করেছে চীনা কর্তৃপক্ষ।
গুগলের এ সেবা বন্ধ হলেও বেইজিং ও ওয়াশিংটনের সম্পর্কে তেমন কোনো প্রভাব পড়বে না বলে মন্তব্য করেছেন চীনের পররাষ্ট্র মন্ত্রণালয়ের কর্মকর্তা কিন গ্যাঙ্গ। তিনি বলেন, গুগলের এ ধরনের সিদ্ধান্ত একান্তই নিজেদের বিষয় নিয়ে। তবে সবকিছু পরে গুগলের এ ধরনের সিদ্ধান্তের কারণ হিসেবে শুধু ব্যবসায়িক উদ্দেশ্যের কথাই বলা হয়েছে। কর্মকর্তারা এ ব্যাপারে অন্যকিছু বলতে নারাজ। চীনে সেবা বন্ধ করার ঘোষণা দেওয়ার দুই মাসের মধ্যে এমন সিদ্ধান্ত নিল গুগল।
—এএফপি অবলম্বনে নুরুন্নবী চৌধুরী
</doc>
<doc>
ক্যামেরাযুক্ত মুঠোফোন ব্যবহারে নিষেধাজ্ঞা

| তারিখ: ২৪-০৩-২০১০

ভারতের উত্তর প্রদেশে দারুল উলুম দেওবন্দ নামের একটি শিক্ষা প্রতিষ্ঠান ক্যামেরা বা ভিডিও চিপস লাগানো মুঠোফোন ব্যবহারে ওপর নিষেধাজ্ঞা জারি করেছে।
শিক্ষার্থীদের ছাত্রাবাসের দায়িত্বে থাকা শিক্ষক মুনিরুদ্দিন বলেছেন, এই ফোন ব্যবহার করলে ছাত্রদের পড়াশোনার ক্ষতি হয়। পড়াশোনায় অমনোযোগী হয় ছাত্ররা। তবে তিনি এ কথাও বলেছেন, সাধারণ মুঠোফোন ব্যবহারে অবশ্য আপত্তি নেই তাদের।
নির্দেশে আরও বলা হয়েছে, যারা এ নিয়ম মানবে না, তাদের বিরুদ্ধে ব্যবস্থা নেওয়া হবে। —অমর সাহা, কলকাতা
</doc>
<doc>
টিপস নিয়ে ওয়েবসাইট

| তারিখ: ২৪-০৩-২০১০

বিভিন্ন বিষয়ের ওপর তথ্য নিয়ে একটি ওয়েবসাইট প্রকাশ করা হয়েছে। টিপসওয়ার্ল্ভ্র নামের এ সাইটে স্বাস্থ্য, ব্যাংকিং, বিজ্ঞাপন, অনলাইনে আয়, গাড়ি, ডায়াবেটিস, ক্যানসার, নিরাপত্তা, হ্যাকিং ইত্যাদি বিষয়ের নিবন্ধ প্রকাশ করা হয়েছে। সাইটটির ঠিকানা: www.tipsworld.info। —বিজ্ঞপ্তি
</doc>
<doc>
ক্যাননের নতুন ডিএসএলআর ক্যামেরা

| তারিখ: ২৪-০৩-২০১০

বাংলাদেশে ক্যাননের নতুন একটি ডিজিটাল এসএলআর ক্যামেরা এনেছে পরিবেশক জেএএন অ্যাসোসিয়েটস। ইওএস ৫৫০ডি মডেলের এ ক্যামেরা ওজনে হালকা। ১৮ মেগাপিক্সেলের এই ক্যামেরায় রয়েছে এপিএস-সি সিএমওএস সেন্সর। এতে আরও আছে ৩ ইঞ্চির এলসিডি পর্দা। এটি দিয়ে এইচডি মানে ভিডিওচিত্রও ধারণ করা যাবে। ক্যামেরায় রয়েছে ৩.৫ এমএম স্টেরিও মাইক্রোফোন সকেট। এতে আছে ১৮-৫৫ মিলিমিটারের জুম লেন্স। —বিজ্ঞপ্তি
</doc>
<doc>
গ্রন্থাগার ব্যবস্থাপনা সফটওয়্যার

| তারিখ: ২৪-০৩-২০১০

জেনারেশন ডট নেক্সট আইটি সলিউশন একটি গ্রন্থাগার ব্যবস্থাপনা সফটওয়্যার তৈরি করেছে। যা স্কুল, কলেজ, বিশ্ববিদ্যালয়, রেডিও-টেলিভিশন চ্যানেলসহ বিভিন্ন প্রতিষ্ঠানের গ্রন্থাগার ব্যবস্থাপনা কাজের জন্য বিশেষ উপযোগী। ফোন: ০১৬৭২০৮৭৯৪৫। —বিজ্ঞপ্তি
</doc>
<doc>
নেটওয়ার্ক নিরাপত্তার কোর্স

| তারিখ: ২৪-০৩-২০১০

ডট কম সিস্টেমসে আগামী ২ এপ্রিল থেকে শুধু শুক্রবারের ব্যাচে নেটওয়ার্ক নিরাপত্তাবিষয়ক সার্টিফায়েড এথিক্যাল হ্যাকার কোর্সটি শুরু হচ্ছে। নিবন্ধনের শেষ তারিখ ১ এপ্রিল।
ফোন: ০১৭৩০-৩০০০৩৪। —বিজ্ঞপ্তি
</doc>
<doc>
পিবিআড্ডা চালু

| তারিখ: ২৪-০৩-২০১০

মোবাইল ফোনসেট ও কম্পিউটার থেকে ব্যবহার-উপযোগী ওয়েবসাইট পিবিআড্ডা চালু হয়েছে। এ সাইটে রয়েছে সরাসরি চ্যাট, নিজস্ব ফোরাম, ফোন বুক, বার্তা আদান-প্রদান ইত্যাদি সুবিধা। এর ঠিকানা: http://wap.pbadda.com। —বিজ্ঞপ্তি
</doc>
<doc>
আসুসের নতুন ল্যাপটপ

| তারিখ: ২৪-০৩-২০১০
গ্লোবাল ব্র্যান্ড প্রা. লি. বাজারে এনেছে আসুস ব্র্যান্ডের ইউএল৮০ভিটি মডেলের নতুন ল্যাপটপ কম্পিউটার। হালকা-পাতলা বৈশিষ্ট্যে সমৃদ্ধ এতে রয়েছে ১ দশমিক ৩ গিগাহার্টজ গতির ইন্টেল প্রসেসর, ২ গিগাবাইট র‌্যাম, ৩২০ গিগাবাইট হার্ডডিস্ক ড্রাইভ, ১৪ ইঞ্চি মনিটর, ডিভিডি রাইটার, ওয়েবক্যাম, ৩টি ইউএসবি ২.০ পোর্ট, এইচডিএমআই পোর্ট, ব্লুটুথ ২.১, মেমোরি কার্ড রিডার ইত্যাদি। এর ব্যাটারি চার্জ দিলে টানা ১২ ঘণ্টা চলে। দাম ৫৮ হাজার টাকা। —বিজ্ঞপ্তি
</doc>
<doc>
টিপস
কি-বোর্ড বা মাউস দিয়েই চলবে আপনার কম্পিউটার

| তারিখ: ২৪-০৩-২০১০

কম্পিউটার ব্যবহারের ক্ষেত্রে অনেক সময় যে সমস্যার সম্মুখীন হতে হয় তা হলো, কম্পিউটারের কি-বোর্ড বা মাউসের যেকোনো একটি কাজ করছে না। সে ক্ষেত্রেও চিন্তার কিছু নেই।
কি-বোর্ড বা মাউসের যেকোনো একটি দিয়েই কম্পিউটারে কাজ চালিয়ে নেওয়া সম্ভব।
যদি কি-বোর্ডটি সচল এবং মাউসটি অচল হয়, তবে কি-বোর্ড থেকে
Left Alt+Left Shift+Num Lock একত্রে চাপতে হবে।
একটি অপশন আসবে।
এতে OK করলেই কি-বোর্ডের সংখ্যার বোতামগুলো
(নিউম্যারিক কি-প্যাড) মাউস হিসেবে কাজ করবে।
১, ২, ৩, ৪, ৬, ৭, ৮, ৯ বোতামের মাধ্যমে মাউস পয়েন্টার নাড়িয়ে সব কাজ করা যাবে।
আর যদি উল্টোটা হয়, অর্থাৎ মাউস সচল আর কি-বোর্ড অচল, সে ক্ষেত্রে উইন্ডোজ অপারেটিং সিস্টেমের Start থেকে All programs\Accessories\ Accessibility\on Screen Keyboard নির্বাচন করতে হবে। ডেস্কটপে একটি কি-বোর্ড চলে আসবে। সেটির বোতামে মাউস দিয়ে ক্লিক করে কি-বোর্ডের কাজ করা যাবে।
শান্তনু ঘোষ
</doc>
<doc>
প্রতিবেদন
তোশিবার সঙ্গে পরমাণু চুল্লি তৈরি করবেন বিল গেটস

| তারিখ: ২৪-০৩-২০১০

শীর্ষ সফটওয়্যার নির্মাতা প্রতিষ্ঠান মাইক্রোসফটের প্রতিষ্ঠাতা বিল গেটস এবং জাপানের ইলেকট্রনিক পণ্য প্রস্তুতকারক প্রতিষ্ঠান তোশিবা যৌথভাবে পরবর্তী প্রজন্মের পরমাণু চুল্লি তৈরি করবে। এই পরমাণু চুল্লি কোনো রকম জ্বালানি ছাড়াই ১০০ বছর চলবে। অর্থনীতিবিষয়ক দৈনিক নিক্কেই জানায়, তাদের যৌথ কার্যক্রমটি ট্রাভেলিং ওয়েভ রিয়েক্টরের (টিডবিউআর) ওপর কাজ করবে, যা ইউরেনিয়ামকে জ্বালানি হিসেবে ব্যবহার করবে। বর্তমান লাইট ওয়াটার চুল্লিতে কয়েক বছর পর পরই জ্বালানি ভরতে হয়। বিল গেটস এ টিডবিউআরের উন্নয়নে বিনিয়োগ করতে ইচ্ছুক এবং এই বিনিয়োগের পরিমাণ হবে কয়েক শ কোটি ডলার।
নিক্কেই আরও জানায়, গেটসের মালিকানাধীন ওয়াশিংটনভিত্তিক প্রতিষ্ঠান টেরাপাওয়ার এ টিডবিউআর প্রযুক্তি উদ্ভাবন করছে। টেরাপাওয়ার তোশিবার সঙ্গে যৌথভাবে এ প্রকল্প বাস্তবায়নের সিদ্ধান্ত নিয়েছে। তোশিবা এমন একটি অত্যাধুনিক চুল্লির নকশা তৈরি করেছে, যা একটানা ৩০ বছর ধরে চলতে পারে। এ ব্যাপারে তোশিবার পক্ষ থেকে তাত্ক্ষণিকভাবে কোনো মন্তব্য পাওয়া যায়নি। প্রতিষ্ঠানটির এক মুখপাত্র জানান, তিনি প্রতিবেদনটির সত্যতা নিশ্চিত করার চেষ্টা করছেন। —এএফপি অবলম্বনে রোকেয়া রহমান
</doc>
<doc>
ইতিহাসবিদদের জন্য সার্চ ইঞ্জিন

| তারিখ: ২৫-০৩-২০১০

শুধু ঐতিহাসিক তথ্য খোঁজার জন্য আলাদা একটি সার্চ ইঞ্জিন তৈরি করা হচ্ছে যুক্তরাজ্যে। যাঁরা ইতিহাস নিয়ে কাজ করেন, এই সার্চ ইঞ্জিনে মূলত তাঁদের জন্য দরকারি তথ্যভান্ডারের ওয়েব লিংকগুলো খুঁজে পাওয়া যাবে। তথ্য সংযোজনের কাজ শেষ হওয়ার পর এতে একসঙ্গে ডিজিটাল বই, পত্রিকা, ঐতিহাসিক ঘটনা, জীবনী, কিছু ভৌগোলিক তথ্য ও মানচিত্রসহ গবেষণা-সহায়ক নানা তথ্য পাওয়া যাবে। থাকছে ১৫ শতকের পরের বিভিন্ন সময়ের ছবি ও মানচিত্র।
এই প্রকল্প তদারক করছে যুক্তরাজ্যের শেফিল্ড বিশ্ববিদ্যালয়। প্রকল্পের দায়িত্বে থাকা বিশ্ববিদ্যালয়টির অধ্যাপক রবার্ট শোম্যাকার বলেন, ‘ইতিহাসের বিভিন্ন বিষয় নিয়ে এখানে অনেক ইলেকট্রনিক তথ্য-উপাত্ত থাকবে, যা নতুন করে তৈরি করতে কাজ করছে বিশ্ববিদ্যালয় থেকে শুরু করে বিভিন্ন বেসরকারি উদ্যোক্তা। এ ধরনের তথ্য সংযোজনের জন্য আলাদা কয়েকটি ওয়েবসাইট উন্নয়নের কাজও চলছে। সব মিলিয়ে এটি হবে ইতিহাসের গুরুত্বপূর্ণ দলিলের ভান্ডার।’ তিনি আরও বলেন, ‘ইতিহাসের অনেক গুরুত্বপূর্ণ তথ্য ইন্টারনেটে আছে। সেগুলো ছড়িয়ে-ছিটিয়ে আছে বলে দরকারমতো সেখান থেকে খুঁজে পাওয়া কষ্টকর হয়। এই সার্চ ইঞ্জিনে মূলত এ ধরনের তথ্য এক জায়গায় আনার চেষ্টা করা হচ্ছে।’ এই সার্চ ইঞ্জিনের কারিগরি দিক অনেকটাই গুগলের মতো। কিন্তু বিশেষায়িত সার্চ ইঞ্জিন বলে এখানে তথ্য খোঁজা যাবে আরও সহজ উপায়ে। এ ছাড়া পৃথিবীর বিভিন্ন প্রান্তে ইতিহাসের নানা বিষয় নিয়ে যাঁরা গবেষণা করছেন, তাঁদের মধ্যে আন্তসংযোগের ব্যবস্থাও থাকবে এখানে। এরই মধ্যে এই প্রকল্পে ১২টি গবেষণাপ্রতিষ্ঠান তাদের তথ্য সরবরাহ করার ব্যাপারে সম্মত হয়েছে, শিগগির আরও কয়েকটি প্রতিষ্ঠান এতে যোগ দেবে। আগামী বছরের মার্চ মাসের মধ্যে সার্চ ইঞ্জিনটির প্রথম ধাপের কাজ শেষ হবে। —বিবিসি অবলম্বনে জাবেদ সুলতান
</doc>
<doc>
আজ থেকে উত্তরায় কম্পিউটার মেলা

| তারিখ: ২৫-০৩-২০১০

রাজধানীর উত্তরায় আজ থেকে শুরু হচ্ছে ১২ দিনের কম্পিউটার মেলা। উত্তরা কম্পিউটার সমিতির (ইউসিএস) উদ্যোগে সাইদ গ্রান্ড সেন্টার কম্পিউটার সিটিতে অনুষ্ঠিত এ মেলা আজ দুপুরে উদ্বোধনের পর সবার জন্য উন্মুক্ত করে দেওয়া হবে। ‘ইউসিএস তথ্যপ্রযুক্তি মেলা-২০১০’ শিরোনামের এ মেলা চলবে আগামী ৫ এপ্রিল পর্যন্ত। মেলায় বিভিন্ন প্রযুক্তিবিষয়ক প্রতিষ্ঠান তাদের সর্বশেষ প্রযুক্তিপণ্য প্রদর্শন করবে। মেলার আহ্বায়ক মেহেদী হাসান জানান, মেলার স্থায়ী ৪০টি স্টলে নানা ধরনের প্রযুক্তিপণ্য প্রদর্শন করা হবে এবং বিভিন্ন পণ্যের ক্ষেত্রে থাকছে বিশেষ ছাড়। তিনি জানান, মেলায় সর্বোচ্চ মূল্যের পণ্য-ক্রেতাদের জন্য থাকছে কুইজ ও আকর্ষণীয় পুরস্কার। মেলা প্রতিদিন সকাল ১০টা থেকে রাত আটটা পর্যন্ত চলবে। মেলায় কোনো প্রবেশ ফি লাগবে না। —নিজস্ব প্রতিবেদক
</doc>
<doc>
ওয়েবে বাণিজ্য সংবাদ

| তারিখ: ২৫-০৩-২০১০
ব্যবসা-বাণিজ্যসংক্রান্ত নানা তথ্য নিয়ে চালু হয়েছে হকার (www.hawker.com.bd) ঠিকানার একটি ওয়েবসাইট। এতে সংবাদপত্রে প্রকাশিত সর্বশেষ বাণিজ্যিক, ব্যাংকিং, অর্থনীতি, পোশাকশিল্প, শেয়ারবাজার, টেলিযোগাযোগ, বিদ্যুৎ, বিমা ও নির্মাণশিল্পের পেশাভিত্তিক সংবাদ পাওয়া যাবে। —বিজ্ঞপ্তি
</doc>
<doc>
ল্যাপটপের সঙ্গে উপহার

| তারিখ: ২৫-০৩-২০১০
মহান স্বাধীনতা দিবস উপলক্ষে রিশিত কম্পিউটার্স লিমিটেড দুই দিনব্যাপী ‘স্বাধীনতা আমার’ নামে বিশেষ আয়োজন করেছে। আজ এ অফারের শেষ দিন। এতে প্রতিটি ল্যাপটপের সঙ্গে লাইসেন্স অ্যান্টিভাইরাস, ডেস্কটপ কম্পিউটারের সঙ্গে থাকছে টি-শার্ট, সনি ডিজিটাল ক্যামেরার সঙ্গে মেমোরি কার্ড ও ক্যামেরা ব্যাগ উপহার দেওয়া হবে। —বিজ্ঞপ্তি
</doc>
<doc>
ওয়েবে গাড়ি কেনাবেচা

| তারিখ: ২৫-০৩-২০১০

অনলাইনে গাড়ি কেনাবেচার সুবিধা নিয়ে চালু হয়েছে www.bdcarexpo.com ঠিকানার একটি ওয়েবসাইট। গাড়ির বিজ্ঞাপন দিন বিনামূল্যে। আরও আছে গাড়ি ডিলার, লোন, গাড়ির পার্টস বিক্রেতার তথ্য। —বিজ্ঞপ্তি
</doc>
<doc>
তারহীন কার্ডবাস অ্যাডাপ্টার

| তারিখ: ২৫-০৩-২০১০

সেফ আইটি সার্ভিসেস লিমিটেড বাজারে এনেছে পিসিআই ব্র্যান্ডের জিডব্লিউ-এনএস৩০০এন মডেলের ৩০০এমবিপিএস ওয়্যারলেস কার্ডবাস এডাপ্টার। এতে রয়েছে ডব্লিউইপি ৬৪/১২৮, ডব্লিউপিএ২, ডব্লিউএমএম, ডব্লিউপিএ, ডব্লিউপিএস, আরওএইচএস, ওয়াইফাই, ৩২ বিট কার্ডবাস ইন্টারফেস ইত্যাদি। দাম পাঁচ হাজার ২০০ টাকা।—বিজ্ঞপ্তি
</doc>
<doc>
ওয়্যারলেস নেটওয়ার্কিং প্রশিক্ষণ

| তারিখ: ২৫-০৩-২০১০

ডেফোডিল ইন্টারন্যাশনাল প্রফেশনাল ট্রেনিং ইনস্টিটিউটে (দীপ্তি) ওয়্যারলেস নেটওয়ার্কিংয়ে ভর্তি চলছে। এতে ওয়্যারলেস নেটওয়ার্ক স্থাপনের কারিগরি বিষয়, পরিচালনা ও ব্যবহারিক-সুবিধাসহ বাংলাদেশে ওয়াই-ম্যাক্সের বিস্তারিত বিষয় শেখানো হবে। ফোন: ০১৭১৩৪৯৩২৮৯। —বিজ্ঞপ্তি
</doc>
<doc>
কম্পিউটার ও ইন্টারনেটে তথ্য নিরাপদে রাখুন
টিপস

| তারিখ: ২৫-০৩-২০১০

 নিয়মিত আপডেট করেন এমন সব ফাইল C:\ ড্রাইভে রাখবেন না।
 সব সময় গুরুত্বপূর্ণ ফাইলগুলোর ব্যাকআপ রাখুন। এতে একটি ফাইল হারিয়ে গেলেও অন্যটি পেতে সুবিধা হবে।
 আপনার তথ্যের পরিমাণ বেশি হলে সিডি/ডিভিডিতে রাখতে পারেন। এ ছাড়া বহনযোগ্য হার্ডডিস্ক ড্রাইভে গুরুত্বপূর্ণ তথ্য রাখুন।
 ইন্টারনেটে ব্যাকআপ হিসেবে ই-মেইল বক্স ব্যবহার করতে পারেন। আপনার প্রয়োজনীয় ফাইল এবং তথ্য ই-মেইলে সংরক্ষণ করে রাখলে নিরাপদ থাকবে।
 নিজের কম্পিউটার ছাড়া ‘গোপন নম্বর (পাসওয়ার্ড) মনে রাখুন’ এ জাতীয় অপশন ওকে করবেন না। ভুলে করে ফেললে মুছে ফেলুন সঙ্গে সঙ্গেই।
 একই পাসওয়ার্ড একাধিকবার ব্যবহার করা উচিত নয়। একই পাসওয়ার্ড দিয়ে মেইল/ব্লগ/ফোরাম/ডাউনলোড সাইট ইত্যাদিতে নিবন্ধন করবেন না।
অ্যাকাউন্ট হ্যাক হওয়ার পেছনে এটি একটি বড় কারণ।
একাধিক গোপান নম্বর মনে রাখতে সমস্যা হলে তা একটি ই-মেইল হিসেবে আপনার গোপন ই-মেইল বক্সে রাখুন।
 নিজের কম্পিউটার ছাড়া সাইবার ক্যাফে বা অন্যের কম্পিউটার থেকে খুব গুরুত্বপূর্ণ গোপন নম্বরগুলো ব্যবহার না করাই ভালো।
আর যদি করতেই হয়, তাহলে নিজের কম্পিউটারে গিয়ে গোপন নম্বর পরিবর্তন করে ফেলুন।
 নিজের কম্পিউটার ছাড়া অন্য কোথাও অ্যাকাউন্টে লগইনের পর অবশ্যই মনে করে লগঅফ করুন। এটি অনেকেই ভুলে যান, এতে অনলাইন-নিরাপত্তা ও ভাবমূর্তি নষ্ট হতে পারে।
 ই-মেইল বক্সে অটো ফরোয়ার্ড করার কিছু অপশন থাকে। মাঝেমধ্যে সেগুলো চেক করে দেখুন, আপনার ই-মেইল বক্স থেকে অজানা কোনো ই-মেইল ঠিকানায় মেইল ফরোয়ার্ড হচ্ছে কি না।
 প্রেরকে (From) ঘরে আপনার পরিচিত কোনো মেইল অ্যাড্রেস থাকা মানেই সেই ব্যক্তি আপনাকে মেইল করেছে, এমনটা মনে করার কোনো কারণ নেই। আরেকজনের মেইল আইডি From-এর ঘরে বসানো যায়। তাই সাবধান থাকুন।
 ইন্টারনেটে ব্যক্তিগত তথ্য যতটা সম্ভব কম দেওয়ার চেষ্টা করুন।
—নুরুন্নবী চৌধুরী
</doc>
</doc>
ওয়েব গাইড
মুক্ত পেশাজীবীদের জন্য ফোরাম

| তারিখ: ২৫-০৩-২০১০

বিশ্বব্যাপী ছড়িয়ে থাকা সব ধরনের ইন্টারনেটভিত্তিক মুক্ত পেশাজীবীদের (ফ্রিল্যান্সার) একই জায়গায় নিয়ে আসার উদ্দেশ্যে ইন্টারনেটে চালু হয়েছে ফ্রিল্যান্স ফেস্ট নামের একটি অনলাইন ফোরাম। দেশীয় কয়েকজন সফল ফ্রিল্যান্সার ফোরামটি পরিচালনা করছেন।
ফ্রিল্যান্স আউটসোর্সিংয়ে আগ্রহী যে কেউ এই ফোরামে অংশগ্রহণ করতে পারেন। শুধু বাংলাদেশি ফ্রিল্যান্সারই নয়, এ ফোরামে ফ্রিল্যান্স আউটসোর্সিংয়ে কাজ করা যে কেউ যোগ দিতে পারবেন। ফোরামের পরিচালক জাকারিয়া চৌধুরী বলেন, একজন ফ্রিল্যান্সারকে বিভিন্ন দেশের ফ্রিল্যান্সারদের সঙ্গে প্রতিযোগিতা করে একটি কাজ জিতে নিতে হয়। তাই আমরা যদি এই ফোরামে অন্যান্য দেশের ফ্রিল্যান্সারদের নিয়ে আসতে পারি তাহলে সফলভাবে ফ্রিল্যান্সিং করার জন্য তাদের মনোভাব এবং অভিজ্ঞতা জানা সম্ভব। এতে ফ্রিল্যান্সিং সংক্রান্ত অভিজ্ঞতা, সমস্যা, সমাধান ইত্যাদি অন্য ফ্রিল্যান্সারদের সঙ্গে শেয়ার করা যাবে। এ ফোরামে সাধারণভাবে ফ্রিল্যান্সিংয়ের নিয়মকানুন, কাজের ধরন, কাজ কোথায় পাওয়া যাবে, কাজ করার ক্ষেত্রে কোনো সমস্যায় পড়লে এর সমাধানসহ ফ্রিল্যান্সিংয়ের যাবতীয় প্রয়োজনীয় তথ্য পাওয়া যাবে।
এ ছাড়া এতে তাত্ক্ষণিক বার্তা আদান-প্রদান (চ্যাট) করাও যাবে। ফ্রিল্যান্সিং আউটসোর্সিং কাজ করতে আগ্রহীরা আজই এ ফোরামে যোগ দিয়ে জেনে নিন আউটসোর্সিংয়ের নানা তথ্য। ফোরামটির ঠিকানা www.freelancefest.com। —নিজস্ব প্রতিবেদক
</doc>
<doc>
নতুন বাজারে কম্পিউটার মেলা

| তারিখ: ২৭-০৩-২০১০

রাজধানীর কম্পিউটার বাজার বলতে এতদিন বিসিএস কম্পিউটার সিটি এবং এলিফ্যান্ট রোডের কম্পিউটার মার্কেটকে বোঝাত। কম্পিউটারের ক্রমবর্ধমান চাহিদার কথা চিন্তা করে রাজধানীর উত্তরার সাইদ গ্রান্ড সেন্টারে চালু হয়েছে কম্পিউটারের বাজার। এ বাজারকে পরিচিত করতে উত্তরা কম্পিউটার সমিতির (ইউসিএস) আয়োজনে ১২ দিনের তথ্যপ্রযুক্তি মেলার আয়োজন করা হয়েছে।
গত বৃহস্পতিবার ইউসিএস আইসিটি ফেয়ার নামে এ মেলার উদ্বোধন করেন বাংলাদেশ কম্পিউটার সমিতির (বিসিএস) সভাপতি মোস্তাফা জব্বার।তিনি বলেন, যত বেশি কম্পিউটার বাজার গড়ে উঠবে, কম্পিউটার ব্যবহারকারীদের জন্য তত বেশি ভালো। ঢাকার প্রতিটি এলাকায় একটি করে কম্পিউটার বাজার চালু হলে ভালো হয়।
অনুষ্ঠানে ইউসিএসের উপদেষ্টা ও সাইদ গ্রান্ড সেন্টারের স্বত্বাধিকারী সাইদুর রহমান বলেন, ‘উন্নত বিশ্বের সঙ্গে তাল মিলিয়ে চলতে হলে আমাদেরও সমান তালে এগিয়ে যেতে হবে। আর এগিয়ে যাওয়ার জন্য প্রযুক্তি হতে পারে সবচেয়ে বড় হাতিয়ার।’ তিনি বলেন, ‘উত্তরাবাসীর কাছে কম্পিউটারসেবা পৌঁছে দেওয়ার জন্য আমাদের এই মেলার আয়োজন।’
অনুষ্ঠানে আরও উপস্থিত ছিলেন এলিফ্যান্ট রোড কম্পিউটার সমিতির সভাপতি বিল্লাল হোসেন, ইউসিএসের সভাপতি মো. গোলাম সরোয়ার, সাধারণ সম্পাদক সাজ্জাদ হোসেনসহ অনেকে।
এ মেলা চলবে আগামী ৫ এপ্রিল পর্যন্ত। মেলা উপলক্ষে প্রতিটি দোকানে বিশেষ মূল্যছাড় দেওয়া হয়েছে। এ ছাড়া পণ্য কিনলেই বিভিন্ন উপহার দেওয়া হবে।
মেলার আহ্বায়ক মেহেদী হাসান বলেন, মেলা উপলক্ষে শিক্ষার্থীদের জন্য থাকছে বিনা মূল্যে ইন্টারনেট ব্যবহারের সুবিধা ও গেমিং জোনে গেম খেলার বিশেষ ব্যবস্থা। সরকারি বন্ধের দিন ছাড়া মেলা প্রতিদিন সকাল ১০টা থেকে রাত আটটা পর্যন্ত খোলা থাকবে। মেলায় প্রবেশে কোনো ফি লাগবে না। —তারিকুর রহমান খান
</doc>
<doc>
বাংলায় চাকরির ওয়েবসাইট চালু

| তারিখ: ২৭-০৩-২০১০

বাংলা ভাষায় চালু হলো চাকরির ওয়েবসাইট। বাংলায় চাকরির খবর নিয়ে এ ওয়েবসাইট চালু করেছে চাকরিবিষয়ক ওয়েবসাইট বিডিজবস ডট কম।
ওয়েবসাইটটি তথ্যপ্রযুক্তির সুবিধা ব্যবহারের মাধ্যমে শহরতলি এবং গ্রামের চাকরি-প্রার্থীদের জন্য চাকরিসংক্রান্ত তথ্য ও পরামর্শ দেওয়ার উদ্দেশ্যে তৈরি।
গত বুধবার মানিকগঞ্জ জেলার সিংগাইর উপজেলার বায়রা বাজারের বাতিঘর নামক তথ্যকেন্দ্র থেকে যাত্রা শুরু করছে বাংলা ভাষায় স্থানীয় চাকরিসংক্রান্ত তথ্যসেবার ওয়েবসাইটটি।
www.bdjobs.com/bangla ঠিকানার এ ওয়েবসাইটে পূর্ণাঙ্গ বাংলা ভাষায় বিভিন্ন ধরনের চাকরির তথ্য পাওয়া যাবে।
ওয়েব পোর্টালটির উদ্বোধনী অনুষ্ঠানের প্রধান অতিথি হিসেবে উপস্থিত ছিলেন ব্র্যাক বিশ্ববিদ্যালয়ের সাবেক উপাচার্য জামিলুর রেজা চৌধুরী।
তিনি বলেন, তথ্যপ্রযুক্তির সুফল বিকেন্দ্রীকরণে এ ধরনের উদ্যোগ একটি গুরুত্বপূর্ণ মাইলফলক। এতে দেশের বিশাল বেকার জনগোষ্ঠী সহজেই চাকরির তথ্য ও পরামর্শ পাবেন, যা তাঁদের সময় ও অর্থ দুটিই সাশ্রয় করবে।
জামিলুর রেজা চৌধুরী আরও বলেন, তথ্যপ্রযুক্তির সুফল সাধারণ মানুষের কাছে পৌঁছে দেওয়ার এ উদ্যোগকে তিনি টেলিসেন্টারের সেবার পরিধি বৃদ্ধি করতে সহায়তা করবে।
অনুষ্ঠানে বক্তব্য দেন বিডিজবস ডট কমের প্রধান নির্বাহী কর্মকর্তা এ কে এম ফাহিম মাশরুর, ক্যাটালিস্ট বাংলাদেশের জ্যেষ্ঠ ব্যবসায়ী পরামর্শক আরাফাত হোসেন, গ্রামীণফোনের অতিরিক্ত মহাব্যবস্থাপক এ এইচ এম সুলতানুর রেজা এবং বিআইআইডির প্রধান নির্বাহী কর্মকর্তা শহীদ উদ্দিন আকবরসহ অনেকে।
তথ্যকেন্দ্রের মাধ্যমে এ তথ্যসেবা পৌঁছে দেওয়ার কাজটি করছে ক্যাটালিস্ট বাংলাদেশ।
এ উদ্যোগ বাস্তবায়নে সহায়তা করছে গ্রামীণফোন ও বাংলাদেশ ইনস্টিটিউট অব আইসিটি ইন ডেভেলপমেন্ট (বিআইআইডি)।
—নিজস্ব প্রতিবেদক
</doc>
<doc>
কম্পিউটারের সেমিনার

| তারিখ: ২৭-০৩-২০১০

সম্প্রতি সিলেটে চালু হওয়া ক্রিসক্রস নামক কম্পিউটার প্রশিক্ষণ কেন্দ্রে প্রযুক্তি বিষয়ে সেমিনারের আয়োজন করা হয়েছে। আজ বিকেল ৫টায় এ সেমিনার অনুষ্ঠিত হবে। এতে ওয়েব ডিজাইন, ফ্রিল্যান্স আউটসোর্সিং, কম্পিউটারের প্রাথমিক বিষয়, গ্রাফিক ডিজাইন, প্রোগ্রামিং ও শিশুদের কম্পিউটার শেখা ইত্যাদি বিষয়ে আলোচনা করা হবে। ফোন: ০১৭১৭০২২৬৮১। —বিজ্ঞপ্তি
</doc>
<doc>
নতুন ওয়েবক্যাম

| তারিখ: ২৭-০৩-২০১০

কম্পিউটার সোর্স লিমিটেড বাজারে নিয়ে এসেছে প্রোলিংক ব্র্যান্ডের পিসিসি৫০২০ মডেলের ৫ মেগা পিক্সেল ইউএসবি ওয়েব ক্যামেরা। এতে রয়েছে নাইট ভিশন প্রযুক্তি, প্রতি সেকেন্ডে ৩০ ফ্রেমের ভিডিও রেকর্ড সক্ষমতা, ২.০ ইন্টারফেস ইউএসবি, মাইক্রোফোন ইত্যাদি। এতে আছ আলট্রা ওয়াড অ্যাঙ্গেল লেন্স, যটি ৭১ ডিগ্রি কোণ পর্যন্ত দেখতে পারে। এর দাম এক হাজার ৯০০ টাকা। —বিজ্ঞপ্তি
</doc>
<doc>
সনির নতুন ক্যামেরা

| তারিখ: ২৭-০৩-২০১০

রিশিত কম্পিউটার্স বাজারে নিয়ে এসেছে সনি ডিএসসি-এইচএক্স৫ভি মডেলের সাইবার শট ডিজিটাল ক্যামেরা। এতে রয়েছে ১০ দশমিক ২ মেগাপিক্সেলে ছবি তোলার সুবিধা, ১০এক্স অপটিক্যাল জুম, জিপিএস ও কম্পাস। তিন বছরের বিক্রয়োত্তর সেবা দেওয়া হচ্ছে এ ক্যামেরায়। দাম ৩৫ হাজার টাকা। —বিজ্ঞপ্তি
</doc>
<doc>
লিনাক্সের প্রশিক্ষণ

| তারিখ: ২৭-০৩-২০১০

ডট কম সিস্টেমসে ২ এপ্রিল এবং ৩ এপ্রিল থেকে দুটি ব্যাচে রেডহ্যাট লিনাক্স অনুমোদিত প্রকৌশলী (আরএইচসিই—এন্টারপ্রাইজ ভার্সন ৫) বিষয়ে প্রশিক্ষণ শুরু হচ্ছে। এতে লিনাক্স এসেনশিয়ালস, সিস্টেম অ্যাডমিনিস্ট্রেশন ইত্যাদি বিষয় শেখানো হবে। ফোন: ০১৭৩০৩০০০৩৪। —বিজ্ঞপ্তি
</doc>
<doc>
কম্পিউটারের কর্মশালা

| তারিখ: ২৭-০৩-২০১০

ভূঁইয়া কম্পিউটার্স ধানমন্ডি শাখায় এসএসসি পরীক্ষার্থীদের জন্য কম্পিউটারবিষয়ক কর্মশালার আয়োজন করা হয়েছে। এতে কম্পিউটার, ইন্টারনেট ও এমএস ওয়ার্ড ইত্যাদি বিষয় শেখানো হবে। কর্মশালা হবে ৩০ মার্চ। ফোন: ০১৭১৩৩৩০৪২৭। —বিজ্ঞপ্তি
</doc>
<doc>
হেল্পলাইন
ইন্টারনেটে বসে অন্য কম্পিউটারের ফাইলে কাজ করা

| তারিখ: ২৭-০৩-২০১০

ইন্টারনেটের মাধ্যমে নিজের কম্পিউটারে বসেও একাধিক কম্পিউটারের ফাইল দেখা, সম্পাদনা, সংরক্ষণ বা আদান-প্রদানের কাজ করা যায়। এ কাজের জন্য লাগবে সফটওয়্যার। এমনই একটি সফটওয়্যার হচ্ছে ফিলহোম (FeelHome)। সফটওয়্যারটি পাওয়া যাবে www.nuxinov.com ঠিকানার ওয়েবসাইটে।
ফিলহোম উইন্ডোজ, লিনাক্স এবং ম্যাক অপারেটিং সিস্টেমে ব্যবহার করা যায়, ফলে অপর ব্যবহারকারীকে কোনো নির্দিষ্ট অপারেটিং সিস্টেম না ব্যবহার করলেও চলবে। ওয়েবসাইট থেকে বিনা মূল্যে সফটওয়্যারটি নামিয়ে (ডাউনলোড) কম্পিউটারের কোন ফোল্ডারসমূহ শেয়ার করতে চান, সেটি নির্দিষ্ট করে দিতে হবে। এরপর ওয়েবসাইট দেখার সফটওয়্যার (ব্রাউজার) বা অন্য কম্পিউটার থেকে সেই নির্দিষ্ট ফোল্ডারের ফাইলগুলো ব্যবহারের সুযোগ পাওয়া যাবে। পাসওয়ার্ড ব্যবহার বা তথ্য আদান-প্রদানের সময় ব্যক্তিগত গোপনীয়তার দিকেও খেয়াল রাখা হয়েছে সফটওয়্যারটিতে। ডেস্কটপ থেকে সার্ভারে যোগাযোগের ক্ষেত্রে এসএসএল এনক্রিপশন প্রটোকল ব্যবহার করা হয়। এই সেবাটি ব্যবহার করার আগে বিনা মূল্যে নিবন্ধন করতে হবে। —নাসির খান
</doc>
<doc>
হয়ে গেল জাতীয় ইনফরমেটিক্স অলিম্পিয়াড

| তারিখ: ২৮-০৩-২০১০

বাংলাদেশ ইনফরমেটিক্স অলিম্পিয়াড কমিটির (বিআইও) আয়োজনে গতকাল শনিবার স্কুল ও কলেজের শিক্ষার্থীদের কম্পিউটার প্রোগ্রামিং প্রতিযোগিতা জাতীয় ইনফরমেটিক্স অলিম্পিয়াড রাজধানীর আহসান উল্লাহ বিজ্ঞান ও প্রযুক্তি বিশ্ববিদ্যালয়ে (এইউএসটি) অনুষ্ঠিত হয়েছে।বিভাগীয় অলিম্পিয়াডের বিজয়ী ৩২ জন শিক্ষার্থী জাতীয় উৎসবে অংশ গ্রহণ করে। এতে বিচারক হিসেবে উপস্থিত ছিলেন বাংলাদেশ প্রকৌশল বিশ্ববিদ্যালয়ের (বুয়েট) কম্পিউটার বিজ্ঞান ও প্রকৌশল (সিএসই) বিভাগের শিক্ষক তানায়েম মুহাম্মদ মুসা এবং গত বছরের আন্তর্জাতিক ইনফরমেটিক্স অলেম্পিয়াডে রৌপ্যজয়ী মো. আবিরুল ইসলাম। প্রতিযোগিতার মাধ্যমে দশজন শিক্ষার্থীকে বিজয়ী ঘোষনা করা হয়। বিজয়ীরা হলেন কাজী হাসান জুবায়ের, সাকিব সাফায়াত, ফরহাদ মহসিন, ফরসাদ আল হোসেন, ফাহিম জুবায়ের, ইমরোজ খান, মেহেদী হাসান, বুশরা মাহবুব, রাকিব আনসারী ও অনিক খান। বিজয়ীদের মধ্যে ঢাকা বিভাগের শিক্ষার্থীদের পাশাপাশি খুলনা বিভাগের একজন এবং রাজশাহী বিভাগের একজন শিক্ষার্থী রয়েছে।
দিনব্যাপী এ অলিম্পিয়াডে উপস্থিত ছিলেন বাংলাদেশ ইনফরমেটিক্স অলিম্পিয়াড কমিটির সভাপতি অধ্যাপক মুহম্মদ জাফর ইকবাল, এইউএসটির উপাচার্য অধ্যাপক মো. আনোয়ার হোসেন, বিশ্ববিদ্যালয়ের ছাত্র-কল্যান পরিচালক অধ্যাপক আনোয়ারুল মোস্তফা, বিআইও’র সদস্য অধ্যাপক লুত্ফুর রহমান, বুয়েটের সিএসই বিভাগের অধ্যাপক মোহাম্মদ কায়কোবাদ, এইউএসটির কম্পিউটার বিজ্ঞান বিভাগের প্রধান অধ্যাপক এস এম আবদুল্লাহ আল মামুন, বিশ্ব প্রোগ্রামিং প্রতিযোগিতার বিচারক শাহরিয়ার মঞ্জুর, এইউএসটির বিভিন্ন বিভাগের শিক্ষকেরা, অভিভাবকেরা এবং শিক্ষার্থীরা।
জাতীয় উৎসবের মাধ্যমে নির্বাচিত দলটি জাতীয় ক্যাম্পে যোগদান করবে। ক্যাম্পে নির্বাচিতরা আগামী ১৪ থেকে ২১ আগস্ট কানাডায় অনুষ্ঠেয় আন্তর্জাতিক ইনফরমেটিক্স অলিম্পিয়াডে বাংলাদেশের প্রতিনিধিত্ব করবে।
উল্লেখ্য, এর আগে বাংলাদেশ বুলগেরিয়া, মেক্সিকো, ক্রোয়েশিয়া ও মিসরে অনুষ্ঠিত আন্তর্জাতিক ইনফরমেটিক্স অলিম্পিয়াডে অংশ গ্রহণ করছে। —নুুরুন্নবী চৌধুরী
</doc>
<doc>
নেত্রকোনায় শিক্ষা ও তথ্যপ্রযুক্তি উৎসব শুরু

| তারিখ: ২৮-০৩-২০১০
শিক্ষাপ্রতিষ্ঠানে তথ্যপ্রযুক্তির ব্যবহার, গুরুত্ব ও সম্ভাবনার ব্যাপারে সচেতনতা সৃষ্টি করতে নেত্রকোনায় গতকাল শনিবার থেকে শুরু হয়েছে দুই দিনের ‘নবধারা শিক্ষা ও তথ্যপ্রযুক্তি উৎসব-২০১০’। নেত্রকোনা জেলা প্রশাসন ও ইন্টেলের পৃষ্ঠপোষকতায় ডেভেলপমেন্ট রিসার্চ নেটওয়ার্ক (ডিনেট) ও আরবান এ উৎসবের আয়োজন করে। উৎসবের উদ্বোধনী দিনে শোভাযাত্রা বের হয়। এ ছাড়া হয় আলোচনা সভা।
সকালে নেত্রকোনার মহুয়া মিলনায়তনে উৎসবের উদ্বোধন করেন স্থানীয় সাংসদ আশরাফ আলী খান। এ সময় তিনি বলেন, শিক্ষা ও কৃষিতে তথ্যপ্রযুক্তির ব্যবহার করে আমরা আরো বেশি সাফল্য পেতে পারি এবং তা আমাদের করতে হবে। জেলা প্রশাসক মো. নুরুল আমিনের সভাপতিত্বে অনুষ্ঠিত আলোচনা সভায় স্বাগত বক্তব্য দেন আরবানের নির্বাহী পরিচালক সৈয়দ আরিফুজ্জামান। উৎসবে মূল বক্তব্য উপস্থাপন করেন বাংলাদেশ টেলিসেন্টার নেটওয়ার্কের (বিটিএন) প্রধান কার্যনির্বাহী কর্মকর্তা মাহমুদ হাসান। আরও বক্তব্য দেন আমাদের গ্রাম উন্নয়নের জন্য তথ্যপ্রযুক্তি প্রকল্পের পরিচালক রেজা সেলিম, ব্র্যাকের শিক্ষা গবেষণা কর্মকর্তা সমীর রঞ্জন নাথ, ডি-নেটের নির্বাহী পরিচালক অনন্য রায়হান প্রমুখ।
স্থানীয় মোক্তারপাড়া ঈদগা মাঠে তথ্যপ্রযুক্তি-বিষয়ক ১০টি স্টল বসেছে উৎসবে। এসব স্টলে তথ্যপ্রযুক্তি ব্যবহার করে কীভাবে শিক্ষাকে আরও কার্যকর করা হয়, তা তুলে ধরা হচ্ছে। নবধারা শিক্ষা ও তথ্যপ্রযুক্তি উৎসবের সমন্বয়ক ডি-নেটের কর্মকর্তা আসাদ উজ জামান বলেন, এ উৎসব নেত্রকোনার শিক্ষার মানোন্নয়নে একটি গুরুত্বপূর্ণ ভূমিকা রাখবে।
বিকেলে অনুষ্ঠিত হয় গুণীজন আড্ডা। এ আড্ডায় স্থানীয় গুণীজন এবং স্কুলের শিক্ষার্থীরা অংশ নেন। আজ উৎসবের সমাপনী দিনে ‘নবধারা শিক্ষা কার্যক্রম এবং স্থানীয় শিক্ষাপ্রতিষ্ঠানের সম্পৃক্ততা’ শিরোনামে কর্মশালা ও পুরষ্কার বিতরণ অনুষ্ঠান হবে। —মনিরুজ্জামান, নেত্রকোনা
</doc>
<doc>
নতুন ডিজিটাল ক্যামেরা

| তারিখ: ২৮-০৩-২০১০

স্মার্ট টেকনোলজিস (বিডি) লিমিটেড বাজারে এনেছে স্যামসাংয়ের ইএস-৬০ ও পিএল-৫৫ মডেলের দুটি ডিজিটাল ক্যামেরা। বিশেষ ডিজাইনের ক্যামেরা দুটি অপারেটিং সিস্টেম উইন্ডোজ ও ম্যাকিনটোশ সমর্থন করে। ১২ দশমিক ২ মেগাপিক্সেল এবং অপটিক্যাল জুম ফাইভ-এক্স ও থ্রি-এক্স সুবিধাসংবলিত এ ক্যামেরায় রয়েছে এক বছরের বিক্রয়োত্তর সেবা, রিচার্জেবল লিথিয়াম আয়ন ব্যাটারি, ছবি সম্পাদনা ও ভয়েস রেকর্ডিংয়ের সুবিধা। ইএস-৬০ মডেলের দাম নয় হাজার ও পিএল-৫৫ মডেলের দাম সাড়ে ১১ হাজার টাকা। —বিজ্ঞপ্তি
</doc>
<doc>
আপডেট
প্রযুক্তির বাজারে বেচাকেনা ভালো না

| তারিখ: ২৮-০৩-২০১

বেচাকেনা ভালো নেই ঢাকার প্রযুক্তির বাজারগুলোতে। তার ওপর র‌্যাম ও হার্ডডিস্ক ড্রাইভের বাড়ায় কম্পিউটার বাজারে একরকম অস্থিরতা কাজ করছে। গতকাল শনিবারপাওয়া যন্ত্রাংশের দাম নিচে দেওয়া হলো—
প্রসেসর: ইন্টেল কোর আই ৭ (২.৮ গি.হা.) ২৩৫০০ টাকা, ইন্টেল কোর আই ৫ (২.৬ গি.হা.) ১৬০০০ টাকা, ইন্টেল কিউ ৯৫০৫ (২.৮৩ গি.হা.) ১৭৫০০ টাকা, ইন্টেল সেলেরন ১.৮ গি.হা. ২৮০০ টাকা। ইন্টেল কোর আই৩ ২.৮ গি.হা. ১০,৫০০ টাকা। পেন্টিয়াম ডুয়েল কোর ২.৯৩ গি.হা. ৬৫০০, পেন্টিয়াম ডুয়েল কোর ২.৭ গি.হা. ই৫৪০০ ৫০০০ টাকা। কোর টু কোয়াড কিউ ৯৪০০ ২.৬৬ গি.হা. ১৫৫০০ টাকা। ৮৪০০ ২.৬৬ গি.হা. ১৩৪০০ টাকা।ইন্টেল কোর টু ডুয়ো ২.৮ গি.হা. ই ৮২০০ ১২২০০ টাকা। ইন্টেল কোর টু কেরাজ কিউ ৭৫০০ ২.৯৩ গি.হা. ৮৮০০ টাকা। মাদারবোর্ড: ইন্টেল ডিপি ৫৫ ডব্লিউবি এলজিএ ১১৫৬ (ডিডিআরএ) ১০০০০ টাকা। গিগাবাইট পি ৫৫-ইউডি ৮,৫০০ টাকা। জি৪১আরকিউ ৪৭৫০ টাকা। ইন্টেল ডিজি৪৫ এসজি ১১০০০ টাকা, ইন্টেল ডিজি ৪৫আইডি ৮২০০ টাকা। ডিজি৪১আরকিউ ৪৯০০ টাকা। ৪১টিওয়াই ৫৬০০ টাকা। ইন্টেল ৪৩জিটি ৬৭০০ টাকা। গিগাবাইট জি ৪১ ইন্টেল টিপসেট ৪৩০০ টাকা। আসুস জি ৪১ ৪২০০ টাকা। র‌্যাম: ২ গি.বা. ডিডিআর ২- ৩২০০ টাকা। ১ গি.বা. ডিডিআর টু ১৭৫০ টাকা; ২ গি.বা. ডিডিআর ৩ ৪০০০ টাকা। হার্ডডিস্ক ড্রাইভ: ১৬০ গি.বা. (৭২০০ আরপিএম) ২৮০০ টাকা। ৩২০ গি.বা. ৩৪০০ টাকা। ৫০০ গি.বা. ৪০০০ টাকা। ১ টেরাবাইট ৭০০০ টাকা। পেনড্রাইভ: ২ গি.বা. ৫০০ টাকা; ৪ গি.বা. ৯০০ টাকা; ৮ গি.বা. ১৩০০ টাকা। এলসিডি মনিটর: ফিলিপস ১৮.র্৫র্ (এলইডি ডিসপ্লে) ৯৩০০ টাকা; ডেল ১র্৭র্ ৮৯০০ টাকা। স্যামসাং ১৮.র্৫র্ ৮৭০০ টাকা। এলজি ১র্৭র্ ৮২০০ টাকা। এইচপি ১৮.র্৫র্ ৯২০০ টাকা। স্যামসাং ২১.র্৫র্ ১২৪০০ টাকা। গ্রাফিকস কার্ড: গিগাবাইট জিভি ১ গি.বা. ৯৫০০ জিটি ৪৩০০ টাকা। গিগাবাইট পিসিআই এক্সপ্রেস ১ গি.বা. ৯৫০০ জিটি ৪৪০০ টাকা। স্যাফায়ার (এইচডি ৪৮৩০) ৫১২ মে.বা. ৮০০০, এইচডি ৪৩৫০ ৫১২ মে.বা. ২৬০০ টাকা। পিসিআই এক্সপ্রেস ৪৫৫০ এইচডি ৫১২ মে.বা. ৪৮০০ টাকা, এক্সএফএস এক্সপ্রেস ১ গি.বা জিএফ ৯৪০০ জিটি ৪৩০০ টাকা। ফক্সকন জিফোর্স পিসিআই ১০,৫০০ টাকা। ডিভিডি রাইটার/রি-রাইটার: সামসাং ৫২x২৪x৫২এক্স ২২০০ টাকা এবং আসুস ৫২x৩২x৫২এক্স ২২০০ টাকা, সনি ডিভিডি-আরডব্লিউ ২১০০ টাকা।ডিভিডি-রম ড্রাইভ: আসুস ১৮এক্স ১,৪০০ টাকা, ১,৩৫০ টাকা এবং বেনকিউ ১৬ এক্স ১৩০০ টাকা। কমবো ড্রাইভ: সনি ১৫৫০, বেনকিউ ১৭৫০ টাকা। কেসিং: ১৫০০ থেকে ২২০০ টাকা। মাউস: ১০০ থেকে ৯০০ টাকা। কিবোর্ড: সাধারণ ২৫০ থেকে ৩৫০ টাকা। মাল্টিমিডিয়া ৬০০ টাকা। স্পিকার: ক্রিয়েটিভ ইনস্পায়ার (৫: ১) ৫৩০০ টাকা, (৭: ১) ৯৮০০ টাকা, (৪: ১) ৪০০০ টাকা, (২: ১) ২৭০০ টাকা। মাইক্রোল্যাব (২: ১) ১৭০০ থেকে ১৮০০ টাকা, (৫: ১) ৪৫০০ টাকা, ক্রিয়েটিভ এসবিএস (এ৩০০) ২৫০০ টাকা, ডিলাক্স ২:১ ১৭০০। জিপিআরএস মডেম: আসুস ইউএসবিটি ৭১০০ টাকা, মবিডাটা ৩৫০০ টাকা (ইউএসবি)। হ্যান (ইউএসবি) ৩২০০ টাকা। টিভিকার্ড: এভারমিডিয়া এক্সটারনাল (ইউএসবি) ৪০০০ টাকা ও ইন্টারনাল ২৮০০ টাকা, গেডমি (ইউএসবি) টিভিকার্ড ২৫০০, রিয়ালভিউ এক্সটারনাল (এলসিডি) ২০০০ টাকা ও গেড মি (এলসিডি) ২০০০ টাকা। প্রিন্টার: ক্যানন পিক্সমা আইপি ১৯৮০ ২৯০০ টাকা, এইচপি ১৩৬০ ডেস্কজেট ২৫০০ টাকা, লেক্সমার্ক জেট ১৩২০ ৩০০০ টাকা, এপসন সি ৫৯ ৩৩০০ টাকা, এইচপিসি ১০০৫, ৯৫০০ টাকা; লেক্সমার্ক ই ১২০এন ৬৫০০ টাকা, ব্রাদার এইচএল ২১৪০-৭৫০০ টাকা, লেক্সমার্ক অল ইন ওয়ান এক্স ২৬৫০-৪৫০০ টাকা। এমএফসি ৭৩৪০ থেকে ২৩৫০০ স্যামসাং এমএল ১৬০৪০ (লেজার) ৫৮০০, এমএল-৪৫৫ আইএনডিআর ৭৫০০০ টাকা। —সংগ্রহ: মহিম আজিম
এখানে শুধু যন্ত্রাংশের দাম দেওয়া হয়েছে। পুরো কম্পিউটার কেনার ক্ষেত্রে যন্ত্রাংশ সংযোজন খরচ ও সার্ভিস চার্জ যুক্ত হবে।
</doc>
<doc>
প্রধানমন্ত্রীকে পুরস্কৃত করছে অ্যাসোসিও

| তারিখ: ২৯-০৩-২০১০

এশিয়া ওশেনিয়া অঞ্চলের ২০টি দেশের তথ্যপ্রযুক্তি শিল্প খাতের সংগঠনগুলোর সংস্থা এশিয়ান ওশেনিয়ান কম্পিউটিং ইন্ডাস্ট্রি অরগানাইজেশন (অ্যাসোসিও) প্রধানমন্ত্রী শেখ হাসিনাকে পুরস্কৃত করছে।
১৯৮৪ সালে প্রতিষ্ঠিত সংগঠনটি বিভিন্ন সময়ে তথ্যপ্রযুক্তি খাতের সামগ্রিক উন্নয়নে বিশেষ অবদান রাখার জন্য পুরস্কার দিয়ে থাকে। এর আগে মালয়েশিয়ার সাবেক প্রধানমন্ত্রী মাহাথির মোহাম্মদ, থাইল্যান্ডের সাবেক প্রধানমন্ত্রী থাকসিন সিনাওয়াত্রাসহ বিশ্বের বিভিন্ন দেশের বিখ্যাত ব্যক্তিদের এ পুরস্কার দেওয়া হয়। এবার বাংলাদেশের প্রধানমন্ত্রী শেখ হাসিনাকে এ পুরস্কার দেওয়া হচ্ছে।
এই পুরস্কারের ব্যাপারে অ্যাসোসিওর উপসভাপতি আবদুল্লাহ এইচ কাফী গতকাল রোববার প্রথম আলোকে বলেন, প্রতিবছর অ্যাসোসিওর পক্ষ থেকে প্রযুক্তি ব্যবহারের মাধ্যমে সামগ্রিক উন্নয়নে ব্যক্তি কিংবা প্রতিষ্ঠানকে এ পুরস্কার দেওয়া হয়। এবার প্রযুক্তি ব্যবহারের মাধ্যমে সামগ্রিক উন্নয়নে অবদান রাখার জন্য প্রধানমন্ত্রী শেখ হাসিনা এ পুরস্কার পাচ্ছেন। তিনি জানান, অ্যাসোসিওর মতে নির্বাচনী ইশতেহারে ডিজিটাল বাংলাদেশ গড়ার অঙ্গীকার এবং পরবর্তী সময়ে সরকার গঠন করে এ কার্যক্রম এগিয়ে নেওয়ার জন্য যে প্রযুক্তির ব্যবহার বেড়েছে, সে বিষয় আমলে এনে অ্যাসোসিও প্রধানমন্ত্রীকে এ পুরস্কার দিচ্ছে।
আগামী ৩১ মার্চ অ্যাসোসিওর সদস্য বাংলাদেশ কম্পিউটার সমিতি (বিসিএস) আয়োজিত ‘বিসিএস ডিজিটাল এক্সপো ২০১০’ মেলার উদ্বোধনী অনুষ্ঠানে প্রধানমন্ত্রীর হাতে অ্যাসোসিওর কর্মকর্তাদের এ পুরস্কার তুলে দেওয়ার কথা। —নুরুন্নবী চৌধুরী
</doc>
<doc>
জামালপুরে চলছে কম্পিউটার মেলা

| তারিখ: ২৯-০৩-২০১০

‘আমরা ডিজিটাল জামালপুর গড়ব’—এ অঙ্গীকার নিয়ে জামালপুর জেলা শহরের শহীদ মিনারে গত শনিবার থেকে শুরু হয়েছে পাঁচ দিনের ডিজিটাল কম্পিউটার মেলা। জামালপুর জেলা কম্পিউটার অ্যাসোসিয়েশন (জেসিএ) এ মেলার আয়োজক।
বাংলাদেশ কম্পিউটার সমিতির সভাপতি মোস্তাফা জব্বার মেলার উদ্বোধন করেন। এ সময় তিনি বলেন, বাংলাদেশকে ডিজিটাল বাংলাদেশে রূপান্তরিত করতে হলে সরকারের পাশাপাশি বাংলাদেশ কম্পিউটার সমিতি ও প্রযুক্তির উদ্যোক্তাদের গ্রাম পর্যায়ে কাজ করতে হবে। তিনি জামালপুরকে ডিজিটাল নেটওয়ার্কের আওতায় আনতে সর্বাত্মক সহযোগিতা ও পরামর্শ দেওয়ার আশ্বাস দেন।
জেসিএর সভাপতি শাহ জালালের সভাপতিত্বে উদ্বোধনী আলোচনা সভায় বক্তব্য দেন শিক্ষাবিদ অধ্যাপক মোজাম্মেল হোসেন, জামালপুর পৌরসভার মেয়র শাহ মো. ওয়ারেছ আলী, বাংলাদেশ দোকান মালিক সমিতির সভাপতি মো. মিজানুর রহমান চৌধুরী, জেসিএর সাধারণ সম্পাদক মো. শাহ নেওয়াজ ইসলামসহ অনেকে।
মেলা খোলা থাকবে প্রতিদিন সকাল ১০টা থেকে রাত আটটা পর্যন্ত। মেলায় ১০টি স্টল রয়েছে। মেলায় কম্পিউটার সামগ্রী ও বিভিন্ন প্রযুক্তি পণ্য স্থান পেয়েছে। এ ছাড়া নতুন প্রজন্মের ছাত্রছাত্রীদের অংশগ্রহণে মেলামঞ্চে প্রতিদিন সেমিনারও থাকছে।মেলা শেষ হবে ৩১ মার্চ। —মোস্তফা মনজু, জামালপুর প্রতিনিধি
</doc>
<doc>
গুগলের নেটওয়ার্কে আগ্রহী অনেকেই

| তারিখ: ২৯-০৩-২০১০

যুক্তরাষ্ট্রের এক হাজার ১০০-এরও বেশি অনলাইন সম্প্রদায় (কমিউনিটি) এখন সার্চ ইঞ্জিন গুগলের নেটওয়ার্কে কাজ করতে আগ্রহী। গুগল গত মাসে ঘোষণা দিয়েছিল, তারা খুব শিগগিরই পরীক্ষামূলকভাবে ফাইবার অপটিক নেটওয়ার্ক চালু করবে। এ নেটওয়ার্ক চালুর ফলে ব্রডব্যান্ড ইন্টারনেট সংযোগের গতি দাঁড়াবে প্রতি সেকেন্ডে এক গিগাবাইট। ৫০ হাজারেরও বেশি মার্কিন নাগরিক এই গতির ইন্টারনেট সংযোগ ব্যবহার করতে পারবে। এখন বেশির ভাগ মার্কিনি যে গতির ব্রডব্যান্ড সংযোগ ব্যবহার করে, নতুন নেটওয়ার্কে এর চেয়ে ৩০০ গুণ বেশি গতিতে কাজ করতে পারবে। এর পর থেকেই বিভিন্ন কমিউনিটি গুগলের নেটওয়ার্কে কাজ করতে আগ্রহ প্রকাশ করেছে।
গুগলের একজন কর্মকর্তা বলেন, ‘জনগণ যেভাবে সাড়া দিয়েছে, তাতে আমরা মুগ্ধ ও বিস্মিত। আমরা যুক্তরাষ্ট্রের বিভিন্ন স্থানে এই ফাইবার অপটিক নেটওয়ার্ক স্থাপনের পরিকল্পনা করেছি।’ —এপি অবলম্বনে রোকেয়া রহমান
</doc>
<doc>
কম্পিউটার ভিলেজের এক যুগ

| তারিখ: ২৯-০৩-২০১

কম্পিউটার ভিলেজের ১২ বছর পূর্তি উপলক্ষে গত শনিবার রাজধানীতে মেজবানের আয়োজন করা হয়। এ আয়োজনে প্রযুক্তি অঙ্গনের অনেকেই উপস্থিত ছিলেন। অনুষ্ঠানে বিসিএস কম্পিউটার সিটি ও স্মার্ট টেকনোলজিস লিমিটেডের পক্ষ থেকে কম্পিউটার ভিলেজকে ফুলেল শুভেচ্ছা জানানো হয়। অনুষ্ঠান শেষে আয়োজক কম্পিউটার ভিলেজের পরিচালক জসিমউদ্দিন, আবু ওবায়দা, রফিকুল ইসলাম ও তৌফিক এলাহী উপস্থিত সবার প্রতি ধন্যবাদ ও কৃতজ্ঞতা জানান।
১৯৯৮ সালে বন্দর নগর চট্টগ্রামে শুরু হওয়া প্রতিষ্ঠানটি বর্তমানে বাজারে প্রচলিত বিভিন্ন ব্র্যান্ডের ল্যাপটপ কম্পিউটার, ডেস্কটপ কম্পিউটার, ক্যামেরা, মনিটরসহ ভিশন, পাওয়ারটেক ও ইয়ারসন ব্র্যান্ডের বিভিন্ন পণ্য বাজারজাত করছে। প্রতিষ্ঠানটির কার্যক্রম এখন রাজধানীতেও সম্প্রসারিত হয়েছে। —নিজস্ব প্রতিবেদক
</doc>
<doc>
আজ থেকে খুলনায় আইসিটি প্রদর্শনী

| তারিখ: ২৯-০৩-২০১০

খুলনা শহরের বিভিন্ন বিশ্ববিদ্যালয়ে আজ শুরু হচ্ছে কম্পিউটার সোর্স আয়োজিত আইসিটি প্রদর্শনী। ইউনিভার্সিটি রোড শো নামের এ প্রদর্শনী চলবে তিন দিন। আজ প্রদর্শনী হবে ইউনিভার্সিটি অব ইনঞ্জিনিয়ারিং অ্যান্ড টেকনোলাজি ক্যাম্পাসে। পরবর্তী দুই দিন এটি হবে খুলনা বিশ্ববিদ্যালয়ে। ল্যাপটপ, ডেস্কটপ কম্পিউটার, অ্যান্টিভাইরাস সফটওয়্যার, বহনযোগ্য হার্ডডিস্ক ইত্যাদি দেখানো হবে প্রদর্শনীতে। ক্রেতাদের জন্য থাকবে মূল্য ছাড়। —বিজ্ঞপ্তি
</doc>
<doc>
ডিলারদের নেপাল ভ্রমণ

| তারিখ: ২৯-০৩-২০১০

বাংলাদেশে এলজি মনিটরের পরিবেশক গ্লোবাল ব্র্যান্ড প্রা. লি. সম্প্রতি আয়োজন করে ডিলারদের জন্য তিন দিনের নেপাল ভ্রমণ। দেশব্যাপী গ্লোবাল ব্র্যান্ডের ডিলাররা এলজি মনিটর বিক্রয়ে কাঙ্ক্ষিত লক্ষ্যমাত্রা অর্জন করায় এই ভ্রমণের আয়োজন করা হয়। ভ্রমণে ২৮ জনের প্রতিনিধি দল কাঠমান্ডুর নিউ বানেশ্বরে অবস্থান করেন।—বিজ্ঞপ্তি
</doc>
<doc>
হেল্পলাইন
হার্ডডিস্ক ড্রাইভের আইকনের ফন্ট রঙিন করা

| তারিখ: ২৯-০৩-২০১০

আপনি ইচ্ছা করলে আপনার হার্ডডিস্কের প্রতিটি ড্রাইভের আইকনগুলোর অক্ষর বা ফন্ট রঙিন করতে পারেন। এ জন্য আপনাকে প্রথমেই নোটপ্যাড খুলে নিচের সংকেতগুলো লিখতে হবে।
[ExtShellFolderViews]
{BE098140-A513-11D0-A3A4-00C04FD706EC}={BE098140-A513-11D0-A3A4-00C04FD706EC}
[{BE098140-A513-11D0-A3A4-00C04FD706EC}]
Attributes=1
IconArea_Text=0x0000FF
এবার এটিকে desktop.ini নামে ডেস্কটপে Save করুন। এখানে লক্ষ করলে দেখা যাবে, IconArea_Text=0x0000FF নামের একটি Data আছে। এখানে 0000FF নামের code দ্বারা শুধু লাল রঙের ফন্ট দেখতে পাবেন।
ভিন্ন ভিন্ন রঙের জন্য ভিন্ন ভিন্ন code ব্যবহার করতে হবে। যেমন-0000FF-এর জন্য লাল রং, 00FFFF-এর জন্য হলুদ রং, A52A2A-এর জন্য ধূসর রং, ADFF2F-এর জন্য সবুজ রং—এভাবে বিভিন্ন কোড ব্যবহার করে আপনি বিভিন্ন রং পেতে পারেন। আপনি যে ড্রাইভের ফন্ট রঙিন করতে চান, desktop.ini নামের ফাইলটি সেসব ড্রাইভে রেখে Refresh করলেই রঙিন ফন্ট দেখতে পাবেন। এভাবে ভিন্ন ভিন্ন code ব্যবহার করে ভিন্ন ভিন্ন রঙের ফন্ট পেতে পারেন।
—বিরনজিত বিশ্বাস, খুলনা
</doc>
<doc>
প্রশিক্ষণ/কর্মশালা

| তারিখ: ২৯-০৩-২০১০

 লিনাক্স: ২১ এপ্রিল অনুষ্ঠেয় রেডহ্যাট লিনাক্স পরীক্ষা নিবন্ধনের শেষ তারিখ ৯ এপ্রিল। প্রস্তুতিমূলক ক্লাস শুরু ১৬ এপ্রিল। শুক্রবার ও সন্ধ্যাকালীন ব্যাচে ভর্তি চলছে। যোগাযোগ: আইটি বাংলা লি.। ফোন: ০১৭১৭৩১০৫১৯

 নেটওয়ার্কিং ও মাল্টিমিডিয়া: নেটওয়ার্কিং ও মাল্টিমিডিয়া কোর্সে ২৫ শতাংশ ছাড়। থ্রিডি স্টুডিও ম্যাক্স, ফটোশপ, ফ্ল্যাশ, প্রিমিয়ার, কুল থ্রিডি, উইন্ডোজ সার্ভার ইনস্টলেশন শেখানো হবে। ক্লাস শুরু ৫ এপ্রিল। যোগাযোগ: ভূঁইয়া কম্পিউটার্স। ফোন: ০১৭১৩৩৩০৪২৭।

কাল থেকে ঢাকায় ডিজিটাল মেলা

| তারিখ: ৩০-০৩-২০১০

আগামীকাল থেকে রাজধানীতে শুরু হচ্ছে বাংলাদেশ কম্পিউটার সমিতি (বিসিএস) আয়োজিত ডিজিটাল এক্সপো মেলা। ‘টুয়ার্ডস ডিজিটাল বাংলাদেশ’ স্লোগানে ঢাকার শেরাটন হোটেলে এ মেলা চলবে ৩ এপ্রিল পর্যন্ত। কাল সকালে উদ্বোধনের পর মেলা সবার জন্য উন্মুক্ত করে দেওয়া হবে। গতকাল সোমবার ঢাকায় বিসিএস কার্যালয়ে আয়োজিত এক সংবাদ সম্মেলনে এ সম্পর্কে বিস্তারিত জানানো হয়।
সম্মেলনে মেলার বিস্তারিত তথ্য তুলে ধরেন বিসিএসের সভাপতি মোস্তাফা জব্বার ও মেলার আহ্বায়ক শাহিদ-উল-মুনীর। এ সময়ে উপস্থিত ছিলেন এশিয়া ওশেনিয়া অঞ্চলের বিভিন্ন দেশের তথ্যপ্রযুক্তি শিল্প খাতের সংগঠনগুলোর সংস্থা—এশিয়ান ওশেনিয়ান কম্পিউটিং ইন্ডাস্ট্রি অরগানাইজেশনের (অ্যাসোসিও) সভাপতি লুই কিয়েন লিয়ং, উপ-সভাপতি আবদুল্লাহ এইচ কাফী, বিসিএসের মহাসচিব মজিবুর রহমানসহ বিসিএসের নির্বাহী কমিটির সদস্যরা।
চার দিনের এ মেলায় একই সঙ্গে অনুষ্ঠিত হবে অ্যাসোসিও মাল্টিল্যাটারাল ট্রেড ভিজিট। মেলায় ৪৫টি প্রতিষ্ঠান ২০টি প্যাভেলিয়ন ও ৪২টি স্টলে প্রযুক্তিপণ্য প্রদর্শন করবে। মেলায় থাকছে ব্রডব্যান্ড ইন্টারনেট সংযোগ, ওয়াই-ফাই ও বিনা মূল্যে ইন্টারনেট ব্যবহারের সুযোগ। বিভিন্ন বিষয়ে তিনটি সেমিনার হবে। আর থাকছে দিনবদলের গল্প শিরোনামের বিশেষ অনুষ্ঠান।
টিকিটের দাম ২০ টাকা। তবে বিদ্যালয়ের শিক্ষার্থীরা বিনা মূল্যে প্রবেশের সুযোগ পাবে। এ ছাড়াও বিভিন্ন শিক্ষাপ্রতিষ্ঠানে মেলা উপলক্ষে বিশেষ লিফলেট দেওয়া হবে এবং লিফলেট দেখিয়ে অর্ধেক দামে টিকিট কেনা যাবে। মেলার সহযোগী বিজনেস প্রমোশন কাউন্সিল, প্ল্যাটিনাম পৃষ্ঠপোষক এক্সিয়েটা (বাংলাদেশ) লিমিটেড, গোল্ড পৃষ্ঠপোষক স্যামসাং ও মাইক্রোসফট, ওয়াইম্যাক্স সহযোগী বাংলালায়ন। মেলার বিস্তারিত তথ্য www.bcsdigitalexpo.com.bd ঠিকানার ওয়েবসাইটে পাওয়া যাবে। —নুরুন্নবী চৌধুরী
</doc>
<doc>
তথ্যপ্রযুক্তিশিল্পের নিরাপত্তায় পশ্চিমবঙ্গে থানা

| তারিখ: ৩০-০৩-২০১০
তথ্যপ্রযুক্তিশিল্প এলাকায় অপহরণ, চাঁদাবাজি এবং নারী কর্মীদের ওপর ভয়ভীতি রোধের ওপর পশ্চিমবঙ্গ পুলিশ অন্ধ্র প্রদেশের সাইবারাবাদ থানার ধাঁচে কলকাতার তথ্যপ্রযুক্তিশিল্প এলাকায় প্রতিষ্ঠা করছে নতুন থানা ‘ইলেকট্রনিকস কমপ্লেক্স’। এই থানার লক্ষ্য হবে সাইবার অপরাধ দমন। অন্ধ্র প্রদেশে ওই সাইবারাবাদ থানা সেখানকার তথ্যপ্রযুক্তিশিল্পকে নিরাপত্তা দিতে সদর্থক ভূমিকা নিয়েছে। এবার সেই থানার ধাঁচেই কলকাতার তথ্যপ্রযুক্তিশিল্প এলাকা সল্টলেকের সেক্টর পাঁচে গড়া হচ্ছে এ ধরনের একটি থানা। থানার কর্মকর্তাদের সাইবার অপরাধ সম্পর্কে প্রয়োজনীয় প্রশিক্ষণ নেওয়ার জন্য পাঠানো হচ্ছে অন্ধ্রের সাইবারাবাদ থানায়।
প্রসঙ্গত, কলকাতার তথ্যপ্রযুক্তিশিল্পের মূল এলাকা গড়ে উঠেছে সল্টলেকের সেক্টর ফাইভে। এখানেই রয়েছে দেশি-বিদেশি নামী-দামি তথ্যপ্রযুক্তি সংস্থা; রয়েছেন এই শিল্পে কর্মরত অন্তত ৭০ হাজার তরুণ-তরুণী। এঁদের নিরাপত্তার কথা ভেবে এই অত্যাধুনিক থানা গড়ার উদ্যোগ নিয়েছে রাজ্যের পুলিশ প্রশাসন। পশ্চিমবঙ্গ পুলিশের মহানির্দেশক ভূপিন্দর সিং বলেছেন, অন্ধ্র প্রদেশের রাজধানী হায়দরাবাদের কাছেই সাইবার কমপ্লেক্স ঘিরে যে শহর সাইবারাবাদ গড়ে উঠেছে, ওই ধাঁচেই পশ্চিমবঙ্গের তথ্যপ্রযুক্তিশিল্প এলাকা সল্টলেকেই গড়া হচ্ছে এই থানা। এই থানার লক্ষ্য হবে কলকাতার তথ্যপ্রযুক্তি নগরকে সুরক্ষিত করা।—অমর সাহা, কলকাতা
</doc>
<doc>
ফক্সকনের সঙ্গে বিজনেসল্যান্ডের চুক্তি

| তারিখ: ৩০-০৩-২০১০

মাদারবোর্ড নির্মাতা প্রতিষ্ঠান ফক্সকনের সঙ্গে নতুনভাবে চুক্তিবদ্ধ হলো বিজনেসল্যান্ড লিমিটেড। চুক্তি অনুযায়ী ২০১১ সাল পর্যন্ত ফক্সকন মাদারবোর্ড, ফক্সএজ কেসিং ও ফক্সকন ব্র্যান্ডের সব ধরনের পণ্য বাজারজাত করবে বিজনেসল্যান্ড। ২০০৭ সাল থেকে ফক্সকনের মাদারবোর্ডসহ অত্যাধুনিক প্রযুক্তি পণ্যের পরিবেশক হিসেবে বাংলাদেশের বাজারে কাজ করছে বিজনেসল্যান্ড। —বিজ্ঞপ্তি
</doc>
<doc>
নেগেটিভ স্ক্যানার বাজারে

| তারিখ: ৩০-০৩-২০১০
মাইক্রোটেকের নতুন একটি নেগেটিভ স্ক্যানার এনেছে গ্লোবাল ব্র্যান্ড (প্রা.) লিমিটেড। স্ক্যানমেকার আই৩২০ মডেলের নেগেটিভ স্ক্যানারটির ৬৪০০ন্৩২০০ ডিপিআই রেজ্যুলেশনে নেগেটিভ স্ক্যান করতে পারে। এর আকার ৮.৫ ইঞ্চি বাই ১১.৭ ইঞ্চি। সিগমা ৬ সিসিডি ইমেজ সেন্সর রয়েছে এতে। স্ক্যানারটির সঙ্গে রয়েছে ৩৫:৩৫ মিলিমিটারের লাইটলিড স্লাইড ও ফ্লিমস্ট্রিপ অ্যাডাপ্টর, যার মাধ্যমে নেগেটিভ স্ক্যান করা যায়। দাম নয় হাজার টাকা। —বিজ্ঞপ্তি
</doc>
<doc>
বিয়ানীবাজার উপজেলার ওয়েবসাইট চালু

| তারিখ: ৩০-০৩-২০১০

বিয়ানীবাজার ওয়েবসাইট ডেভেলপমেন্ট টিমের উদ্যোগে চালু হয়েছে উপজেলাভিত্তিক বিয়ানীবাজার ডট ইনফো (www.beanibazar.info) ঠিকানার একটি ওয়েবসাইট। এতে সিলেটের বিয়ানীবাজার উপজেলার বিভিন্ন তথ্য পাওয়া যাবে। এ সাইটে বিয়ানীবাজারের মানচিত্র, দর্শনীয় স্থান, কৃতি সন্তানদের কথা ইত্যাদি রয়েছে। —বিজ্ঞপ্তি
</doc>
<doc>
প্রশিক্ষণ/কর্মশালা

| তারিখ: ৩০-০৩-২০১০

 ওরাকল: ওরাকল ব্যবহার করে ডেটাবেইস প্রোগ্রাম তৈরির প্রশিক্ষণ। ১৮তম ব্যাচের প্রশিক্ষণ শুরু হবে ৩১ মার্চ। যোগাযোগ: বাংলাদেশ কম্পিউটার কাউন্সিল, ০১৭১১৭৮৮২৬১।
 মাইক্রো কন্ট্রোলার: বাস্তব প্রকল্পভিত্তিক মাইক্রো কন্ট্রোলারের প্রশিক্ষণ কোর্স। ‘সি’ ভাষায় কম্পিউটার প্রোগ্রামিংয়ে প্রাথমিক জ্ঞান আছে এমন যে কেউ অংশ নিতে পারবেন। ক্লাস শুরু ২০ এপ্রিল, যোগাযোগ: পাই ল্যাবস, ফোন: ০১৮১১৪১৯৫৪৫।
 সফটওয়্যার তৈরি: ওয়েবভিত্তিক ডেটাবেইস সফটওয়্যার তৈরির জন্য এএসপি সি শার্প, এসকিউএল/ ওরাকল, ক্রিস্টাল রিপোর্ট শেখানো হবে। যোগাযোগ: গ্রুপ সলিউশন লিমিটেড, ০১১৯১০৯০১০২।
 জুমলা, অটোক্যাড ও অ্যানিমেশন: ওয়েবসাইট তৈরি, জুমলা, অটোক্যাড ও অ্যানিমেশনের প্রশিক্ষণে বিশেষ ছাড়। এসএসসি পরীক্ষার্থীদের জন্য আছে কম্পিউটার প্রশিক্ষণ। সুযোগ ৩০ মার্চ পর্যন্ত। যোগাযোগ: গ্রামীণ স্টার আইটি এডুকেশন, ফোন: ০১৭১৫৩৪৫১৬১।
</doc>
<doc>
চিটকোড
কমান্ডোজ: বিওয়ন্ড দ্য কল অব ডিউটি

| তারিখ: ৩০-০৩-২০১০

গেম খেলার সময় gonzoopera বা 1982 GONZOOPERA লিখতে হবে। চিটমোড সক্রিয় হবে। এরপর নিচের চিটকোড প্রয়োগ করুন:
Shift+E or Ctrl+E মিশন সম্পাদনা।
Alt+I ইন্টারফেস নিন।
F9 তথ্য নিন।
Shift+F4 কমান্ডোদের অনুসরণ করা।
Ctrl+F9 ডিবাগ তথ্য দেখাবে।
Shift+X পয়েন্টারের নিচে নির্বাচিত কমান্ডোদের বসানো।
Ctrl+I অজেয়।
</doc>
<doc>
আজ শুরু হচ্ছে ডিজিটাল মেলা

| তারিখ: ৩১-০৩-২০১০
আজ রাজধানীতে শুরু হচ্ছে চার দিনের ডিজিটাল এক্সপো মেলা। বাংলাদেশ কম্পিউটার সমিতির (বিসিএস) আয়োজনে বিসিএস ডিজিটাল এক্সপো ২০১০ শিরোনামের এ মেলা আজ উদ্বোধনের পর সবার জন্য উন্মুক্ত করে দেওয়া হবে। হোটেল শেরাটনে হবে এ মেলা। মেলায় ডিজিটাল কর্মপদ্ধতি, তথ্যপ্রযুক্তির সর্বাধুনিক যন্ত্রপাতি, পণ্য ও সেবা নিয়ে ডিজিটাল জীবনধারাভিত্তিক নানা ধরনের প্রদর্শনীর আয়োজন থাকছে। পাশাপাশি এ মেলার মধ্যে প্রথমবারের মতো অনুষ্ঠিত হবে এশিয়া ওশেনিয়া অঞ্চলের বিভিন্ন দেশের তথ্যপ্রযুক্তি শিল্প খাতের সংগঠনগুলোর সংস্থা—এশিয়ান ওশেনিয়ান কম্পিউটিং ইন্ডাস্ট্রি অর্গানাইজেশনের (অ্যাসোসিও) বিশেষ অনুষ্ঠান ‘অ্যাসোসিও মাল্টিল্যাটারাল ট্রেড ভিজিট ২০১০’।
বিসিএসের মহাসচিব মজিবুর রহমান বলেন, বর্তমানে আমাদের সামাজিক জীবনে প্রযুক্তির একটি ব্যাপার ইতিমধ্যে চলে এসেছে। ডিজিটাল সংস্কৃতির সঙ্গে সাধারণ মানুষকে পরিচয় এবং সচেতনতা বৃদ্ধির ক্ষেত্রে এ মেলা বিশেষ সহযোগিতা করবে।
মেলায় ৪৫টি প্রতিষ্ঠান ২০টি প্যাভেলিয়ন ও ৪২টি স্টলে প্রযুক্তিপণ্য প্রদর্শন করবে। পাশাপাশি থাকছে সেমিনার ও বিশেষ অনুষ্ঠান। মেলায় থাকছে ব্রডব্যান্ড ইন্টারনেট সংযোগ, ওয়াই-ফাই ও বিনামূল্যে ইন্টারনেট ব্যবহারের সুযোগ। মেলার সার্বিক আয়োজন নিয়ে মেলার আহ্বায়ক শাহিদ-উল-মুনীর প্রথম আলোকে জানান, মেলায় নানা ধরনের আয়োজনের মধ্যে অন্যতম থাকছে তথ্যপ্রযুক্তি খাতে বাণিজ্যিক কর্মকাণ্ডে উদ্বুদ্ধকরণ, পারস্পরিক সম্পর্ক জোরদারের বিষয়ে ব্যবসা-বাণিজ্যের সুযোগ সৃষ্টির ক্ষেত্রে বিশেষ অ্যাসোসিও ট্রেড ভিজিট। মেলায় প্রবেশের টিকিট মূল্য ২০ টাকা। তবে বিদ্যালয়ের শিক্ষার্থীরা বিনামূল্যে প্রবেশের সুযোগ পাবে। মেলার সহযোগী বিজনেস প্রমোশন কাউন্সিল, প্ল্যাটিনাম পৃষ্ঠপোষক এক্সিয়েটা (বাংলাদেশ) লিমিটেড, গোল্ড পৃষ্ঠপোষক স্যামসাং ও মাইক্রোসফট, অফিশিয়াল ব্যাংক হিসেবে রয়েছে সাউথইস্ট ব্যাংক। মেলার বিস্তারিত তথ্য www.bcsdigitalexpo.com.bd ঠিকানার ওয়েবসাইটে পাওয়া যাবে। —নুরুন্নবী চৌধুরী
</doc>
<doc>
জামালপুরের কম্পিউটার মেলা আজ শেষ হচ্ছে

| তারিখ: ৩১-০৩-২০১০

জামালপুর শহীদ মিনারে আয়োজিত পাঁচ দিনের কম্পিউটার মেলা আজ বুধবার শেষ হচ্ছে। জামালপুর জেলা কম্পিউটার অ্যাসোসিয়েশন (জেসিএ) এই মেলার আয়োজন করে। ২৭ মার্চ শুরু হওয়া মেলায় প্রতিদিন বিপুলসংখ্যক দর্শনার্থীর সমাগম ঘটে। আয়োজকদের মতে, মেলায় বেচাকেনা তেমন হয়নি। তবে আধুনিক প্রযুক্তির বিভিন্ন যন্ত্রপাতির সঙ্গে পরিচিত হয়েছে আগ্রহীরা। স্টলগুলোতে বিভিন্ন ব্র্যান্ডের ল্যাপটপ-ডেস্কটপ কম্পিউটার, ডিজিটাল ক্যামেরা, এলসিডি মনিটর দর্শনার্থীদের দৃষ্টি কাড়ে। মেলা উপলক্ষে জেসিএ নেট নামে একটি স্মরণিকা প্রকাশ করা হয়েছে। মেলার বিশেষ আকর্ষণ ১০ টাকার র্যাফেল ড্র কুপনে প্রথম পুরস্কার থাকছে একসেট ডেস্কটপ কম্পিউটার।
জেসিএর সভাপতি শাহ জালাল প্রথম আলোকে বলেছেন, আজ বিকেল তিনটায় র্যাফেল ড্র অনুষ্ঠানের মধ্য দিয়ে মেলা শেষ হবে। —জামালপুর প্রতিনিধি
</doc>
<doc>
শাহজালালবিশ্ববিদ্যালয়ে তথ্যপ্রযুক্তি উৎসব

| তারিখ: ৩১-০৩-২০১০

সিলেটের শাহজালাল বিজ্ঞান ও প্রযুক্তি বিশ্ববিদ্যালয়ের (শাবিপ্রবি) কম্পিউটার বিজ্ঞান ও প্রকৌশল (সিএসই) বিভাগের বার্ষিক অনুষ্ঠান ‘সিএসই কার্নিভাল’ অনুষ্ঠিত হবে ৮ এপ্রিল। চলবে ১০ এপ্রিল পর্যন্ত। তিন দিনের এ আয়োজনে নানা অনুষ্ঠানের পাশাপাশি থাকছে জাতীয় প্রোগ্রামিং প্রতিযোগিতা (এনসিপিসি)। চলতি বছর বাংলাদেশ কম্পিউটার কাউন্সিলের সহযোগিতায় শাবিপ্রবি এ আয়োজন করছে। এতে দেশের সরকারি ও বেসরকারি বিশ্ববিদ্যালয়ের শিক্ষার্থীরা অংশ নিতে পারবে। প্রতিযোগিতা ছাড়াও এ উৎসবে আরও নানা আয়োজনের মধ্যে থাকছে বিশেষজ্ঞদের অংশগ্রহণে সমসাময়িক তথ্য ও যোগাযোগ প্রযুক্তি বিষয়ভিত্তিক একাধিক সেমিনার। এবারই প্রথম সিলেটে বিশ্ববিদ্যালয় ক্যাম্পাসে সিলেট ও ঢাকার বিভিন্ন প্রযুক্তিপ্রতিষ্ঠান অংশ নিতে পারবে। এ ছাড়া উৎসবে বিশ্ব সাইবার গেমসের (ডব্লিউসিজি) বাংলাদেশপর্বের সিলেট অঞ্চলের প্রতিযোগিতা হবে। থাকছে সরকারি ও বেসরকারি বিভিন্ন বিশ্ববিদ্যালয়ের শিক্ষার্থীদের তৈরি সফটওয়্যার প্রদর্শন। উৎসবের বিস্তারিত তথ্য জানা যাবে www.sust.edu/csecarnival ঠিকানার ওয়েবসাইটে। —নিজস্ব প্রতিবেদক
</doc>
<doc>
এসারের নতুন ল্যাপটপ

| তারিখ: ৩১-০৩-২০১০

কোর আই ৫ প্রসেসর-চালিত এসারের নতুন এস্পায়ার ৪৭৪০ ল্যাপটপ কম্পিউটার এনেছে এক্সিকিউটিভ টেকনোলজিস লিমিটেড। এ ছাড়া এখন আছে ডুয়াল কোর প্রসেসর, ৩ গিগাবাইট র‌্যাম, ২৫০ গিগাবাইট হার্ডডিস্ক ড্রাইভসহ এস্পায়ার ৫৭৩৮জেড ও ৪৭৩৬জেড মডেলের ল্যাপটপ কম্পিউটার। এখন এসারের মিনি ল্যাপটপ এস্পায়ার ওয়ান দুটি ভিন্ন রঙে পাওয়া যাচ্ছে।
ঢাকায় আজ থেকে অনুষ্ঠেয় বিসিএস ডিজিটাল এক্সপো মেলায় এসবে ছাড় থাকছে। —বিজ্ঞপ্তি
</doc>
<doc>
ক্যানন পণ্যে বিশেষ সুবিধা

| তারিখ: ৩১-০৩-২০১০

আজ থেকে ঢাকায় অনুষ্ঠেয় বিসিএস ডিজিটাল এক্সপোতে ক্যানন ক্যামেরায় বিশেষ সুবিধা দেবে পরিবেশক জেএএন অ্যাসোসিয়েটস। মেলায় ক্যানন এ৪৯০ মডেলের ডিজিটাল ক্যামেরা বিক্রি হবে ৭,৯০০ টাকায়। আইএক্সইউএস৯৫ ক্যামেরা ১২,৯০০ টাকায় পাওয়া যাবে। এ ছাড়াও থাকছে পাওয়ার শট এ৪৯৫, এস৯০, এসএক্স২০, এসএক্স১২০, জি১১ ক্যামেরা। আইএক্সইউএস ১০০, ১০৬, ১৩০, ২০০, ২১০ এবং ইওএস ১ডি এমকে৪, ১০০০ডি, ৫০০ডি, ৫০ডি, ৭ডি, ৫ডি এমকে২ ক্যামেরা থাকবে মেলায়। —বিজ্ঞপ্তি
</doc>
<doc>
হেল্পলাইন
অপ্রয়োজনীয় সফটওয়্যার বাদ দিন

| তারিখ: ৩১-০৩-২০১০

কখনো কখনো কম্পিউটারে ইনস্টল করা কোনো সফটওয়্যার ডিলিট বা আন-ইনস্টল করার পরও তা Add\Remove তালিকায় থেকে যায়। কম্পিউটারে ইনস্টল করা সফটওয়্যার অথবা প্রোগ্রাম ব্যবহারকারী ভুলবশত আন-ইনস্টল না করে সরাসরি ডিলিট করলে সাধারণত এ সমস্যা দেখা দেয়। প্রায় প্রত্যেক কম্পিউটার ব্যবহারকারীকেই মাঝেমধ্যে এ ধরনের সমস্যার মুখোমুখি হতে দেখা যায়। এ সমস্যার একটি কার্যকর সমাধানের জন্য ব্যবহারকারীকে উইন্ডোজের রেজিস্ট্রি ফাইলটি সম্পাদনা করতে হবে। এ জন্য শুরুতে Start>Run-এ যেতে হবে। এবার, ডায়ালগ বক্সে Tugedit কথাটি লিখতে হবে। এরপর HKEY_LOCAL_MACHINE\SOFTWARE\ Microsoft\windows\current version\uninstall অংশে চলে যেতে হবে। এখন, এখান থেকে যে সফটওয়্যারগুলোকে ব্যবহারকারী ইতিমধ্যে আন-ইনস্টল বা ডিলিট করে ফেলেছেন, তা ওই তালিকা থেকে নির্বাচন করে মুছে ফেলতে হবে। এখন রেজিস্ট্রি এডিটরটি বন্ধ করে বেরিয়ে আসতে হবে। —শান্তনু ঘোষ
</doc>
টিপস
টুইটার থেকে ফেসবুকে

| তারিখ: ৩১-০৩-২০১০

জনপ্রিয় মাইক্রো ব্লগিং টুইটারের স্ট্যাটাস বিভিন্নভাবে ফেসবুকের প্রোফাইলে হালনাগাদ করা যায়। কিন্তু ফেসুবুকের পেজে হালনাগাদ করার মতো পদ্ধতি কমই আছে। টুয়িটপোস্ট সাইট থেকে একাধিক টুয়িটারের স্ট্যাটাস একাধিক ফেসুবকের প্রোফাইল বা পেজে আপডেট করা যায়।
এ জন্য www.tweetpo.st সাইটে গিয়ে Sign up or login অংশে f Connect বাটনে ক্লিক করে ফেসবুকের Connect with Facebook অ্যাপলিকেশনের মাধ্যমে রেজিস্ট্রেশন ও লগইন করুন। এবার Add Twitter ট্যাবে Sign in with Twitter বাটনে ক্লিক করে টুয়িটার একাউন্টের সঙ্গে দিয়ে অথোরাইজেশন করুন। এবার পরবর্তী Add Facebook ট্যাবে Add Profile or Page বাটনে ক্লিক করে ফেসবুকের সঙ্গে অথোরাইজেশন করে প্রোফাইল বা পেজ নির্বাচন করে Next করুন। এখন ইচ্ছামতো লেবেল লিখে প্রয়োজনীয় পরিবর্তন করে Done! বাটনে ক্লিক করে সমাপ্ত করুন এবং See all your connections বাটনে ক্লিক করে সেটিং পাতায় ফিরে আসুন। এভাবে আরও সংযোগ স্থাপন করতে চাইলে + New connection বাটনে ক্লিক করে আরও সংযোগ স্থাপন করতে পারেন। মেহেদী আকরাম
</doc>
<doc>
শুরু হলো ডিজিটাল প্রযুক্তির মেলা

| তারিখ: ০১-০৪-২০১০
বাংলাদেশকম্পিউটার সমিতির (বিসিএস) মেলাগুলো বেশ কয়েকবছর ধরে রাজধানীর বঙ্গবন্ধু আন্তর্জাতিক সম্মেলন কেন্দ্র হয়ে আসছে।তাই এবারের ডিজিটাল মেলা শেরাটন হোটেলে হওয়ায় পরিসর কিছুটা কম।তারপরও আগ্রহীদের উৎসাহ দেখা যাচ্ছে। বিসিএস ডিজিটালএক্সপো নামের এ মেলা আনুষ্ঠানিক উদ্বোধনের পর গতকাল বুধবার দুপুরে দর্শকদের জন্য খুলে দেওয়া হয়। আর তারপরই প্রযুক্তিপ্রেমীদের দেখা গেছে মেলায়।এবারের মেলায় ৪৫টি প্রতিষ্ঠান অংশ নিচ্ছে।
মেলায় ঘুরতে আসা বিশ্ববিদ্যালয় শিক্ষার্থী মাহজাবিন নূর জানান, ‘মেলায় নতুন কী কী পণ্য এসেছে তা দেখতে এসেছি, পাশাপাশি মেলার সর্বশেষ প্রযুক্তির প্রদর্শনীও দেখছি।’ ড্যাফোডিল আন্তর্জাতিক বিশ্ববিদ্যালয়ের স্টলে শিক্ষাবিষয়ক সফটওয়্যারের প্রদর্শনীসহ প্রযুক্তি শিক্ষার নানা কার্যক্রম দেখানো হচ্ছে। শিক্ষার্থীদের আগ্রহও দেখা যাচ্ছে সেসবের প্রতি।
মেলার আহ্বায়ক শাহিদ-উল-মুনীর জানান, প্রথম দিনেই দর্শকদের আগমন আশাব্যঞ্জক। নানা ধরনের প্রযুক্তিপণ্যে তরুণ প্রজন্মের দর্শকদের যথেষ্ট আগ্রহ রয়েছে।
অন্যান্য মেলার মতো এ মেলাতেও বিভিন্ন প্রতিষ্ঠান নানা ধরনের পণ্যে বিশেষ ছাড় দিয়েছে। লেনোভো মেলায় ৩০ হাজার ৫০০ টাকায় ল্যাপটপ কম্পিউটার বিক্রি করছে এবং প্রতিটি ল্যাপটপের সঙ্গে থাকছে উপহার। স্মার্ট টেকনোলজিস তোশিবার ল্যাপটপে দিচ্ছে বিশেষ ছাড় এবং প্রতিটি ল্যাপটপের সঙ্গে উপহার দিচ্ছে ইউএসবি স্পিকার। রিশিত কম্পিউটার্স ২৩ হাজার টাকায় ল্যাপটপ এবং ১৩ হাজার ৬৫০ টাকায় ডেস্কটপ কম্পিউটার বিক্রি করছে। সনির ডিজিটাল ক্যামেরার সঙ্গে আছে উপহার। গ্লোবাল ব্র্যান্ড প্রাইভেট লিমিটেড আসুসের বিভিন্ন ল্যাপটপ ও ব্রাদার প্রিন্টারসহ বিভিন্ন পণ্যে দিচ্ছে ছাড়-সুবিধা।
শেরাটনের দুটি টেনিস কোর্ট ও উইন্টার গার্ডেন জুড়ে চলছে এ মেলা। বিনা মূল্যে ইন্টারনেট ব্যবহারের এবং গেম খেলার সুবিধা আছে মেলায়। মেলায় প্রবেশের টিকিট ২০ টাকা। তবে বিদ্যালয়ের শিক্ষার্থীদের বিনা মূল্যে প্রবেশের সুযোগ রয়েছে। আজ মেলায় এশিয়ান ওশেনিয়ান কম্পিউটিং ইন্ডাস্ট্রি অরগানাইজেশনের (অ্যাসোসিও) বিভিন্ন অনুষ্ঠানের পাশাপাশি মোবাইল ফোন ও ই-ব্যাংকিং বিষয়ে দুটি সেমিনার অনুষ্ঠিত হবে। আগামীকাল মেলায় শিশুদের চিত্রাঙ্কন প্রতিযোগিতা হবে। পাশাপাশি ওয়াইম্যাক্স এবং দিনবদলের গল্প বিষয়ে দুটি সেমিনার অনুষ্ঠিত হবে। —নুরুন্নবী চৌধুরী
</doc>
<doc>
চীনের কামান এবার ইয়াহুর দিকে

| তারিখ: ০১-০৪-২০১০

গুগলের সঙ্গে চীনাদের বিবাদ এখনো চলছে। এর মধ্যে নতুন করে একই ধরনের ঝামেলা পাকাচ্ছে চীন সরকার। এবার লক্ষ্য ইন্টারনেটে তথ্য খোঁজার জনপ্রিয় সার্চইঞ্জিন ইয়াহু। চীন ও তাইওয়ানে যেসব বিদেশি গণমাধ্যমকর্মী থাকেন তাঁদের ইয়াহু ই-মেইল অ্যাকাউন্ট হ্যাক করা হয়েছে। গতকাল বেইজিংয়ে বিদেশি সাংবাদিকদের একটি সংগঠন এ তথ্য জানিয়ে ক্ষুব্ধ প্রতিক্রিয়া জানায়।
বেইজিংয়ে বিদেশি সাংবাদিকদের সংগঠন দ্য ফরেন করেসপনডেন্টস অব চায়না (এফসিসি) অন্তত আটটি ইয়াহু মেইল অ্যাকাউন্ট হ্যাক হওয়ার প্রমাণ দেখায়। এই ধরনের সাইবার আক্রমণের নিন্দা জানিয়েছে ইয়াহু! কিন্তু এ পরিস্থিতিতে গ্রাহকদের অবস্থা সম্পর্কে হালনাগাদ না করার জন্য ইয়াহুকে দোষারোপ করছে এফসিসি। সংগঠনটির একজন মুখপাত্র জানান, এই সাইবার আক্রমণ সম্পর্কে প্রশ্ন করা হলে ইয়াহু! কোনো উত্তর দেয়নি। এমনকি যাঁদের অ্যাকাউন্ট হ্যাক হয়েছে তাঁদেরও হ্যাক হওয়ার কারণ বলা হয়নি। এই সাইবার আক্রমণের শিকার আইরিশ টাইমস-এর সাংবাদিক ক্লিফোর্ড কুনান বলেন, ‘এ সপ্তাহে ইয়াহু অ্যাকাউন্টে ঢুকতে চাইলে একটি এরর মেসেজ পাই আমি। এরপর আর ঢুকতে পারিনি আমার অ্যাকাউন্টে। আমি ঘটনার কিছুই বুঝতে পারছি না। কে কেন এমন করতে যাবে? এ সম্পর্কে ইয়াহু!ও কিছু বলছে না। তবে চীনে অবস্থানকারী আমার মতো সাংবাদিক ও শিক্ষাবিদদের মেইল অ্যাকাউনট্যান্টে এমন সমস্যা হয়েছে বলে ঘটনাটিকে সন্দেহজনক মনে হচ্ছে।’
গত জানুয়ারিতে চীনে মানবাধিকারকর্মীদের জি-মেইল অ্যাকাউন্ট হ্যাক করার পর বিষয়টি ব্যাপক আলোচনায় আসে। শুধু গুগলের সঙ্গেই নয়, এ ঘটনার জের ধরে চীনের সঙ্গে যুক্তরাষ্ট্রের সম্পর্কের অবনতির ইঙ্গিত আসে।
মার্চের শুরুতে গুগল তাদের সার্চ ইঞ্জিনের বিরাট তথ্যভান্ডার চীন থেকে হংকংয়ে সরিয়ে নেওয়া শুরু করে। গত সপ্তাহে চীনের বিভিন্ন জায়গায় গুগল ব্যবহারে প্রতিবন্ধকতা সৃষ্টি করার অভিযোগ আনে গুগল।
এই সংঘাতের মধ্যে আরেক জনপ্রিয় সার্চ ইঞ্জিন ও ইমেইল সেবাদাতা প্রতিষ্ঠান ইয়াগু!র সঙ্গে নতুন করে চীন কী ঝামেলা তৈরি করতে চাচ্ছে, সেটাই এখন দেখার অপেক্ষা। —বিবিসি অবলম্বনে জাবেদ সুলতান
</doc>
<doc>
নতুন ইউএসবি মাউস ও হেডফোন

| তারিখ: ০১-০৪-২০১০

ইমেশনের নতুন স্টেরিও হেডফোন পিসিএইচ ২৩০ এবং অপটিক্যাল মাউস বাজারে ছেড়েছে কম্পিউটার সোর্স লিমিটেড। এতে একই সঙ্গে গান শোনা এবং কথা বলার সুবিধা আছে।
ইউএসবি সুবিধাসহ অপটিক্যাল মাউসে আছে চাকা। হেডফোন ও মাউস প্রতিটির দাম ২৫০ টাকা করে। —বিজ্ঞপ্তি
</doc>
<doc>
নতুন আঙ্গিকে ইউকেবিডিনিউজ

| তারিখ: ০১-০৪-২০১০

যাত্রা শুরুর এক বছরের মধ্যে নতুন আঙ্গিকে সেজেছে ইন্টারনেটভিত্তিক খবরের ওয়েবসাইট ইউকেবিডিনিউজ। প্রতিদিনের গুরুত্বপূর্ণ খবরগুলো তাত্ক্ষণিকভাবে প্রকাশ করা হবে এ সাইটে। আপডেট, বিস্তারিত থাকবে প্রথমেই। তা ছাড়া অঞ্চলভিত্তিক প্রতিদিনের সংবাদগুলোর জন্য আছে আলাদা আলাদা বিভাগ।
যুক্তরাজ্যে বসবাসরত বাঙালিদের বিভিন্ন সমস্যা, সম্ভাবনা ও সফলতার কাহিনি নিয়ে আছে ‘বাংলা কমিউনিটি’। এ ছাড়া আছে যুক্তরাজ্যের অভিবাসন বিষয়ে নানা তথ্য।
সাইটটির ঠিকানা: www.ukbdnews.com । —বিজ্ঞপ্তি
</doc>
<doc>
নতুন এলসিডি মনিটর

| তারিখ: ০১-০৪-২০১০

গ্লোবাল ব্র্যান্ড প্রাইভেট লিমিটেড বাজারে এনেছে এলজি ব্র্যান্ডের প্রিমিয়াম সিরিজের ডব্লিউ১৯৫৩টি মডেলের ১৮.৫ ইঞ্চির প্রশস্ত পর্দার এলসিডি মনিটর। এতে রয়েছে টাচ প্যানেল কন্ট্রোল, অটো ব্রাইট সেন্সর, লাইভ সেন্সর, টাইম কন্ট্রোলের সুবিধা। পাশাপাশি রয়েছে ইজেড-জুমিং ও এফ-ইঞ্জিন প্রযুক্তি, ৫ মিলি সেকেন্ড রেসপনস টাইম, ১৭০ ডিগ্রি/১৬০ ডিগ্রি ভিউয়িং অ্যাঙ্গেল, ১৬.৭ মিলিয়ন রঙ, ডিভিআই-ডি, ডি-সাব সংযোগের সুবিধা। দাম নয় হাজার টাকা। —বিজ্ঞপ্তি
</doc>
<doc>
আজ শেষ হচ্ছে ডিজিটাল মেলা

| তারিখ: ০৩-০৪-২০১০

আজ শেষ হচ্ছে চার দিনের বিসিএসের ডিজিটাল মেলা। রাজধানীতে ‘টুয়ার্ডস ডিজিটাল বাংলাদেশ’ স্লোগানে শুরু হওয়া এ মেলায় গতকাল শুক্রবার ছুটির দিনে ছিল দর্শকদের ভিড়। মেলায় বাংলাদেশ ওপেন সোর্স নেটওয়ার্ক (বিডিওএসএন) স্টলেও বিভিন্ন ধরনের মুক্ত সফটওয়্যার প্রদর্শন করা হচ্ছে। পাশাপাশি বিভিন্ন প্রতিষ্ঠান নতুন প্রযুক্তির পণ্য প্রদর্শন করছে। মেলায় ঘুরতে আসা বেসরকারি চাকরিজীবী মাহমুদ উল্লাহ এসেছিলেন নিজের ছোট মেয়েকে নিয়ে। মেয়ের আগ্রহ আর প্রযুক্তিপণ্য সম্পর্কে জানাতেই মেলায় এসেছেন তিনি। তিনি বলেন, ‘প্রযুক্তি মেলায় এসে ভালোই লাগছে। মেলায় বেশ কিছু নতুন পণ্য দেখেছি।’
গত বৃহস্পতিবার মেলায় অ্যাক্সিয়েটা (বাংলাদেশ) লিমিটেডের রবি ব্র্যান্ডের আয়োজনে অনুষ্ঠিত হয় ‘দূরশিক্ষণে মোবাইল ফোনের ভূমিকা’ শীর্ষক সেমিনার। সেমিনারে মূল প্রবন্ধ পড়েন কানাডার আইবল নেটওয়ার্ক ইনকরপোরেটেডের প্রধান কৌশলগত কর্মকর্তা শাহাদাত উল্ল্যাহ খান। তিনি মুঠোফোন ব্যবহার করে শিক্ষাব্যবস্থায় টেলিযোগাযোগের ভূমিকা এবং শিক্ষাব্যবস্থার উন্নয়নের বিভিন্ন বিষয় তুলে ধরেন। পাশাপাশি মুঠোফোন ব্যবহার করে শিক্ষা কার্যক্রমের বিভিন্ন বিষয় তুলে ধরেন। সেমিনারের প্রধান অতিথি বিজ্ঞান এবং তথ্য ও যোগাযোগ প্রযুক্তি প্রতিমন্ত্রী ইয়াফেস ওসমান বলেন, মুঠোফোনের মাধ্যমে শিক্ষা কার্যক্রমকে এগিয়ে নিতে নানা ধরনের কার্যক্রম হাতে নেওয়া হয়েছে। এ কার্যক্রমকে এগিয়ে নিতে তৃতীয় প্রজন্মের (থ্রিজি) প্রযুক্তির সুবিধা চালু করা হবে। সেমিনারে আলোচক হিসেবে উপস্থিত ছিলেন রবির প্রধান বিপণন কর্মকর্তা বিদ্যুৎ কুমার বসু, ড্যাফোডিল আন্তর্জাতিক বিশ্ববিদ্যালয়ের চেয়ারম্যান মো. সবুর খান, স্পিনোভিশন লিমিটেডের প্রধান নির্বাহী কর্মকর্তা টি আই এম নুরুল কবির। বক্তারা মোবাইল ফোন উপযোগী শিক্ষা কার্যক্রম সর্বত্র ছড়িয়ে দেওয়ার ওপর গুরুত্ব দেন। পাশাপাশি শিক্ষা কার্যক্রমকে এগিয়ে নিতে এবং ই-শিক্ষা কার্যক্রমটি মুঠোফোন ব্যবহারের মাধ্যমে করার কথা বলেন। সেমিনার সঞ্চালনা করেন বিসিএসের সভাপতি মোস্তাফা জব্বার।
একই দিন সাউথইস্ট ব্যাংকের আয়োজনে অনুষ্ঠিত হয় ‘অটোমেশন ইন ব্যাংকিং: ক্রিয়েটিং এনাব্লিং এনভায়রনমেন্ট ফর ই-ব্যাংকিং অ্যান্ড এম-কমার্স’ শীর্ষক সেমিনার অনুষ্ঠিত হয়। এতে প্রধান অতিথি বাংলাদেশ ব্যাংকের গভর্নর আতিউর রহমান বলেন, মোবাইল ব্যাংকিং ও ই-ব্যাংকিং ব্যবস্থা তৈরি, এখন চালু হওয়ার অপেক্ষায়। প্রযুক্তিনির্ভর ব্যাংকিং খাত প্রতিষ্ঠায় সবার সহযোগিতার কথা বলেন তিনি। সেমিনারে বক্তারা স্বয়ংক্রিয় ব্যাংকিং ব্যবস্থা সম্পর্কে আলোচনা করেন। গতকাল মেলায় শিশুদের চিত্রাঙ্কন প্রতিযোগিতাসহ দুটি বিষয়ে সেমিনার অনুষ্ঠিত হয়েছে। —নুরুন্নবী চৌধুরী
</doc>
<doc>
একসঙ্গে চারটি নতুন মাদারবোর্ড

| তারিখ: ০৩-০৪-২০১০

গিগাবাইটের নতুন চারটি মাদারবোর্ড বাজারে এসেছে। গত বৃহস্পতিবার সন্ধ্যায় ঢাকার একটি হোটেলে জমকালো আয়োজন ও টেক ফ্যাশন শোর মধ্য দিয়ে গিগাবাইটের নতুন চারটি মাদারবোর্ড বাজারে ছাড়া হয়। গিগাবাইট ও স্মার্ট টেকনোলজিস যৌথভাবে ইউএসবি ৩.০ প্রযুক্তিসংবলিত নতুন এ মাদারবোর্ড নিয়ে অনুষ্ঠানের আয়োজন করে।
অনুষ্ঠানে উপস্থিত ছিলেন স্মার্ট টেকনোলজিসের চেয়ারম্যান মোহাম্মদ মাজহারুল ইসলাম, মহাব্যবস্থাপক জাফর আহমেদ, গিগাবাইট পণ্য ব্যবস্থাপক খাজা মো. আনাস খান, বাংলাদেশে ইন্টেলের ব্যবসা ব্যবস্থাপক জিয়া মঞ্জুরসহ অনেকে।
অনুষ্ঠানের স্মার্ট টেকনোলজিস ও গিগাবাইট ইনকরপোরেটেডের প্রাতিষ্ঠানিক পরিচিতি তুলে ধরে বক্তব্য দেন মোহাম্মদ মাজহারুল ইসলাম।
কারিগরি অধিবেশনে ইউএসবি ৩.০ প্রযুক্তির সুবিধাদি নিয়ে কথা বলেন গিগাবাইট পণ্য ব্যবস্থাপক খাজা মো. আনাস খান। এ ছাড়া ইন্টেল বাংলাদেশের ব্যবসায় ব্যবস্থাপক জিয়া মঞ্জুর ইউএসবি ৩.০ প্রযুক্তির সঙ্গে ইন্টেল প্রযুক্তির বিভিন্ন বিষয় তুলে ধরে বক্তব্য দেন।
অনুষ্ঠানে গিগাবাইটের পক্ষ থেকে নির্ধারিত ২০ জন ডিলারকে এবং দৈনিক নয়া দিগন্ত-এর তথ্যপ্রযুক্তি পাতার সম্পাদক হিটলার এ হালিম এবং মাসিক কমপিউটার জগেক পুরস্কার দেওয়া হয়।
— নিজস্ব প্রতিবেদক
</doc>
<doc>
কম্পিউটার সিটি পরিদর্শন করেছে অ্যাসোসিও

| তারিখ: ০৩-০৪-২০১০

ঢাকার আগারগাঁওয়ে বিসিএস কম্পিউটার সিটি পরিদর্শন করেছে এশিয়ান-ওশেনিয়ান কম্পিউটিং ইন্ডাস্ট্রি অর্গানাইজেশনের (অ্যাসোসিও) কর্মকর্তারা। গত বৃহস্পতিবার সফররত অ্যাসোসিওর ১৪ সদস্যের দল বিসিএস কম্পিউটার সিটি পরিদর্শন করে। পরে কম্পিউটার সিটির সম্মেলন কক্ষে এক মতবিনিময় সভা অনুষ্ঠিত হয়।
অ্যাসোসিওর সভাপতি লুই কিয়েন লিয়ং বলেন, বাংলাদেশ কম্পিউটারের ক্ষেত্রে অনেক এগিয়ে গেছে। তিনি আশা করেন, ভবিষ্যতে তথ্যপ্রযুক্তির ক্ষেত্রে বাংলাদেশ অনেক এগিয়ে যাবে।
বিসিএস কম্পিউটার সিটির সভাপতি মজিবুর রহমান বলেন, ‘আমরা অনেক বেশি আনন্দিত যে অ্যাসোসিওর কর্মকর্তারা দল কম্পিউটার সিটি পরিদর্শন করেছে।’ তিনি জানান, বিসিএস কম্পিউটার সিটির বিভিন্ন অবকাঠামো দেখে অ্যাসোসিওর নেতারা সন্তোষ প্রকাশ করেন। অ্যাসোসিওর উপসভাপতি আবদুল্লাহ এইচ কাফী বলেন, বিসিএস কম্পিউটার সিটি দেখে বিভিন্ন দেশের কর্মকর্তারা এর বিভিন্ন দিক সম্পর্কে জানার আগ্রহ প্রকাশ করেন। তাঁরা তাঁদের দেশে এ রকম শুধু কম্পিউটার মার্কেট কীভাবে চলানো যায়, এর বিভিন্ন দিক নিয়ে আলোচনা করেন। অ্যাসোসিওর মালয়েশিয়ার প্রতিনিধি তাঁদের দেশে এ রকম একটি কম্পিউটার সিটি তৈরি করার আগ্রহ প্রকাশ করেন।
লুই কিয়েন লিয়ংকে কম্পিউটার সিটির পক্ষ থেকে ক্রেস্ট দেওয়া হয়। অন্য সদস্যদের উত্তরীয় পরিয়ে দেওয়া হয়। অ্যাসোসিওর পক্ষ থেকে বিসিএস কম্পিউটার সিটির নেতাদেরও ক্রেস্ট দেওয়া হয়।
১৮ জনের এই পরিদর্শক দলে অ্যাসোসিওর সহসভাপতি, সাধারণ সম্পাদক, কোষাদক্ষসহ অন্য সদস্যরা উপস্থিত ছিলেন।
—তারিকুর রহমান খান
</doc>
<doc>
প্রশিক্ষণ/কর্মশালা

| তারিখ: ০৩-০৪-২০১০

 কম্পিউটার বিজ্ঞান ও প্রকৌশল: জাতীয় বিশ্ববিদ্যালয়ের অধীন কম্পিউটার বিজ্ঞান ও কৌশলে স্নাতক কোর্স। ২০০৮ ও ২০০৯ সালে এইচএসসি/ডিপ্লোমা উত্তীর্ণরা আবেদনের সুযোগ পাবেন। যোগাযোগ: ড্যাফোডিল ইনস্টিটিউট অব আইটি, ফোন: ০১৭১৩৪৯৩২৫১।
 কম্পিউটার: এসএসসি পরীক্ষার্থীদের জন্য অফিস, গ্রাফিক্স ডিজাইন, হার্ডওয়্যার ও অটোক্যাড কোর্স। এখন ছাড় আছে। যোগাযোগ: সফটেনট কম্পিউটার, ৯৩৪৬৯০৪।
 রেডহ্যাট লিনাক্স: রেডহ্যাট লিনাক্সের সার্টিফিকেশন কোর্স। সান্ধ্যকালীন ব্যাচে ভর্তি চলছে। যোগাযোগ: আইবিসিএস-প্রাইমেক্স সফটওয়্যার (বাংলাদেশ) লিমিটেড, ০১৭১৩৩৯৭৫৬৭।
</doc>
<doc>
প্রতিবেদন
উইন্ডোজে বাড়তি নিরাপত্তা

| তারিখ: ০৩-০৪-২০১০

কম্পিউটারে অন্য কারও অনুপ্রবেশ ঠেকাতে উইন্ডোজ অপারেটিং সিস্টেমে সাংকেতিক নম্বর (পাসওয়ার্ড) দেওয়া হয়। উইন্ডোজে এই ব্যবহার করা পাসওয়ার্ড সহজেই চুরি (হ্যাক) করা যায়। আবার বায়োসে পাসওয়ার্ড দিলে, সেটিও ভাঙা যায়।উইন্ডোজ চালু হওয়ার পর লগ-ইন পর্দা আসার আগেই একটি পাসওয়ার্ড দিয়ে দেওয়া যায়। একে শুরুর দিকের পাওয়ার্ড বলে।
এই পাসওয়ার্ড নির্ধারণ করতে Start\Run-এ গিয়ে (Windows+R চেপে) গিয়ে syskey লিখে এন্টার করুন, তাহলে Security the Windows Account Database ডায়ালগ বক্স আসবে। এখানে Encryption Enabled-এ টিক চিহ্ন দিয়ে Update বাটনে ক্লিক করুন, তাহলে Startup Key ডায়ালগ বক্স আসবে। এবার Password Startup-এ টিকচিহ্ন দিয়ে স্টার্টআপ পাসওয়ার্ড লিখেOK করুন। তাহলে পাসওয়ার্ড নির্ধারিত হবে এবং নিশ্চিতকরণ (কনফারমেশন) বার্তা আসবে।
এরপর থেকে কম্পিউটার চালু করলে লগ-ইন পর্দা আসার আগেই স্টার্টআপ পাসওয়ার্ড ডায়ালগ বক্স আসবে। এখানে পাসওয়ার্ড না দিলে লগইন স্ক্রিন আসবে না। আর বিকল্প পথে উইন্ডোজে প্রবেশ করা যাবে না।
পাসওয়ার্ড মুছে ফেলতে হলে Security the Windows Account Database ডায়ালগ বক্স থেকে Update বাটনে ক্লিক করে কোনো পাসওয়ার্ড না লিখে OK করুন। এবার আগের পাসওয়ার্ড লিখে OK করলেই হবে।
—মেহেদী আকরাম
</doc>
<doc>
প্রশিক্ষণ/কর্মশালা

| তারিখ: ০৩-০৪-২০১০

ইন্টারনেট: নোয়াখালীর কোম্পানীগঞ্জ উপজেলায় এসএসসি পরীক্ষার্থীদের স্বল্পমূল্যে কম্পিউটার, বিনা মূল্যে ইন্টারনেট ও গ্রাফিকস প্রশিক্ষণ দেওয়া হবে। যোগাযোগ: মেসার্স শাহীন ট্রেডার্স অ্যান্ড কম্পিউটার সেন্টার, বসুরহাট, কোম্পানীগঞ্জ, নোয়াখালী, ফোন: ০১৭১২৭৮৫০৬২
</doc>
<doc>
শেষ হলো বিসিএস ডিজিটাল এক্সপো মেলা
প্রকৃত দিনবদলে সবার সহযোগিতা প্রয়োজন

| তারিখ: ০৪-০৪-২০১০

নানা আয়োজনে শেষ হলো চার দিনের ডিজিটাল মেলা। টুওয়ার্ডস ডিজিটাল বাংলাদেশ স্লোগানে বাংলাদেশ কম্পিউটার সমিতির (বিসিএস) আয়োজনে গতকাল শেষ হয়েছে ডিজিটালএক্সপো নামে প্রযুক্তির এ আয়োজন।
এ মেলায় কয়েকটি সেমিনার অনুষ্ঠিত হয়।গত শুক্রবার মেলায় দিনবদলের গল্প শিরোনামে বিভিন্ন সাফল্যের কাহিনী তুলে ধরা হয়। সেমিনারে বিজ্ঞান এবং তথ্য ও যোগাযোগ প্রযুক্তি (আইসিটি) প্রতিমন্ত্রী ইয়াফেস ওসমান বলেন, দিনবদলে সবার একসঙ্গে কাজ করতে হবে—তবেই ডিজিটাল বাংলাদেশের পথে এগিয়ে যাওয়া সহজ হবে। শাহজালাল বিজ্ঞান ও প্রযুক্তি বিশ্ববিদ্যালয়ের অধ্যাপক মুহম্মদ জাফর ইকবাল বলেন, ‘আমাদের দেশের তরুণেরা যথেষ্ট মেধাবী। তাদের জন্য শুধু ক্ষেত্রটা তৈরি করে দিলে হবে, বাকিটা তারাই করবে।’
সেমিনারে তথ্যপ্রযুক্তি ক্ষেত্রে বা অন্য ক্ষেত্রে তথ্যপ্রযুক্তির ব্যবহার করে আসা বিভিন্ন সাফল্যের কথা তুলে ধরেন বাংলাদেশ ওপেন সোর্স নেটওয়ার্কের (বিডিওএসএন) সাধারণ সম্পাদক মুনির হাসান। সেমিনারে উপস্থিত ছিলেন বিসিএসের সভাপতি মোস্তাফা জব্বার, আমাদের গ্রাম উন্নয়নের জন্য তথ্যপ্রযুক্তি প্রকল্পের পরিচালক রেজা সেলিম, স্পেনোভিশন লিমিটেডের প্রধান নির্বাহী টি আই এম নুরুল কবির, উইন ইনকরপোরেটেডের প্রধান নির্বাহী কাশফিয়া আহমেদসহ অনেকে।
এদিকে শেষদিন গতকাল শনিবার সকাল থেকেই মেলায় ছিল দর্শকদের ভিড়। শেষ দিনে উত্তরা থেকে পুরো পরিবারসহ এসেছিলেন চাকরিজীবী মোরশেদ আলম। তিনি জানান, প্রযুক্তি মেলায় প্রযুক্তি পণ্যের সঙ্গে সবাইকে পরিচিত করতেই এসেছি। বিভিন্ন পণ্যে এমনই আগ্রহ ছিল দর্শকদের। মেলা সম্পর্কে বিসিএসের মহাসচিব মজিবুর রহমান জানান, মেলার মূল উদ্দেশ্য ডিজিটাল বাংলাদেশের স্বরূপকে তুলে ধরা এবং ডিজিটাল সংস্কৃতির সঙ্গে সাধারণ মানুষকে পরিচয়ের বিষয়গুলো তুলে ধরা। সে কাজটি খুব ভালোভাবেই হয়েছে।আয়োজকের জানান মেলায় চার দিনে প্রায় ৩০ হাজার দর্শকের সমাগম হয়েছে। —নুরুন্নবী চৌধুরী
</doc>
<doc>
বাংলাদেশে স্থায়ী কার্যালয় চালু করবে ডেল

| তারিখ: ০৪-০৪-২০১০

কম্পিউটার প্রস্তুতকারক প্রতিষ্ঠান ডেলবাংলাদেশে স্থায়ী কার্যালয় চালু করতে যাচ্ছে। ডেলের দক্ষিণ এশিয়ার মহাব্যবস্থাপক তিয়ান বেং এনজি গত বুধবার রাতে ঢাকায় এক মতবিনিময় সভায় এ কথা বলেন।
সভায় তিনি বাংলাদেশের প্রযুক্তির বাজারে ডেলের ভবিষ্যৎ পরিকল্পনাও তুলে ধরেন। তিনি বলেন, ‘এ দেশে প্রযুক্তির বাজারে যথেষ্ট সম্ভাবনা রয়েছে। সে কথা বিবেচনা করেই এখানে আমরা ব্যবসা আরও বাড়াতে চাই। এ জন্য এখানে কিছুদিনের মধ্যে ডেলের একটি স্থায়ী কার্যালয় স্থাপন করা হবে।’ বাংলাদেশে আরও আধুনিক উচ্চমানসম্পন্ন প্রযুক্তিনির্ভর পণ্য সরবরাহের ব্যাপারেও তাঁদের ইচ্ছার কথা জানান তিয়ান বেং এনজি।
মতবিনিময় সভায় উপস্থিত ছিলেন ডেলের বাংলাদেশ প্রধান (কান্ট্রি হেড) মীর সাদাদ আলী। —মোছাব্বের হোসেন
</doc>
<doc>
ঢাকায় তথ্যপ্রযুক্তি পেশাজীবীদের নিয়ে সেমিনার

| তারিখ: ০৪-০৪-২০১০

বি গ্লোবাল ইন্টারঅ্যাকটিভ লিমিটেডের পৃষ্ঠপোষকতায় গত বুধবার রাতে ঢাকায় ২৫০ জনেরও বেশিতথ্যপ্রযুক্তি পেশাজীবীদের নিয়ে এক সেমিনার অনুষ্ঠিত হয়। এসকিউএবিডি লাইটনিং টকস ৪ শিরোনামের এ সেমিনারে বাংলাদেশের সফটওয়্যার উন্নয়নের নতুন ধারা নিয়ে আলোচনা করা হয়।
বি গ্লোবাল ইন্টারঅ্যাক্টিভ লিমিটেডের ব্যবস্থাপনা পরিচালক স্যামুয়েল ডি ব্যেটজফিল্ট আউটসোর্সিং শিল্পে জড়িত থেকে নিজস্ব সাফল্য ও ব্যর্থতার কথা তুলে ধরেন। তিনি বলেন, বিশ্বের ওয়েব উন্নয়ন এবং ওয়েবশিল্প কাঠামোতে ক্রেতাদের সঙ্গে কাজ করার সময়ে ব্যবসায়, ওয়েব প্রোগ্রাম, পণ্য বাজারজাতকরণ এবং এর উন্নয়নে বিশেষ জোর দিতে হবে।
বাংলাদেশের পেশাজীবীদের জন্য ওয়েব একটি ভালো ক্ষেত্র। এতে ভালো সুযোগও রয়েছে। এখানে একত্রে অংশগ্রহণ করলে ব্যবহারিক দক্ষতা আরও ব্যাপকভাবে রপ্ত করার সুযোগ থাকে।’
বি গ্লোবাল লিমিটেড পাঁচ বছর ধরে বাংলাদেশ থেকে বিশ্বের বিভিন্ন দেশের ক্রেতাদের সেবা দিচ্ছে। সেমিনারটি সমন্বয় করেন এসকিউএবিডির সাজ্জাদুল হাকিম। —রুহুল আমিন
</doc>
<doc>
আপডেট
ডিডিআর টু র‌্যামের দাম বেড়েছে

| তারিখ: ০৪-০৪-২০১০

ডিডিআর টু র‌্যামের দাম ৪০০ থেকে ৫০০ টাকা হারে বেড়েছে। অবশ্য ডিডিআর৩ র‌্যামের দাম অপরিবর্তিত রয়েছে।বাকি সব যন্ত্রাংশের দাম একই রয়েছে। গতকাল শনিবারপাওয়া যন্ত্রাংশের দাম নিচে দেওয়া হলো—
প্রসেসর: ইন্টেল কোর আই ৭ (২.৮ গি.হা.) ২৩৫০০ টাকা, ইন্টেল কোর আই ৫ (২.৬ গি.হা.) ১৬০০০ টাকা, ইন্টেল কিউ ৯৫০৫ (২.৮৩ গি.হা.) ১৭৫০০ টাকা, ইন্টেল সেলেরন ১.৮ গি.হা. ২৮০০ টাকা। ইন্টেল কোর আই৩ ২.৮ গি.হা. ১০,৫০০ টাকা। পেন্টিয়াম ডুয়েল কোর ২.৯৩ গি.হা. ৬৫০০, পেন্টিয়াম ডুয়েল কোর ২.৭ গি.হা. ই৫৪০০ ৫০০০ টাকা। কোর টু কোয়াড কিউ ৯৪০০ ২.৬৬ গি.হা. ১৫৫০০ টাকা। ৮৪০০ ২.৬৬ গি.হা. ১৩৪০০ টাকা।ইন্টেল কোর টু ডুয়ো ২.৮ গি.হা. ই ৮২০০ ১২২০০ টাকা। ইন্টেল কোর টু কেরাজ কিউ ৭৫০০ ২.৯৩ গি.হা. ৮৮০০ টাকা। মাদারবোর্ড: ইন্টেল ডিপি ৫৫ ডব্লিউবি এলজিএ ১১৫৬ (ডিডিআরএ) ১০০০০ টাকা। গিগাবাইট পি ৫৫-ইউডি ৮,৫০০ টাকা। জি৪১আরকিউ ৪৭৫০ টাকা। ইন্টেল ডিজি৪৫ এসজি ১১০০০ টাকা, ইন্টেল ডিজি ৪৫আইডি ৮২০০ টাকা। ডিজি৪১আরকিউ ৪৯০০ টাকা। ৪১টিওয়াই ৫৬০০ টাকা। ইন্টেল ৪৩জিটি ৬৭০০ টাকা। গিগাবাইট জি ৪১ ইন্টেল টিপসেট ৪৩০০ টাকা। আসুস জি ৪১ ৪২০০ টাকা। র‌্যাম: ২ গি.বা. ডিডিআর ২- ৩৭৫০ টাকা। ১ গি.বা. ডিডিআর টু ২১৫০ টাকা; ২ গি.বা. ডিডিআর ৩ ৪০০০ টাকা। হার্ডডিস্ক ড্রাইভ: ১৬০ গি.বা. (৭২০০ আরপিএম) ২৮০০ টাকা। ৩২০ গি.বা. ৩৪০০ টাকা। ৫০০ গি.বা. ৪০০০ টাকা। ১ টেরাবাইট ৭০০০ টাকা। পেনড্রাইভ: ২ গি.বা. ৫০০ টাকা; ৪ গি.বা. ৯০০ টাকা; ৮ গি.বা. ১৩০০ টাকা। এলসিডি মনিটর: ফিলিপস ১৮.র্৫র্ (এলইডি ডিসপ্লে) ৯৩০০ টাকা; ডেল ১র্৭র্ ৮৯০০ টাকা। স্যামসাং ১৮.র্৫র্ ৮৭০০ টাকা। এলজি ১র্৭র্ ৮২০০ টাকা। এইচপি ১৮.র্৫র্ ৯২০০ টাকা। স্যামসাং ২১.র্৫র্ ১২৪০০ টাকা। গ্রাফিকস কার্ড: গিগাবাইট জিভি ১ গি.বা. ৯৫০০ জিটি ৪৩০০ টাকা। গিগাবাইট পিসিআই এক্সপ্রেস ১ গি.বা. ৯৫০০ জিটি ৪৪০০ টাকা। স্যাফায়ার (এইচডি ৪৮৩০) ৫১২ মে.বা. ৮০০০, এইচডি ৪৩৫০ ৫১২ মে.বা. ২৬০০ টাকা। পিসিআই এক্সপ্রেস ৪৫৫০ এইচডি ৫১২ মে.বা. ৪৮০০ টাকা, এক্সএফএস এক্সপ্রেস ১ গি.বা জিএফ ৯৪০০ জিটি ৪৩০০ টাকা। ফক্সকন জিফোর্স পিসিআই ১০,৫০০ টাকা। ডিভিডি রাইটার/রি-রাইটার: সামসাং ৫২x২৪x৫২এক্স ২২০০ টাকা এবং আসুস ৫২x৩২x৫২এক্স ২২০০ টাকা, সনি ডিভিডি-আরডব্লিউ ২১০০ টাকা।ডিভিডি-রম ড্রাইভ: আসুস ১৮এক্স ১,৪০০ টাকা, ১,৩৫০ টাকা এবং বেনকিউ ১৬ এক্স ১৩০০ টাকা। কমবো ড্রাইভ: সনি ১৫৫০, বেনকিউ ১৭৫০ টাকা। কেসিং: ১৫০০ থেকে ২২০০ টাকা। মাউস: ১০০ থেকে ৯০০ টাকা। কিবোর্ড: সাধারণ ২৫০ থেকে ৩৫০ টাকা। মাল্টিমিডিয়া ৬০০ টাকা। স্পিকার: ক্রিয়েটিভ ইনস্পায়ার (৫: ১) ৫৩০০ টাকা, (৭: ১) ৯৮০০ টাকা, (৪: ১) ৪০০০ টাকা, (২: ১) ২৭০০ টাকা। মাইক্রোল্যাব (২: ১) ১৭০০ থেকে ১৮০০ টাকা, (৫: ১) ৪৫০০ টাকা, ক্রিয়েটিভ এসবিএস (এ৩০০) ২৫০০ টাকা, ডিলাক্স ২:১ ১৭০০। জিপিআরএস মডেম: আসুস ইউএসবিটি ৭১০০ টাকা, মবিডাটা ৩৫০০ টাকা (ইউএসবি)। হ্যান (ইউএসবি) ৩২০০ টাকা। টিভিকার্ড: এভারমিডিয়া এক্সটারনাল (ইউএসবি) ৪০০০ টাকা ও ইন্টারনাল ২৮০০ টাকা, গেডমি (ইউএসবি) টিভিকার্ড ২৫০০, রিয়ালভিউ এক্সটারনাল (এলসিডি) ২০০০ টাকা ও গেড মি (এলসিডি) ২০০০ টাকা। প্রিন্টার: ক্যানন পিক্সমা আইপি ১৯৮০ ২৯০০ টাকা, এইচপি ১৩৬০ ডেস্কজেট ২৫০০ টাকা, লেক্সমার্ক জেট ১৩২০ ৩০০০ টাকা, এপসন সি ৫৯ ৩৩০০ টাকা, এইচপিসি ১০০৫, ৯৫০০ টাকা; লেক্সমার্ক ই ১২০এন ৬৫০০ টাকা, ব্রাদার এইচএল ২১৪০-৭৫০০ টাকা, লেক্সমার্ক অল ইন ওয়ান এক্স ২৬৫০-৪৫০০ টাকা। এমএফসি ৭৩৪০ থেকে ২৩৫০০ স্যামসাং এমএল ১৬০৪০ (লেজার) ৫৮০০, এমএল-৪৫৫ আইএনডিআর ৭৫০০০ টাকা। —সংগ্রহ: মহিম আজিম
এখানে শুধু যন্ত্রাংশের দাম দেওয়া হয়েছে। পুরো কম্পিউটার কেনার ক্ষেত্রে যন্ত্রাংশ সংযোজন খরচ ও সার্ভিস চার্জ যুক্ত হবে।
</doc>
<doc>
পাটগাতীর তথ্যকেন্দ্র জনগণের কাজে আসছে না

| তারিখ: ০৫-০৪-২০১০
ইউনিয়ন তথ্যকেন্দ্র (ইনফরমেশন সেন্টার) জনগণের কোনো কাজে আসছে না। এলাকার মানুষ জানেও না ইউনিয়ন পরিষদ থেকে যে এ ধরনের সেবা পাওয়া যায়। এই তথ্যকেন্দ্রের ল্যাপটপ কম্পিউটার ও ডিজিটাল ক্যামেরা থাকে কেন্দ্রের দায়িত্বে নিয়োজিত যুবকের কম্পিউটারের দোকানে। মাল্টিমিডিয়া প্রজেক্টর আছে ইউনিয়ন পরিষদ সচিবের আলমারিতে। ওই কক্ষেই আছে জেনারেটর। আর ইউনিয়ন ইনফরমেশন সেন্টার যে কক্ষে, সেটি তালাবন্ধ। তবে সৌরবিদ্যুতের উৎস সোলার প্যানেলটি ঠিকঠাক ছাদের ওপরে আছে বলে জানা গেল। তবে ছাদের দরজার চাবি পাওয়া গেল না। তাই দেখাও গেল না। এ অবস্থা গোপালগঞ্জের টুঙ্গিপাড়া উপজেলার পাটগাতী ইউনিয়ন পরিষদ ইনফরমেশন সেন্টারের।
এই কেন্দ্র উদ্বোধনের মাধ্যমেই প্রধানমন্ত্রীর সারা দেশে ইউনিয়ন পর্যায়ের তথ্যকেন্দ্র চালু করার কথা ছিল। নানা কারণে তা কয়েক দফা পিছিয়েছে। গোপালগঞ্জ জেলা সদর থেকে প্রায় ১৭ কিলোমিটার ও পাটগাতী বাজার থেকে আনুমানিক দুই কিলোমিটার দূরে গোপালগঞ্জ-টুঙ্গিপাড়া সড়কের পাশে পাটগাতী ইউনিয়ন পরিষদ ভবনের নিচতলায় একটি কক্ষে গত বছরের মার্চ মাসে একটি প্রকল্পের আওতায় এই তথ্যকেন্দ্রের জন্য জিনিসপত্র সরবরাহ করা হয়। তবে পাটগাতী ইউনিয়নের অনেকে এই তথ্যকেন্দ্রের খবর জানেন না।
পাটগাতীর বাসিন্দা আছাদুর রহমান (৩২) ও গাইছুল হক (৫১) বলেন, ‘এখানে কোনো তথ্যকেন্দ্র আছে বলে জানি না। আপনার কাছে প্রথম শুনলাম।’ মাহমুদ বিশ্বাস (৩৪) বলেন, ‘এই রকম কী একটা আছে শুনেছি। কিন্তু কোনো কাজ হয় না।’
সম্প্রতি পাটগাতী ইউনিয়ন পরিষদে গিয়ে দেখা যায়, তথ্যকেন্দ্রের জন্য বরাদ্দ কক্ষটি বন্ধ। ইউনিয়ন পরিষদ সচিব শশীভূষণ মল্লিক জানালেন, দিনের পর দিন এভাবে কক্ষটি বন্ধ থাকে। তথ্যকেন্দ্রের দায়িত্বে থাকা মইনুল ইসলাম তখন ছিলেন না। তাঁকে ফোন করার হলে প্রায় এক ঘণ্টা পর একটি ল্যাপটপ নিয়ে তিনি কেন্দ্রে আসেন।
মইনুল ইসলাম জানালেন, ‘কোনো পরিদর্শক আসার খবর পেয়ে পাটগাতী বাজারে কম্পিউটার মেরামতের দোকান ফেলে ছুটে আসতে হয়। পাটগাতী বাজার থেকে এখানে মানুষ আসে না। প্রথমে নিজের গাঁটের টাকা খরচ করে ব্যানার লিখেছি। কিন্তু মানুষ এসব বোঝে না। মানুষজন এখানে আসার চেয়ে বাজারের দোকানগুলোতে যেতে বেশি পছন্দ করে। কেউ না আসায় আমিও এখানে খুব একটা আসি না।’ নিজের দোকানে বসেই তথ্যকেন্দ্রের সেবা দিচ্ছেন বলে দাবি করে মইনুল বলেন, ‘আগের ইউনিয়ন পরিষদ ভবনে তথ্যকেন্দ্রটি স্থাপন করা হলে মানুষেরও সমাগম হবে, আমিও সময় দিতে পারব।’
শশীভূষণ মল্লিক বলেন, ‘পুরোনো ইউনিয়ন পরিষদ ভবনটি পরিত্যক্ত ঘোষণা করা হয়েছে। ভবনটি ঝুঁকিপূর্ণ। তা ছাড়া বর্তমান ইউনিয়ন পরিষদ ভবনে সব সময় কম-বেশি মানুষ আসে। এখানে মানুষ ও কাজের চাপ এতই বেশি যে শুক্রবারও রাত পর্যন্ত আমাকে কাজ করতে হয়। কাজ করার ইচ্ছা থাকলে কোনো কিছুই বাধা নয়। তা ছাড়া নতুন কিছু চালু করলে প্রথম থেকেই লোক আসবে না।’
এ ব্যাপারে পাটগাতী ইউনিয়নের ভারপ্রাপ্ত চেয়ারম্যান মিলন মোল্লা বলেন, ‘এ কেন্দ্রে তথ্যসেবা নেওয়ার জন্য লোক আসে না।মইনুল তার দোকানে বসেই তথ্যকেন্দ্রের সেবা দিচ্ছে।’—সুব্রত সাহা, গোপালগঞ্জ
</doc>
<doc>
বাজারে এসেই সাড়া জাগালো আইপ্যাড

| তারিখ: ০৫-০৪-২০১০

অ্যাপলের নতুন ট্যাবলেট কম্পিউটার আইপ্যাড গত শনিবার যুক্তরাষ্ট্রের নিউইয়র্কে উদ্বোধন করা হয়েছে। বাজারে আসতেই আইপ্যাড কেনার জন্য লোকজনের মাঝে হুড়োহুড়ি পড়ে যায়। দীর্ঘ সময় লাইনে দাঁড়িয়ে থেকে তারা নতুন এই যন্ত্রটি কিনেছে।
অ্যাপল ২০০৭ সালে যখন প্রথমবারের মতো আইফোন বাজারে ছাড়ে, তখনো ঠিক এমন ঘটনা ঘটেছিল। যারা ইতিমধ্যে স্মার্ট ফোন, ল্যাপটপ, ই-বুক রিডার এবং বাড়িতে ব্রডব্যান্ড ইন্টারনেট ব্যবহার করেছে, তাদের পক্ষে আইপ্যাড বোঝাটা তাড়াতাড়ি সহজ হবে। কারণ, এসব যন্ত্রের কাজ আইপ্যাডে একসঙ্গে করা সম্ভব। এখানে পড়া যাবে প্রিয় বই বা সাময়িকী, দেখা যাবে প্রিয় সিনেমা, টেলিভিশনের অনুষ্ঠান বা ইউটিউবের ভিডিও। এ ছাড়া ই-মেইল চেক করা ছাড়াও ওয়েব তো সার্ফ করাই যাবে। প্রাথমিকভাবে যন্ত্রটি বিক্রি হয়েছে ৪৯৯ ডলারে। পরে দাম কমতে পারে বলে অ্যাপলের কর্মকর্তারা জানিয়েছেন। —রয়টার্স অবলম্বনে রোকেয়া রহমান
</doc>
<doc>
ওয়েবসাইটে ভয়েস চ্যাট

| তারিখ: ০৫-০৪-২০১০

বাংলাদেশের সব ভয়েস চ্যাট সাইটের ঠিকানা এবং বিভিন্ন ভয়েস চ্যাট সাইটে কতজন অনলাইনে আছে—এসব সুবিধা নিয়ে চালু হয়েছে বিডিচ্যাটসাইটস (www.bdchatsites.com) ঠিকানার একটি ওয়েবসাইট। এতে চ্যাট করার সুবিধা পাওয়া যাবে এবং এতে বাংলাদেশের বিভিন্ন মোবাইল চ্যাটসাইটগুলো ঠিকানা পাওয়া যাবে। —বিজ্ঞপ্তি
</doc>
<doc>
সরিষাবাড়ীতে কম্পিউটার সমিতি গঠিত

| তারিখ: ০৫-০৪-২০১০
জামালপুরের সরিষাবাড়ীতে ডিজিটাল সরিষাবাড়ী গড়ার লক্ষ্যে সম্প্রতি শিমলাবাজারের অ্যাকটিভ কম্পিউটার কার্যালয়ে এক আলোচনা সভা অনুষ্ঠিত হয়েছে। জামালপুর জেলা কম্পিউটার অ্যাসোসিয়েশনের জেষ্ঠ্য সহসভাপতি মো. আন্নু মিঞা বলেন, জামালপুর জেলাকে ডিজিটাল জেলায় রূপান্তর করতে হলে উপজেলার সর্বস্তরের জনগণকে এগিয়ে আসতে হবে এবং তথ্যপ্রযুক্তিতে আগ্রহ থাকতে হবে। সভায় বক্তব্য দেন অ্যাকটিভ কম্পিউটারের চেয়ারম্যান মো. বাদশা ভুঁইয়া, যমুনা পেপার হাউজ অ্যান্ড কম্পিউটারের এম এ ওয়াহাব, জিনিয়াস কম্পিউটারের আতিকুল হক, জমাদি কম্পিউটারের লিয়াকত আলী ও টপকন কম্পিউটারের বুদ্ধদেব ভৌমিক। পরে মো. বাদশা ভুঁইয়াকে আহ্বায়ক করে ১৫ সদস্যবিশিষ্ট সরিষাবাড়ী কম্পিউটার অ্যাসোসিয়েশনের আহ্বায়ক কমিটি গঠন করা হয়। —শফিকুল ইসলাম, সরিষাবাড়ী (জামালপুর)
</doc>
<doc>
সনিকগিয়ার স্পিকার

| তারিখ: ০৫-০৪-২০১০

গ্লোবাল ব্র্যান্ড প্রাইভেট লিমিটেড বাজারে নিয়ে এসেছে সনিকগিয়ার ব্র্যান্ডের অ্যানজো-৪০০ মডেলের মাল্টিমিডিয়া হোম স্পিকার। এতে রয়েছে তারযুক্ত অডিও কন্ট্রোলার, এর মাধ্যমে স্পিকারটির ভলিউম, বেস, ট্রেবল সহজে প্রয়োজন অনুযায়ী ব্যবহার করা যায়। দাম দুই হাজার ৩০০ টাকা। —বিজ্ঞপ্তি
</doc>
<doc>
ফুজিৎসুর নতুন ল্যাপটপ

| তারিখ: ০৫-০৪-২০১০

কম্পিউটার সোর্স লিমিটেড বাজারে নিয়ে এসেছে ফুজিৎসুর পি-৩০১০ মডেলের ল্যাপটপ। এতে রয়েছে এএমডি এমভি প্রসেসর, ১১.৬ ইঞ্চি এলইডি পর্দা, ৩২০ গিগাবাইট হার্ডডিস্ক ড্রাইভ, ২ গিগাবাইট র‌্যাম। এ ল্যাপটপে পাওয়া যাবে ফুল সাইজ কিবোর্ড, বিল্ট ইন ওয়েবক্যাম। সঙ্গে পাওয়া যাবে ফুজিৎসু পোর্টেবল ডিভিডি রাইটার। দাম ৪৫ হাজার টাকা। —বিজ্ঞপ্তি
</doc>
<doc>
হেল্পলাইন
দ্রুত বাংলা থেকে ইংরেজি ফন্ট নির্বাচন

| তারিখ: ০৫-০৪-২০১০
মাইক্রোসফট ওয়ার্ডে লেখার ক্ষেত্রে অনেক সময়েই বাংলা ও ইংরেজি ফন্টে লিখতে হয়। এ ক্ষেত্রে সাধারণত প্রতিবার ফন্ট নির্বাচন করে লিখতে হয়, যার ফলে কাজ দ্রুত হয় না। সাধারণত বাংলা লেখার জন্য প্রথমে কি-বোর্ড থেকে Alt+Ctrl+B চেপে বিজয় ON করে ফন্টের ঘর থেকে যেকোনো বাংলা ফন্ট নির্বাচন করে বাংলা লেখা যায়। এভাবে ফন্ট পরির্বতন করতে যেমন সময় প্রয়োজন, তেমনি সময়ও নষ্ট হয়। মাইক্রোসফট ওয়ার্ডের (১৯৯৭-২০০৩) সংস্করণের জন্য প্রথমে মাইক্রোসফট ওয়ার্ড খুলে Tools মেনু ক্লিক করে Customize-এ ক্লিক করুন। এবার Customize বক্স থেকে অপশন মেনুর নিচে থাকা Keyboard-এ ক্লিক করুন। এবার Customize Keyboard নামে একটি বক্স থেকে Categories:-এর ঘর থেকে Fonts নির্বাচন করুন এবং দেখুন ডান পাশের Fonts-এর ঘরে আপনার কম্পিউটারে থাকা সব Fonts দেখা যাচ্ছে। এবার Fonts-এর ঘর থেকে প্রয়োজনীয় Font নির্বাচন করুন। এবার Press new shortcut key ঘরে কি-বোর্ড থেকে Ctrl+Alt চেপে আপনার পছন্দের যেকোনো বর্ণ চাপুন এবং দেখুন Press new shortcut key-এর নিচের ঘরে Ctrl+Alt+আপনার নির্বাচিত বর্ণ চলে এসেছে (যেমন Ctrl+Alt+N)। এরপর নিচে বাঁ পাশে Assign-এ ক্লিক করুন। এবার দেখুন Current keys-এর ঘরে শর্টকার্টটি চলে এসেছে। এরপর Close বাটনে ক্লিক করে বেরিয়ে আসুন। এবার লেখার সময় যেকোনো ফন্ট পরিবর্তন করতে ওই শর্টকার্টটি দিয়ে ফন্ট পরিবর্তন করা যাবে দ্রুত। মাইক্রোসফট ২০০৭-এর জন্য Customize Keyboard-এর ঘর বের করার জন্য আপনাকে প্রথমে যেতে হবে অফিস বাটনের নিচে Word options-এ, তারপর সেখান থেকে Customize বাটনে ক্লিক করে দেখুন, একদম নিচের দিকে Keyboard shortcuts-এ গিয়ে বাকি কাজটুকু আগের মতো করে নিন। —নুরুন্নবী চৌধুরী
</doc>
<doc>
কলকাতার কর্মশালায় বাংলাদেশও ভারতের দুই মন্ত্রী
সুন্দরবনের পক্ষে ভোট দেওয়ার আহ্বান

| তারিখ: ০৬-০৪-২০১০

সুন্দরবন বাংলাদেশ আর ভারতের যৌথ সম্পদ। প্রায় ১০ হাজার বর্গকিলোমিটার বিস্তৃত সুন্দরবন ছড়িয়ে আছে দুই দেশে। এর মধ্যে ৬০ ভাগই বাংলাদেশে। সুন্দরবনে রয়েছে যেমন রয়েল বেঙ্গল টাইগার, তেমনই রয়েছে বহু বিলুপ্তপ্রায় প্রজাতির প্রাণিকুল ও গাছপালা। এখানকার ম্যানগ্রোভ (শ্বাসমূলজাতীয় উদ্ভিদ) অরণ্যও বিশেষ বৈশিষ্ট্যের অধিকারী। ইউনেসকো ১৯৯৭ সালের ৬ ডিসেম্বর সুন্দরবনকে ৭৯৮তম বিশ্ব হেরিটেজের তালিকাভুক্ত করেছে। এখন বিশ্বের সপ্তম প্রাকৃতিক সপ্তাশ্চর্য নির্বাচনের চূড়ান্ত পর্বে উত্তীর্ণ ২৮টি স্থানের একটি এই সুন্দরবন।চূড়ান্ত বিজয় নিশ্চিত করার সুন্দরবনের পক্ষে প্রচুর ভোট দেওয়ার আহ্বান জানিয়েছেন ভারত ও বাংলাদেশের বন ও পরিবেশমন্ত্রীরা।
গত রোববার কলকাতায় সুন্দরবন নিয়ে একটি আন্তর্জাতিক কর্মশালায় যোগ দিয়ে এ আহ্বান জানান বাংলাদেশের বন ও পরিবেশ প্রতিমন্ত্রী হাছান মাহমুদ এবং ভারতের বন ও পরিবেশমন্ত্রী জয়রাম রমেশ। হাছান মাহমুদ প্রাকৃতিক সপ্তাশ্চর্যের তালিকায় সুন্দরবনকে অন্তর্ভুক্ত করার জন্য ভারত ও বাংলাদেশের মানুষকে আরও বেশি করে সুন্দরবনের পক্ষে ভোট দেওয়ার আহ্বান জানান। তিনি বলেন, ‘শুধু পশ্চিমবঙ্গ নয়, গোটা ভারতজুড়ে আরও ব্যাপকভাবে সুন্দরবনের পক্ষে প্রচার চালাতে হবে। ভারত বিশাল দেশ। এই বিশাল দেশের মানুষের কাছ থেকে আমাদের অন্তত আরও ১০ থেকে ১৫ কোটি ভোট নিতে হবে সুন্দরবনের পক্ষে।’ তিনি বলেন, আমাদের বেশি করে ভোট দিয়ে তালিকার শীর্ষে তুলে আনতে হবে সুন্দরবনকে। এখনো এক বছরের বেশি সময় আছে। এ সময়ের মধ্যে ভারত থেকে সুন্দরবনের পক্ষে আরও বেশি করে ভোট দিতে হবে। এ ব্যাপারে এগিয়ে আসতে হবে দু দেশের সরকারসহ বিভিন্ন স্বেচ্ছাসেবী সংগঠনকে।
জয়রাম রমেশও বাংলাদেশের মন্ত্রীর আহ্বানকে স্বাগত জানিয়ে বলেন, ‘ভারতের বিভিন্ন রাজ্যে সুন্দরবনের পক্ষে প্রচার জোরদার করতে হবে।’ এ বৈঠকে পশ্চিমবঙ্গের সুন্দরবন উন্নয়নমন্ত্রী কান্তি গঙ্গোপাধ্যায় বলেন, ‘আমরা ইতিমধ্যে সুন্দরবনের পক্ষে প্রচারে নেমেছি। পশ্চিমবঙ্গে এ প্রচার আরও জোরদার হয়েছে।’ —অমর সাহা, কলকাতা
</doc>
<doc>
আন্তর্জাতিক ব্লগ প্রতিযোগিতা

| তারিখ: ০৬-০৪-২০১০
আন্তর্জাতিক ব্লগফোরামের সহযোগিতায় জার্মানির সরকারি গণমাধ্যম ডয়েচে ভেলে আয়োজন করেছে আন্তর্জাতিক সেরা ব্লগ প্রতিযোগিতা। এবারের ব্লগ প্রতিযোগিতায় বিশ্বের প্রধান ১১টি ভাষার সঙ্গে বাংলা ভাষাকেও সংযুক্ত করা হয়েছে এবং এবার ‘জলবায়ু পরিবর্তন’কে বিশেষ বিভাগ হিসেবে অন্তর্ভুক্ত করা হয়েছে। এতে বাংলা ভাষা ছাড়া ‘জলবায়ু পরিবর্তন’ শীর্ষক বিশেষ ক্যাটাগরিতে ‘বাংলাদেশ বাঁচলেই বিশ্ব বাঁচবে’ শীর্ষক একটি বাংলা ব্লগ সেরা ১১-তে মনোনীত হয়েছে এবং বর্তমানে এটি ইন্টারনেট ভোটে এক নম্বরে রয়েছে।ব্লগটির লেখক মো. মোস্তফা কামাল। ব্লগটিকে ভোট দেওয়া যাবে www.thebobs.com ঠিকানার ওয়েবসাইটে। ব্লগটির ঠিকানা www.sosbd.blogspot.com।—বিজ্ঞপ্তি
</doc>
<doc>
ওয়েবসাইটে কুইজ প্রতিযোগিতা

| তারিখ: ০৬-০৪-২০১০

ওয়েবসাইটে কুইজ প্রতিযোগিতা নিয়ে চালু হয়েছে লার্নজববিডি (www.learnjobbd.com) ঠিকানার একটি ওয়েবসাইট। এতে কুইজের মাধ্যমে পুরস্কার পাওয়া, চাকরির তথ্য, বিশ্ববিদ্যালয়ের ভর্তির তথ্য, শিক্ষাবৃত্তি ইত্যাদি তথ্য পাওয়া যাবে। —বিজ্ঞপ্তি
</doc>
<doc>
প্রশিক্ষণ/কর্মশালা

| তারিখ: ০৬-০৪-২০১০

 সিসিএনএ প্রশিক্ষণ: সিসিএনএ বিষয়ে প্রশিক্ষণ শুরু হচ্ছে। এতে ল্যান, ওয়ান, অ্যাডভান্সড নেটওয়ার্কিং, অ্যাডভান্সড রাউটিং প্রটোকল, আইপি ৬ ইত্যাদি শেখানো হবে। যোগাযোগ: আইটি বাংলা লি., ফোন: ০১৭৪৯৪০১৮৭৩
 কম্পিউটার: বগুড়ার এসএসসি পরীক্ষার্থীদের জন্য তিন মাস, ছয় মাস ও এক বছরের কম্পিউটার ও ইন্টারনেট বিষয়ে প্রশিক্ষণ। যোগাযোগ: সাইবারটেক। ফোন: ০১৭১১-৫৮০৮৬৩।
 ইন্টারনেটে আয়: ইন্টারনেটে টাকা আয়ের কৌশলবিষয়ক কর্মশালা।এতে গুগল অ্যাডসেন্স, ওডেস্ক ও আউটসোর্সিং ইত্যাদি বিষয় শেখানো হবে। কর্মশালা হবে ৯ এপ্রিল। যোগাযোগ: হোস্টিং হেল্প২৪। ফোন: ০১১৯১৩১৩১১৬।
</doc>
<doc>
টিপস
ভাইরাস সম্পর্কে সচেতন থাকুন

| তারিখ: ০৬-০৪-২০১০

 ই-মেইলের সংযুক্ত ফাইল খোলার আগে তাতে কোনো ভাইরাস আছে কি না, তা জানতে সেটি অ্যান্টিভাইরাস দিয়ে পরীক্ষা করে নিতে হবে।
 যদি এক বা একাধিক ফাইল ভাইরাসে আক্রান্ত হয়ে থাকে, তবে তা প্রথমে অ্যান্টিভাইরাস সফটওয়্যার দিয়ে পরিষ্কার (ক্লিন) করার চেষ্টা করতে হবে। সব ফাইল যদি পরিষ্কার হয় তবে তো ভালো কথা। কিন্তু কিছু ফাইল যদি পরিষ্কার না হয়, তবে সেগুলো মুছে (ডিলিট) ফেলতে হবে। ফাইলগুলো যদি আপনার খুব দরকারি হয়, সে ক্ষেত্রে সেসব না মুছে কোয়ারেনটাইন (ভাইরাসে আক্রান্ত ফাইল না মুছে সেগুলোকে অ্যান্টিভাইরাস সফটওয়্যার দিয়ে একটি বিশেষ অবস্থায় রাখা) করে রাখতে হবে। এ অবস্থায় ফাইলগুলো থেকে কোনোভাবেই ভাইরাস ছড়াতে পারে না।
 যখন কোনো ফ্লপিডিস্ক, সিডি, অতিরিক্ত হার্ডডিস্ক, পেনড্রাইভ ইত্যাদি ব্যবহার করা হবে, তখন ভাইরাস পরীক্ষার (স্ক্যান) স্বয়ংক্রিয় সুবিধাটি সক্রিয় রাখতে হবে।
 সব সময় অ্যান্টিভাইরাস সফটওয়্যারের হালনাগাদ সংস্করণটি ব্যবহার করতে হবে এবং অ্যান্টিভাইরাস হালনাগাদ করার পর অবশ্যই পুরো কম্পিউটার এটি দিয়ে পরীক্ষা করে নিতে হবে।
 একই অপারেটিং সিস্টেমে কখনোই পাশাপাশি দুটি বা এর বেশি অ্যান্টিভাইরাস সফটওয়্যার রাখা উচিত হবে না।
 ব্যবহারকারী ইচ্ছা করলে একাধিক অ্যান্টিভাইরাস সফটওয়্যার দিয়ে কম্পিউটার পরীক্ষা করে নিতে পারেন। কারণ অনেক সময় দেখা যায়, কোনো একটি অ্যান্টিভাইরাস কখনো কখনো কিছু ভাইরাসকে শনাক্ত করতে পারে না।
 একাধিক অ্যান্টিভাইরাস সফটওয়্যার দিয়ে কম্পিউটার পরীক্ষা করতে চাইলে প্রথমে যে অ্যান্টিভাইরাসটি ইনস্টল করেছেন, তা দিয়ে সম্পূর্ণ কম্পিউটারকে পরীক্ষা করে নিতে হবে এবং পরে সেটি ফেলে দিয়ে (আন-ইস্টল) আরেকটি অ্যান্টিভাইরাস ইনস্টল করে কম্পিউটার পরীক্ষা করাতে হবে।
 কম্পিউটারে ভাইরাস পরীক্ষা চালানোর জন্য প্রথমে safe মোডে কম্পিউটার চালু করতে হবে। এরপর ভাইরাস পরীক্ষার কাজ শুরু করতে হবে।
 যাঁরা ইন্টারনেট ব্যবহার করেন, তাঁরা অবশ্যই হালনাগাদ অ্যান্টিভাইরাস সফটওয়্যার ব্যবহার করবেন।
 ব্যবহারকারীর যদি অসীম (আনলিমিটেড) ডায়ালআপ বা ব্রডব্যান্ড ইন্টারনেট সংযোগ থাকে, তবে ব্যবহারকারী ইন্টারনেটের মাধ্যমে বিশ্বখ্যাত অ্যান্টিভাইরাস সফটওয়্যার নির্মাতার ওয়েবসাইট থেকে বিনামূল্যে ভাইরাস স্ক্যান করে নেওয়া যেতে পারে।
শান্তনু ঘোষ
</doc>
<doc>
প্রতিবেদন
আইফোনের জন্য সার্চ ইঞ্জিন বানাবে অ্যাপল

| তারিখ: ০৬-০৪-২০১০

অ্যাপলের জনপ্রিয় মুঠোফোন আইফোনের জন্য সার্চ ইঞ্জিন তৈরি করবে অ্যাপল। সম্প্রতি এক গবেষণায় জানা যায়, প্রায় ৭০ শতাংশ আইফোন ব্যবহারকারী মুঠোফোনে কিছু খোঁজার কাজে মুঠোফোনের উপযোগী সফটওয়্যার কিংবা প্রোগ্রাম খোঁজে।
আইফোনে স্বয়ংক্রিয়ভাবে সার্চ ইঞ্জিন গুগল থাকলেও সেখানে প্রয়োজনীয় মুঠোফোনের উপযোগী সফটওয়্যার পাওয়া যাচ্ছে না বলে গবেষণায় দেখা গেছে। আগামী পাঁচ বছরের মধ্যে মুঠোফোনের উপযোগী সার্চ ইঞ্জিন তৈরির এ উদ্যোগের ফলে মুঠোফোন ব্যবহারকারীরা সহজে শুধু মুঠোফোনের জন্য প্রয়োজনীয় সফটওয়্যার খুঁজে পাবেন। গুগলে খোঁজার ক্ষেত্রে গুগলের তৈরি মুঠোফোন অপারেটিং সিস্টেম অ্যান্ড্রোয়েড উপযোগী সফটওয়্যার পাওয়া যাচ্ছে। এ ব্যাপারে অ্যাপল গুগলের সঙ্গে একটি চুক্তি করার কথাও জানিয়েছে। চুক্তি অনুযায়ী অ্যাপলের প্রোগ্রাম স্টোরে গুগল সফটওয়্যার খোঁজার সুযোগ পাবে এবং অ্যান্ড্রোয়ডের উপযোগী সফটওয়্যারও পাওয়া যাবে। মুঠোফোন সেন্ট্রিক সার্চ ইঞ্জিন নামের আইফোনের এ সার্চ ইঞ্জিনের ফলে গুগল এবং অ্যাপলের উভয়ের জন্যই বিশেষ সুবিধা হবে বলে মনে করছেন বিশেষজ্ঞরা। এ ছাড়াও অ্যাপলের জনপ্রিয় আই-টিউনস স্টোরের নানা প্রোগ্রাম পেতেও সহজ হবে ব্যবহারকারীদের। মোবাইল বিশেষজ্ঞদের মতে, দিনে দিনে প্রযুক্তির উত্কর্ষতার সঙ্গে সঙ্গে নতুন প্রজন্মের স্পর্শকাতর পর্দার (টাচস্ক্রিন) ফোনের চাহিদা বাড়ছে। এ ক্ষেত্রে গুগল কিংবা বিং এ মুঠোফোনের জন্য নির্দিষ্ট সার্চ ইঞ্জিন ব্যবস্থা চালু করা উচিত এখনই। সে কাজটিই শুরু করেছে অ্যাপল যা মুঠোফোন ব্যবহারকারীদের জন্য সত্যিই সুখবর। —ইউইক অবলম্বনে নুরুন্নবী চৌধুরী
</doc>
<doc>
আইসিটি নীতিমালার পরিমার্জন শুরু

| তারিখ: ০৭-০৪-২০১০

কেবল সনাতন কার্যপদ্ধতির কম্পিউটারায়নের মাধ্যমে সরকারি সেবা জনগণের দোড়গোড়ায় পৌঁছনো সম্ভব হবে না। এ জন্য সরকারের সরকারের কাজ করার পদ্ধতিরও পরিবর্তন করতে হবে—সরকারের সব মন্ত্রণালয় ও বিভাগের আইসিটি ফোকাল পয়েন্টের উদ্দেশে এ কথা বলেছেন বিজ্ঞান এবং তথ্য ও যোগাযোগ প্রযুক্তি (আইসিটি) প্রতিমন্ত্রী ইয়াফেস ওসমান। গতকাল মঙ্গলবার রাজধানীর বঙ্গবন্ধু নভোথিয়েটারে জাতীয় আইসিটি নীতিমালা-২০০৯ এর অন্তর্ভুক্ত কর্মপরিকল্পনার বাস্তবায়ন, অগ্রগতি ও পর্যালোচনাসংক্রান্ত কর্মশালার আয়োজন করে বাংলাদেশ কম্পিউটার কাউন্সিল (বিসিসি)। মন্ত্রণালয়ের সচিব আবদুর রব হাওলাদারের সভাপতিত্বে অনুষ্ঠিত কর্মশালার উদ্বোধনী অনুষ্ঠানে আরও বক্তব্য রাখেন বিসিসির নির্বাহী পরিচালক মাহফুজুর রহমান, বাংলাদেশ কম্পিউটার সমিতির সভাপতি মোস্তাফা জাব্বার ও বাংলাদেশ অ্যাসোসিয়েশন অব সফটওয়ার অ্যান্ড ইনফরমেশন সার্ভিসেসের সভাপতি হাবীবুল্লাহ করিম।
কর্মশালায় কর্মপরিকল্পনা বাস্তবায়নের অগ্রগতি এবং মধ্য ও দীর্ঘমেয়াদি কর্মপরিকল্পনা বাস্তবায়নের কৌশল শীর্ষক দুইটি উপস্থাপনা তুলে ধরেন বিসিসির সচিব এনামুল কবির ও আইসিটি মন্ত্রণালয়ের পরামর্শক মুনির হাসান। জানা গেছে, স্বল্পমেয়াদি কর্মপরিকল্পনার বেশকয়েকটি ইতিমধ্যে অর্জিত হয়েছে এবং বেশ কিছু চলমান। তবে কিছু কিছু কর্মপরিকল্পনায় বাস্তবায়নকারী হিসেবে একাধিক সংস্থার উল্লেখ থাকলেও প্রাথমিক এজেন্সি না থাকায় সেগুলোর বাস্তবায়নে সমস্যা হচ্ছে। কর্মঅধিবেশনে ৫৬ জন ফোকাল পয়েন্ট চারটি গ্রুপে ভাগ হয়ে ৩০৬টি কর্মপরিকল্পনার মূল্যায়ন ও পরিমার্জনের সুপারিশ করেন।
উল্লেখ্য, ২০০৯ সালের জুলাইয়ে সরকার আইসিটি নীতিমালা গ্রহণ করে, যাতে প্রতিবছর কর্মপরিকল্পনাগুলো পর্যালোচনা ও পরিমার্জনের উল্লেখ রয়েছে। —নিজস্ব প্রতিবেদক
</doc>
<doc>
মোবাইল ফোনে প্রযুক্তি পরামর্শ

| তারিখ: ০৭-০৪-২০১০
সম্প্রতি বাংলাদেশ ওপেন সোর্স নেটওয়ার্কের (বিডিওএসএন) উদ্যোগে চালু হয়েছে মোবাইল ফোনসেটে তথ্যপ্রযুক্তি পরামর্শ সেবা। নিবন্ধিত গ্রাহকেরা প্রতিদিন সকালে একটি তথ্যপ্রযুক্তির টিপস বার্তার মাধ্যমে পাবেন। সদ্য শেষ হওয়া বিসিএস ডিজিটাল এক্সপো মেলায় বিডিওএসএনের স্টলে আনুষ্ঠানিকভাবে এই সেবার উদ্বোধন করেন শাহজালাল বিজ্ঞান ও প্রযুক্তি বিশ্ববিদ্যালয়ের কম্পিউটার বিজ্ঞান ও প্রকৌশল বিভাগের অধ্যাপক মুহম্মদ জাফর ইকবাল। এ সময় আরও উপস্থিত ছিলেন আমাদের গ্রাম উন্নয়নের জন্য তথ্য-প্রযুক্তির পরিচালক রেজা সেলিমসহ বিডিওএসএনের সদস্যরা।
মোবাইল ফোনসেটে তথ্যপ্রযুক্তি টিপসসেবা পেতে গ্রামীণফোন ও রবির গ্রাহকেরা ITT On A লিখে ৫৬৭৬ নম্বরে বার্তা পাঠিয়ে নিবন্ধন করতে পারবেন। নিবন্ধিত গ্রাহকেরা প্রতিদিন সকালে একটি করে কম্পিউটার টিপস পাবেন। এতে প্রচলিত মুঠোবার্তার খরচ ছাড়া অন্য কোন চার্জ প্রযোজ্য হবে না। এই সেবাটি নিতে না চাইলে ITT Off লিখে ৫৬৭৬ নম্বরে বার্তা পাঠিয়ে সেবাটি বন্ধ করা যাবে। —নুরুন্নবী চৌধুরী
</doc>
<doc>
বিশ্ব সাইবার গেমসের বাছাইপর্ব সিলেটে

| তারিখ: ০৭-০৪-২০১০
সিলেটের শাহজালাল বিজ্ঞান ও প্রযুক্তি বিশ্ববিদ্যালয়ের তথ্যপ্রযুক্তি উৎসবে বিশ্ব সাইবার গেমস ২০১০ বাংলাদেশ পর্বের বাছাই প্রতিযোগিতার আয়োজন করেছে এফওয়ান ইভেন্ট ম্যানেজমেন্ট। ৯ ও ১০ এপ্রিল এ প্রতিযোগিতা হবে। সিলেটে ফিফা ১০, কাউন্টার স্ট্রাইক ১.৬ ও এনএফএস মোস্ট ওয়ান্টেড (প্রোমো)—এ তিনটি গেমে অংশ নেওয়া যাবে। গতকাল মঙ্গলবার থেকে নিবন্ধন শুরু হয়েছে। নিবন্ধন চলবে খেলার দিন পর্যন্ত। নিবন্ধনের ঠিকানা: বুক হিল, রাজা ম্যানশন, জিন্দাবাজার; বায়োস, চৌধুরী শপিং সেন্টার, পূর্ব সুবিদবাজার, সিলেট এবং শাহজালাল বিশ্ববিদ্যালয়ের উৎসবকেন্দ্র। এ বাছাই প্রতিযোগিতার অংশীদার হচ্ছে স্যামসাং, ইন্টেল, গিগাবাইট, স্মার্ট টেকনোলজিস। — নিজস্ব প্রতিবেদক
</doc>
<doc>
এক মিনিটে উইন্ডোজ সেটআপ

| তারিখ: ০৭-০৪-২০১০

এক মিনিটের মধ্যেই একটি কম্পিউটারে (এক গিগাবাইট র‌্যামসম্পন্ন) উইন্ডোজ অপারেটিং সিস্টেমসহ এমএস অফিস, বিজয়, মাল্টিমিডিয়া প্লেয়ার, ফটোশপ এবং দরকারি সফটওয়্যার ইনস্টল করার একটি কৌশল বের করেছেন কম্পিউটার জোনের সিস্টেম প্রকৌশলী ও পরিচালক কৃষ্ণকান্ত কর্মকার। এ কৌশল ব্যবহার করে অফিস, বিভিন্ন ধরনের ল্যাব, বাণিজ্যিক প্রতিষ্ঠানে কম্পিউটারে দ্রুত সফটওয়্যার ইনস্টল করা হয়।
পাশাপাশি সার্ভিস সেন্টারে আসা কম্পিউটারগুলো দ্রুত মেরামত করা যায়। সফটওয়্যার ইনস্টল করার জন্য এটি খুব সহজ একটি পদ্ধতি। যোগাযোগ: ০১৭১৪০৪৮০১৯। —বিজ্ঞপ্তি
</doc>
<doc>
নতুন ডিভিডি রাইটার

| তারিখ: ০৭-০৪-২০১০
স্মার্ট টেকনোলজিস (বিডি) লিমিটেড বাজারে এনেছে স্যামসাংয়ের এস২৪৩ মডেলের ডিভিডি রাইটার, যা দিয়ে ২৪এক্স গতিতে ডিভিডি রাইট করা সম্ভব। এতে রয়েছে ডিস্ক লেভেল প্রিন্টের জন্য লাইটস্ক্রাইব প্রযুক্তি, বিদ্যুৎ সাশ্রয়ী ব্যবস্থা। দাম এক হাজার ৯৫০ টাকা। —বিজ্ঞপ্তি
</doc>
<doc>
প্রশিক্ষণ/কর্মশালা

| তারিখ: ০৭-০৪-২০১০

 লিনাক্স: বিশেষ ছাড়ে রেডহ্যাট লিনাক্স ও সিসিএনএর পরবর্তী ব্যাচ শুরু হচ্ছে। যোগাযোগ: বেইজ লিমিটেড। ০১৭১৩১৪৪২২০।
 কম্পিউটার প্রশিক্ষণ: এসএসসি পরীক্ষার্থীদের জন্য ইন্টারনেট ও ই-মেইল ব্যবহারের প্রশিক্ষণ বিনা মূল্যে দেওয়া হবে। যোগাযোগ: এমএসএন কম্পিউটার্স, কুমিল্লা। ০১৭১৫২৬৩৩৫৬।
 ওয়েবসাইট তৈরি: তিন মাসব্যাপী ওয়েভ ডেভেলপমেন্টের কোর্স শুরু হয়েছে। এতে এইচটিএমএল, জাভা স্প্রিন্ট, পিএইচপি, মাই এসকিউএল, জুমলা শেখানো হবে। যোগাযোগ: বাংলাসফট কম্পিউটার। ০১৯১২০১৩১৭০।
 কম্পিউটার প্রশিক্ষণ: এসএসসি পরীক্ষার্থীদের জন্য ব্যবস্থাপনা, কম্পিউটার হার্ডওয়্যার এবং গ্রাফিক্স কোর্স। যোগাযোগ:এনআইআইটি ০১১৯১১৭০০২৪।
</doc>
<doc>
হেল্পলাইন
অনলাইন পিডিএফ রিডার

| তারিখ: ০৭-০৪-২০১০

পরস্পরের মধ্যে ডকুমেন্ট ফাইল আদান-প্রদানের জন্য পিডিএফ ফরম্যাটের ফাইল ব্যবহার করা হয়। সাধারণ ডকুমেন্ট, প্রেজেন্টেশন, স্প্রেডশিট বা স্থিরছবির মতো বিভিন্ন ফরম্যাটের ফাইল পিডিএফে রূপান্তর করে ব্যবহার করা যায়। বিশেষ বিশেষ সুবিধার কারণে দিন দিন এই ফাইল ফরম্যাটটি জনপ্রিয় হচ্ছে। পিডিএফ ফাইল দেখার জন্য এডবির অ্যাক্রোবেট রিডার সবচেয়ে বেশি জনপ্রিয়। তবে বড় আকারের সফটওয়্যার হওয়ায় সব কম্পিউটারে এটি ইনস্টল করা থাকে না। বেশ কিছু অনলাইন প্রোগ্রাম রয়েছে, যেগুলি বিনা মূল্যে ব্যবহার করে পিডিএফ ফাইল দেখা যায়। পিডিএফ বিভিন্নভাবে ব্যবহার করা যায়। যেমন—
জিমেইল ব্যবহার করে: পিডিএফ ফাইলটি অ্যাটাচমেন্ট হিসেবে জিমেইলে পাঠালে ‘View as HTML’ অথবা ‘View as PDF’ নামের অপশনটি ব্যবহার করে যেকোনো পিডিএফ ফাইল দেখা যাবে।
পিডিএফ এস্কেপ (www.pdfescape.com/pdf/ open/preload.asp): ডেস্কটপের সফটওয়্যার ফক্সইট পিডিএফ রিডারের (FoxIt PDF reader) সব ধরনের আপশন এখানে ব্যবহার করা যাবে। শুধু যে পিডিএফ ফাইল দেখা যাবে, তা নয়। পিডিএফ ফরম পূর্ণ করাসহ সম্পদানার বিভিন্ন কাজ করা যাবে এই ওয়েবসাইট থেকে।
স্লাইড শেয়ার (www.slideshare.net/singleupload): পিডিএফ ফাইল ই-মেইল অ্যাটাচমেন্ট হিরসবে upload@upload.slideshare.net ঠিকানায় পাঠালে অথবা www.slideshare.net ওয়েবসাইট থেকে আপলোড করে দেখা যাবে। এখানে আপলোড করা লিংক অন্যদের সঙ্গে শেয়ার করা যাবে।
জোহো ভিউয়ার (viewer.zoho.com): SlideShare এবং এ সাইটটি একই ধরনের কাজ করে। এ সাইটটি একটি পূর্ণ অনলাইন অফিস স্যুট পাওয়া যায়।
সামুরাস ডেটা (view.samurajdata.se): এ সাইট থেকে পিডিএফ, পোস্টস্ক্রিপ্ট ও ওয়ার্ড ফাইল পড়া যায়। সাইটে সরাসরি আপলোড করে অথবা অন্য কোথাও আপলোড করা ফাইল এখান থেকে পড়া যাবে। নির্দিষ্ট স্থানে ফাইলটির ঠিকানা লিখে দিলে ওয়েব ব্রাউজার থেকেই ফাইলটি দেখা যাবে। —নাসির খান
</doc>
<doc>
চুয়েটে শিক্ষার্থীদের জন্য তথ্যপ্রযুক্তি সেবা অপর্যাপ্ত

| তারিখ: ০৮-০৪-২০১০

চট্টগ্রাম প্রকৌশল ও প্রযুক্তি বিশ্ববিদ্যালয়ের (চুয়েট) শিক্ষার্থীদের কম্পিউটার এবং ইন্টারনেট সুবিধা দেওয়ার জন্য বিশ্ববিদ্যালয়ে তথ্য ও যোগাযোগ প্রযুক্তি কেন্দ্র (সেন্টার ফর ইনফরমেশন অ্যান্ড কমিউনিকেশন টেকনোলজি—সিআইসিটি) নামে যে প্রতিষ্ঠান রয়েছে সেটির অর্ধেকেরও বেশি কম্পিউটার নষ্ট। আবার চুয়েটের ছাত্রাবাসেও নেই ইন্টারনেট সেবা। ফলে শিক্ষার্থীরা তথ্যপ্রযুক্তির দরকারি সেবা পাচ্ছে না।
চুয়েটের সিআইসিটিতে মোট ৩৬টি কম্পিউটার রয়েছে, যা বিশ্ববিদ্যালয়ের দুই হাজার শিক্ষার্থীর তুলনায় নিতান্তই কম। এর মধ্যে ১৫টি কম্পিউটার এখন অচল হয়ে পড়ে রয়েছে। এই কেন্দ্রের সবগুলো ইউপিএসের ব্যাটারি নষ্ট। বিকল্প বিদ্যুত্ সরবরাহের জন্য ব্যবহূত আইপিএসটিও নষ্ট। এ কেন্দ্রে ইন্টারনেট ব্যবহারের সুবিধা থাকলেও শিক্ষার্থীরা ছাত্রাবাসে ইন্টারনেট সুবিধা পাচ্ছে না।
এ প্রসঙ্গে সিআইসিটির পরিচালক ফারুক-উজ-জামান চৌধুরী প্রথম আলোকে বলেন, ‘কেন্দ্রটিতে নিরবচ্ছিন্ন বিদ্যুত্ সরবরাহ নিশ্চিত করতে এবং ইউপিএসগুলোকে কার্যকর করে তুলতে ৪৬টি ব্যাটারি কেনার জন্য সম্প্রতি দরপত্র আহ্বান করা হয়েছে। দ্রুতই সমস্যার সমাধান হবে।’
ক্যাম্পাসে শিক্ষার্থীদের সঙ্গে কথা বলে জানা যায়, চুয়েট ছাত্রাবাসে ইন্টারনেট সুবিধা না থাকায় শিক্ষার্থীদের এ কেন্দ্রের ওপর নির্ভর করতে হয়। কিন্তু সিআইসিটি শিক্ষার্থীদের ব্যবহারের জন্য সকাল নয়টা থেকে বিকেল সাড়ে চারটা পর্যন্ত খোলা থাকে। কিন্তু ওই সময় শিক্ষার্থীদের ক্লাস, পরীক্ষা থাকায় তারা কেন্দ্র ব্যবহার করতে পারে না। অনেক সময় কেন্দ্রটিতে ব্যবহারিক ক্লাস অনুষ্ঠিত হলে অন্য শিক্ষার্থীরা কাজ করতে পারেন না। শুক্রবার, শনিবার ও অন্যান্য সরকারি ছুটির দিনে কেন্দ্রটি বন্ধ থাকে।
চতুর্থ বর্ষের শিক্ষার্থী নাহিদ আলম সিদ্দীকি বলেন, ‘চূড়ান্ত বর্ষের শিক্ষার্থী হিসেবে আমাদের থিসিস, প্রকল্প (গবেষণা) করতে হয় যার জন্য সব সময়ই ইন্টারনেটের প্রয়োজন পড়ে। কিন্তু বিশ্ববিদ্যালয় থেকে এ বিষয়ে কোনো সহায়তা না পাওয়ায় আমাদের গবেষণার কাজ ব্যাহত হচ্ছে।’ শিক্ষার্থীরা সিআইসিটি খোলার সময়সীমা বাড়ানোর পাশাপাশি ছাত্রাবাসে ইন্টারনেট সংযোগ দেওয়ার আবেদন জানিয়েছেন।
এ প্রসঙ্গে বিশ্ববিদ্যালয়ের উপাচার্য শ্যামল কান্তি বিশ্বাস বলেন, ‘সিআইসিটির সমস্যা দূর করতে দ্রুতই ব্যবস্থা নেওয়া হবে। ’
বিশ্ববিদ্যালয় কর্তৃপক্ষ জানিয়েছে, সমগ্র ক্যাম্পাসে ১০ এমবিপিএস গতির ইন্টারনেট সুবিধা দেওয়ার জন্য বিটিসিএল ও টেলিটকের সঙ্গে কথা চলছে। ফারুক-উজ-জামান চৌধুরী বলেন, বিশ্বব্যাংকের অর্থায়নে এবং বিশ্ববিদ্যালয় মঞ্জুরি কমিশন ও শিক্ষা মন্ত্রণালয়ের অধীনে হায়ার এডুকেশন কোয়ালিটি এনহেন্ট প্রকল্পের আওতায় চুয়েট ২০ থেকে ২৫ লাখ টাকার একটি বাজেট পাচ্ছে। প্রকল্পটি বাস্তবায়ন করা গেলে চুয়েটের বিভিন্ন গবেষণাগার এবং ছাত্রাবাসে ইন্টারনেট সুবিধা দেওয়া সম্ভব হবে। তবে তার জন্য এক বছর সময় লাগবে। —কাউসার মো. নূরুন্নবী
</doc>
< doc>
আজ থেকে শাহজালাল বিশ্ববিদ্যালয়ে তথ্যপ্রযুক্তি উত্সব

| তারিখ: ০৮-০৪-২০১০

আজ থেকে শুরু হচ্ছে সিলেটের শাহজালাল বিজ্ঞান ও প্রযুক্তি বিশ্ববিদ্যালয়ের (শাবিপ্রবি) কম্পিউটার বিজ্ঞান ও প্রকৌশল (সিএসই) বিভাগের বার্ষিক উত্সব ‘সিএসই কার্নিভাল’। তিন দিনের এ আয়োজনে বিভিন্ন অনুষ্ঠানের পাশাপাশি থাকছে জাতীয় প্রোগ্রামিং প্রতিযোগিতা (এনসিপিসি)। চলতি বছর বিজ্ঞান ও তথ্য যোগাযোগ প্রযুক্তি মন্ত্রণালয় এবং বাংলাদেশ কম্পিউটার কাউন্সিলের সহযোগিতায় শাবিপ্রবিতে এ আয়োজন অনুষ্ঠিত হচ্ছে। এতে দেশের বিশ্ববিদ্যালয় পর্যায়ের ৮৮টি দল অংশ নিচ্ছে। উত্সবের আহ্বায়ক বিশ্ববিদ্যালয়ের সিএসই বিভাগের প্রধান মুহম্মদ জাফর ইকবাল গতকালবুধবার প্রথম আলোকে জানান, এবারের কার্নিভালে প্রতিযোগিতার পাশাপাশি থাকছে ল্যাপটপ মেলা, সফটওয়্যার প্রদর্শনীসহ নানা আয়োজন। উত্সবের তিন দিনই ল্যাপটপ মেলা ও সফটওয়্যার প্রদর্শনী অনুষ্ঠিত হবে। আগামীকাল এবং পরের দিন হবে গেমস ও প্রোগ্রামিং প্রতিযোগিতা।
উত্সবের মূল পৃষ্ঠপোষক মাইক্রোসফট, টেলিটক, আইসিটি মন্ত্রণালয় ও স্যামসাং। উত্সবের ওয়েবসাইট: www.sust.edu/ csecarnival। —নুরুন্নবী চৌধুরী
</doc>
<doc>
নোয়াখালীতে বাংলায় কম্পিউটার শেখা

| তারিখ: ০৮-০৪-২০১০
নোয়াখালীর মাইজদীতে গতকাল বুধবার শুরু হয়েছে ‘সবার জন্য বাংলায় কম্পিউটার’ শিরোনামে বাংলা ভাষায় কম্পিউটার ব্যবহারের প্রশিক্ষণ কর্মশালা। নোয়াখালীর দিগন্তের ডাক ও অঙ্কুর আইসিটি ডেভেলপমেন্ট ফাউন্ডেশনের যৌথ উদ্যোগে আয়োজিত এ কর্মশালা শেষ হবে ১০ এপ্রিল। কর্মশালার উদ্বোধনকালেনোয়াখালীর পুলিশ সুপার হারুন অর রশীদ হাযারী বলেন, ‘বর্তমানে আমাদের দেশে কম্পিউটারে বাংলা ভাষার ব্যবহার সহজ হয়েছে।’ অনুষ্ঠানে উপস্থিত ছিলেন দিগন্তের ডাকের নির্বাহী আবু নাসের খান, অঙ্কুরের সাধারণ সম্পাদক মাহে আলম খানসহ অনেকে। অঙ্কুর বাংলা ভাষায় কম্পিউটার ও মুক্ত বাংলা সফটওয়্যার ব্যবহার জনপ্রিয় করতে বাংলাদেশের বিভিন্ন অঞ্চলে প্রশিক্ষণ কর্মশালার আয়োজন করছে। নোয়াখালীর প্রশিক্ষণে ২৫ জন অংশ নিচ্ছেন। —মাহবুবুর রহমান, নোয়াখালী
</doc>
<doc>
গাজীপুরে তথ্যপ্রযুক্তির আড্ডা

| তারিখ: ০৮-০৪-২০১০

গাজীপুরের মো. ইউসুফ আলী ফাউন্ডেশনের ১৩তম প্রতিষ্ঠাবার্ষিকী উপলক্ষে ফাউন্ডেশনের কার্যালয়ে গতকাল বুধবার এক তথ্যপ্রযুক্তির আড্ডা অনুষ্ঠিত হয়। আড্ডায় তথ্যপ্রযুক্তির ব্যবহার ও প্রয়োগের বিভিন্ন দিক নিয়ে আলোচনা হয়। আলোচকেরা জ্ঞানভিত্তিক সমাজব্যবস্থা গড়তে আজকের প্রজন্মকে তথ্যপ্রযুক্তির মাধ্যমে এগিয়ে যাওয়ার জন্য শিক্ষার্থীদের আহ্বান জানান।আড্ডায় উপস্থিত ছিলেন ফাউন্ডেশনের কার্যনির্বাহী পরিচালক তাসলিমা মুজিব, কাজী আজিম উদ্দিন কলেজের হিসাববিজ্ঞান বিভাগের বিভাগীয় প্রধান মো. মুজিবুর রহমানসহ একদল শিক্ষার্থী। —বিজ্ঞপ্তি
</doc>
<doc>
বহনযোগ্য হার্ডডিস্ক

| তারিখ: ০৮-০৪-২০১০

ফুজিত্সুর নতুন একটি বহনযোগ্য হার্ডডিস্ক ড্রাইভ বাজারে ছেড়েছে কম্পিউটার সোর্স লিমিটেড।
৩২০ গিগাবাইট ধারণক্ষমতার এ হার্ডডিস্ক ইউএসবি পোর্টে সংযুক্তি করে সহজেই চালু করা যাবে।
ছোট আকারের এ হার্ডডিস্কটি যেকোনো অপারেটিং সিস্টেমে ব্যবহার করা যাবে। দাম ছয় হাজার ৮০০ টাকা। —বিজ্ঞপ্তি
</doc>
<doc>
প্রতিবেদন
উইন্ডোজের বিকল্প অপারেটিং সিস্টেম

| তারিখ: ০৮-০৪-২০১০

মাইক্রোসফট উইন্ডোজ অপারেটিং সিস্টেম অনেকেই ব্যবহার করেন। বাংলাদেশের বেশিরভাগ কম্পিউটারেই এ অপারেটিং সিস্টেম ব্যবহার করতে দেখা যায়। তবে উইন্ডোজের বিকল্প অপারেটিং সিস্টেমও আছে। এর নাম রিঅ্যাক্ট।
রিঅ্যাক্ট অপারেটিং সিস্টেমে উইন্ডোজে চালানো যায় এমন যন্ত্রাংশেল চালক সফটওয়্যার (ড্রাইভার) ও অন্য প্রোগ্রাম ব্যবহার করা যায়। এটি মূলত উইন্ডোজ এক্সপি ২০০৩ ওপর ভিত্তি করে তৈরি করা। রিঅ্যাক্ট অপারেটিং সিস্টেম অনেকটা উইন্ডোজের মতোই। বর্তমানে এটি প্রাথমিক আলফা সংস্করণে রয়েছে এবং এর উন্নয়নকাজ চলছে।তাই এখনও এটি উইন্ডোজের সমকক্ষ নয়। রিঅ্যাক্ট অপারেটিং সিস্টেম কম্পিউটারে ইনস্টলকরে বা সরাসরি (লাইভ) সিডি থেকেও চালানো যায়। অপারেটিং সিস্টেমটি www.reactos.org ঠিকানার ওয়েবসাইট থেকে নামিয়ে নেওয়া যাবে।পাশাপাশি এর বিস্তারিত তথ্য আছে এ সাইটে। —মেহেদী আকরাম
</doc>
<doc>
শাহজালাল বিশ্ববিদ্যালয়ে তথ্যপ্রযুক্তি উৎসব শেষ হচ্ছে আজ

| তারিখ: ১০-০৪-২০১০

ক্যাম্পাসজুড়ে উৎসবের আমেজ। তথ্যপ্রযুক্তির নানা রঙের ফেস্টুন-ব্যানারে ছেয়ে আছে ক্যাম্পাস। বিজ্ঞান, তথ্যপ্রযুক্তি, প্রকৌশলসহ বিজ্ঞানপিপাসু শিক্ষক-শিক্ষার্থীদের এ যেন এক মিলনমেলা। সকাল থেকেই চোখে পড়ে শিক্ষার্থীদের উপচেপড়া ভিড়। সিলেটের শাহজালাল বিজ্ঞান ও প্রযুক্তি বিশ্ববিদ্যালয়ে গত বৃহস্পতিবার শুরু হয় তথ্যপ্রযুক্তি উৎসব। বিকেলে বেলুন ও পায়রা উড়িয়ে উৎসবের উদ্বোধন করেন অর্থমন্ত্রী আবুল মাল আবদুল মুহিত। উৎসব শেষ হচ্ছে আজ শনিবার।
‘তথ্যপ্রযুক্তির আন্দোলনকে সর্বত্র ছড়িয়ে দিতে এমন উৎসব খুবই প্রয়োজন। উৎসবে এসে তথ্যপ্রযুক্তি সম্পর্কে নতুন অনেক কিছু জানতে পেরেছি।’ সিএসই কার্নিভাল নামের এ উৎসবে এসে কথাগুলো বলছিলেন বিশ্ববিদ্যালয়ের কম্পিউটার বিজ্ঞান বিভাগের শিক্ষার্থী মাহফুজ ও আরিফুজ্জামান।
বিশ্ববিদ্যালয়ের কেন্দ্রীয় মিলনায়তনে চলছেল্যাপটপ মেলা।কম্পিউটার সোর্স, স্যামসাং, গ্লোবাল ব্র্যান্ড প্রাইভেট লি., কম্পিউটার অ্যান্ড ইঞ্জিনিয়ার্স, ফ্লোরা, লেনোভো, ইউনিক বিজনেস সিস্টেম, বায়োস, টেকনোএজ, টেকনোভিলেজ মেলায় নিয়ে এদেছে বিভিন্ন ব্র্যান্ডের অত্যাধুনিক ল্যাপটপ। বিশ্ববিদ্যালয়ের অর্থনীতি বিভাগের শিক্ষার্থী প্রিয়াংকা ও শুভ জানান, মেলায় অনেক সাশ্রয়ী মূল্যে ল্যাপটপ পাওয়া যাচ্ছে। তাঁরা এ ধরনের উৎসব নিয়মিত করার কথা বলেন। মেলার পাশাপাশি ছিল সফটওয়্যার প্রদর্শনী। শাহজালাল বিশ্ববিদ্যালয়ের পাশাপাশি আহসান উল্লাহ বিজ্ঞান ও প্রযুক্তি বিশ্ববিদ্যালয়, খুলনা বিজ্ঞান ও প্রযুক্তি বিশ্ববিদ্যালয়, বাংলাদেশ প্রকৌশল ও প্রযুক্তি বিশ্ববিদ্যালয় (বুয়েট), কুষ্টিয়া ইসলামী বিশ্ববিদ্যালয়, সিলেট ইন্টারন্যাশনাল ইউনিভার্সিটি, ইসলামী ইউনিভার্সিটি অব টেকনোলজি, সিলেট ইঞ্জিনিয়ারিং কলেজসহ দেশের বিভিন্ন শিক্ষাপ্রতিষ্ঠানের শিক্ষার্থীদের ২২টি গ্রুপ সফটওয়্যার প্রদর্শনীতে অংশ নেয়।
গতকালশুক্রবার উৎসবের দ্বিতীয় দিন চলে বিশ্ব সাইবার গেমস বাংলাদেশ পর্বের ফিফা ১০-এর বাছাই প্রতিযোগিতা, জাতীয় প্রোগ্রামিংপ্রতিযোগিতার মহড়া ও সফটওয়্যার প্রদর্শনী। শিক্ষার্থীদের মোট ৮৮টি দল প্রোগ্রামিং প্রতিযোগিতায় অংশ নিচ্ছে। উৎসবের শেষ দিনে আজ এ প্রতিযোগিতা হবে। উৎসবের আহ্বায়ক শাহজালাল বিশ্ববিদ্যালয়ের কম্পিউটার বিজ্ঞান বিভাগের প্রধান মুহম্মদ জাফর ইকবাল প্রথম আলোকে বলেন, ‘আমরা বিশ্ববিদ্যালয়ে পড়াশোনার পাশাপাশি তথ্যপ্রযুক্তি নিয়েও সবাইকে সচেতন করছি। তথ্যপ্রযুক্তির উন্নয়নে সিলেটসহ সারা দেশে এ বিশ্ববিদ্যালয়ের শিক্ষক-শিক্ষার্থীরা গুরুত্বপূর্ণ অবদান রাখছেন। —সোহেল রহমান
</doc>
<doc>
অ্যাপলের আইফোন এখনও জনপ্রিয়

| তারিখ: ১০-০৪-২০১০

মার্কিন জনগণ অ্যাপলের আইফোনকে আগের মতোই ভালোবাসে এবং এই ভালোবাসা আগের মতোই অব্যাহত থাকবে বলে তারা জানিয়েছে। সম্প্রতি পরিচালিত এক জনমত জরিপের ফলাফলে এ তথ্য পাওয়া গেছে। যুক্তরাষ্ট্রের স্মার্টফোনের মালিকদের ওপর এই জরিপ চালানো হয়।
জরিপে অংশগ্রহণকারীদের অধিকাংশ হ্যান্ডসেট হিসেবে আইফোনকে সর্বোচ্চ পাঁচ নম্বর দিয়েছে। তারা জানিয়েছে, সহজে পরিচালনযোগ্য, উন্নত অপারেটিং সিস্টেম, নকশা, হ্যান্ডসেটের বিভিন্ন সুবিধা থাকায় এবং সব মিলিয়ে সন্তুষ্ট হওয়ায় তারা আইফোনকে পাঁচে পাঁচ দিয়েছে। আইফোনের পরে রয়েছে ব্ল্যাকবেরির অবস্থান।
সন্তুষ্টি ক্যাটাগরিতে ব্ল্যাকবেরি পাঁচে তিন পেয়েছে। পাম, এইচটিসি, নোকিয়া ও স্যামসাংয়ের হ্যান্ডসেট পেয়েছে পাঁচে দুই। তবে ব্যাটারির দীর্ঘস্থায়িত্বের দিক দিয়ে ব্ল্যাকবেরি পেয়েছে পাঁচে পাঁচ।
এই ক্যাটাগরিতে আইফোন পেয়েছে পাঁচে দুই। নকিয়া ও স্যামসাংয়ের হ্যান্ডসেট পেয়েছে পাঁচে চার। এর আগে পরিচালিত এক জরিপেও আইফোন এগিয়ে ছিল।
—এএফপি অবলম্বনে রোকেয়া রহমান
</doc>
<doc>
কলকাতায় স্বল্পমূল্যে মুঠোফোন

| তারিখ: ১০-০৪-২০১০
বাংলা নববর্ষের দিন কলকাতার বাজারে এই প্রথম আসছে কম মূল্যের মুঠোফোন, যার দাম ৫০০ রুপি। এটিই ভারতের মুঠোফোন বাজারে সবচেয়ে কম দামের। কলকাতার মুঠোফোন প্রস্তুতকারক সংস্থা জিপি ইনফোটেকের তৈরি এই সেট ইতিমধ্যেই বেশ আগ্রহ সৃষ্টি করেছে। প্রতিষ্ঠানের প্রধান বিজয় আগরওয়াল জানান, প্রথম পর্যায়ে রঙিন পর্দার প্রায় পাঁচ লাখ মুঠোফোন বাজারে ছাড়া হবে।
তিনি আরও জানান, জিপি ইনফোটেক চলতি বছর আরও ২০টি মডেলের মুঠোফোন বাজারে ছাড়ছে। এর মূল্য হবে ছয় হাজার রুপির নিচে। তবে এই ২০টির মধ্যে ১২টিই হবে স্মার্ট ফোন। —অমর সাহা, কলকাতা
</doc>
<doc>
ডিআইআইটি দিবস পালিত

| তারিখ: ১০-০৪-২০১০

তথ্যপ্রযুক্তি প্রশিক্ষণপ্রতিষ।টান ড্যাফোডিল ইনস্টিটিউট অব আইটির (ডিআইআইটি) ১৩ বছর পূর্তি পালিত হয়েছে গত বুধবার। সকালে শোভাযাত্রার মাধ্যমে অনুষ্ঠানের শুরু হয়। বিকেলে ঢাকা রেসিডেন্সিয়াল স্কুল অ্যান্ড কলেজ মিলনায়তনে আলোচনা সভা, কৃতী শিক্ষার্থীদের সংবর্ধনা ও সাংস্কৃতিক অনুষ্ঠান হয়। এতে উপস্থিত ছিলেন বিদ্যুৎ, জ্বালানি ও খনিজ সম্পদ মন্ত্রণালয়-সম্পর্কিত স্থায়ী কমিটির সভাপতি সুবিদ আলী ভূঁইয়া, ড্যাফোডিল গ্রুপের চেয়ারম্যান মো. সবুর খানসহ অনেকে।—বিজ্ঞপ্তি
</doc>
<doc>
আসুসের পণ্যের প্রচারণা

| তারিখ: ১০-০৪-২০১০

গ্লোবাল ব্র্যান্ড প্রাইভেট লিমিটেড সম্প্রতি ঢাকার লরেটো স্কুলে ‘আসুস ই ফ্যামিলি স্কুল ক্যাম্পেইন-২০১০’ শীর্ষক এক কর্মশালার আয়োজন করে। দুই দিনব্যাপী এ কর্মশালায় আসুসের ই পিসি, ই টপ, ই বক্স পণ্যের বিভিন্ন বৈশিষ্ট্য, কার্যকারিতা ও সুবিধাসমূহ বিদ্যালয়ের শিক্ষার্থীদের কাছে তুলে ধরা হয়। আসুসের ই ফ্যামিলির পণ্যসমূহ পড়াশোনা ও কর্মক্ষেত্রে ব্যবহার করা যায়, সেসব বিষয়ে কর্মশালায় বিস্তারিত তুলে ধরা হয়। কর্মশালায় শিক্ষার্থীদের প্রশ্নোত্তর পর্ব অনুষ্ঠিত হয়। —বিজ্ঞপ্তি
</doc>
<doc>
প্রশিক্ষণ/কর্মশালা

| তারিখ: ১০-০৪-২০১০
 কম্পিউটার প্রশিক্ষণ: কম্পিউটারের বিভিন্ন প্রশিক্ষণ কোর্সে ছাড়। এতে মাইক্রোসফট অফিস, গ্রাফিকস ডিজাইন শেখানো হবে। নিবন্ধনের শেষ তারিখ ১৪ এপ্রিল। যোগাযোগ: ভূঁইয়া কম্পিউটার্স। ফোন: ০১৭১৩৩৩০৪২৯
 হিসাবরক্ষণ সফটওয়্যার প্রশিক্ষণ: দিনব্যাপী প্রশিক্ষণ অনুষ্ঠিত হবে। এতে ট্যালি ও হিসাব স্মার্ট নামে দুটি হিসাবরক্ষণ সফটওয়্যার শেখানো হবে। যোগাযোগ: আইসিটি জেনারেশন, ফোন: ০১১৯০৮৩৯৩৬৩
 ওরাকল সার্টিফিকেশন প্রশিক্ষণ: ্বাংলাদেশের ওরাকল অনুমোদিত সহযোগী প্রতিষ্ঠানে ওরাকলের সার্টিফিকেশন প্রশিক্ষণ চলছে। যোগাযোগ: আইবিসিএস-প্রাইমেক্স। ফোন: ০১৭১৩৩৯৭৫৬৭
 ইন্টারনেটে আয়ের প্রশিক্ষণ: ইন্টারনেটে আয়ের প্রশিক্ষণ। ক্লাস শুরু ৯ এপ্রিল। যোগাযোগ: এফ ওয়ান আইটি ফার্ম, ফোন: ০১৭৪১১৬৩৭৭৭
</doc>
<doc>
হেলপ লাইন
কম্পিউটার বন্ধ হবে দ্রুত

| তারিখ: ১০-০৪-২০১০

কম্পিউটার বন্ধ হতে সময় লাগাটা একটা সমস্যাই।মাঝেমধ্যে এমন ধীর গতিতে বন্ধ হওয়ায় বিরক্ত হন ব্যবহারকারী। এ ধীর গতির কাজটি হয় মূলত উইন্ডোজ প্রত্যেকবার Shutdown হওয়ার সময় এর অভ্যন্তরীণ কিছু টেম্পোরারি পাতা Clear করে দেয়। যার ফলে কম্পিউটার বন্ধ প্রক্রিয়াটি ধীর গতিতে হয়। ইচ্ছে করলে এ প্রক্রিয়াটি বন্ধ করে দ্রুত গতিতে কম্পিউটার বন্ধ করা সম্ভব। এতে আপনার পিসির বন্ধ হওয়ার গতি বৃদ্ধি পাবে কয়েকগুণ। এ জন্য শুরুতে Start-এ ক্লিক করুন।
এবার Run-এ গিয়ে regedit এবং Enter দিন। এবার আসা Registry Editor থেকে HKEY>LOCAL>MACHINE-এ যান এবং দুইবার ক্লিক করুন।
এবার System-এ গিয়ে Current Control Set-এ দুইবার ক্লিক করুন। এবার Control থেকে Session Manager-এ যান। এবার Memory Management মেনুটি খুঁজে বের করুন। এবার এ মেনু থেকে Clear Page At Shutdown-এ গিয়ে এর ভ্যালু ০ (শূন্য) করে দিন। সবশেষে কম্পিউটার পুনরায় চালু (রিস্টার্ট) করুন। এবার আপনার কম্পিউটার দ্রুত বন্ধ হবে।
—নুরুন্নবী চৌধুরী
</doc>
<doc>
শেষ হলো শাহজালাল বিশ্ববিদ্যালয় প্রযুক্তি উৎসব

| তারিখ: ১১-০৪-২০১০
সিলেটের শাহজালাল বিজ্ঞান ও প্রযুক্তি বিশ্ববিদ্যালয়ে তিন দিনের তথ্যপ্রযুক্তি উৎসব গতকাল শনিবার শেষ হয়েছে। সফটওয়্যার প্রদর্শনী, ল্যাপটপ কম্পিউটারের মেলা, সাইবার গেমস প্রতিযোগিতা ইত্যাদি আয়োজনে বিশ্ববিদ্যালয়ের কেন্দ্রীয় মিলনায়তনে এ উৎসব তিন দিনই ছিল জমজমাট।
‘সিএসই কার্নিভাল’ নামের এ উৎসবের আহ্বায়ক অধ্যাপক মুহম্মদ জাফর ইকবালের সভাপতিত্বে কাল রাতে সমাপনী অনুষ্ঠানে প্রধান অতিথি ছিলেন বিশ্ববিদ্যালয়ের উপাচার্য মো. সালেহ উদ্দিন। অন্যান্যের মধ্যে উপস্থিত ছিলেন বাংলাদেশ কম্পিউটার কাউন্সিলের সচিব এনামুল কবীর, কথাসাহিত্যিক ইমদাদুল হক মিলন, আইবল কানাডার সফটওয়্যার বিশেষজ্ঞ সাহাদাত হোসেন, লিডিং ইউনিভার্সিটির উপাচার্য কবির হোসেন, বাংলাদেশ প্রকৌশল বিশ্ববিদ্যালয়ের অধ্যাপক এম কায়কোবাদ, টেলিটক বাংলাদেশের ব্যবস্থাপক হাবিবুর রহমান, বিজ্ঞান এবং তথ্য ও যোগাযোগপ্রযুক্তি মন্ত্রণালয়ের পরামর্শক মুনির হাসানসহ অনেকে।
উৎসবে সফটওয়্যার প্রদর্শনীর প্রতিযোগিতায় চ্যাম্পিয়ন হন মহিউদ্দিন, দ্বিতীয় ও তৃতীয় স্থান লাভ করেন যথাক্রমে দেবজ্যোতি আইচ ও শিব্বির আহমেদ। এ ছাড়া পার্থ সারথি কর ও এম আর মুকিতকে বিশেষ পুরস্কার দেওয়া হয়।
বিশ্ব সাইবার গেমস বাংলাদেশ পর্বের বাছাই প্রতিযোগিতায় এনএফএস—মোস্ট ওয়ান্টেড খেলায় প্রথম হন আহসানুল্লাহ বিজ্ঞান ও প্রযুক্তি বিশ্ববিদ্যালয়ের আলিফ রহমান চৌধুরী, দ্বিতীয় ও তৃতীয় স্থান লাভ করেন যথাক্রমে সাবরিন আল আজাদ ও শাহীন হাসেম। ফিফা-১০-এ চ্যাম্পিয়ন হন মুনতাসির মাহতাব, (ইসলামিক ইউনিভার্সিটি অব টেকনোলজি), দ্বিতীয় ও তৃতীয় স্থান লাভ করেন যথাক্রমে মো. সাদাত হোসেন খান (সিলেট ইঞ্জিনিয়ারিং কলেজ), রাশেদুল হাসান (শাহজালাল বিশ্ববিদ্যালয়)।
উৎসবে প্রধান আকর্ষণ ছিল জাতীয় কলেজিয়েট প্রোগ্রামিং প্রতিযোগিতা (এনসিপিসি)। গতকাল এনসিপিসি অনুষ্ঠিত হয়। এতে ৮৮টি দল অংশ নেয়। গতকাল রাতে এ প্রতিবেদন লেখা পর্যন্ত এ প্রতিযোগিতার ফলাফল ঘোষণা করা হয়নি। শাহজালাল বিশ্ববিদ্যালয়ের কম্পিউটারবিজ্ঞান ও প্রকৌশল বিভাগের উদ্যোগে এ উৎসবের আয়োজন করা হয়। —সোহেল রহমান, শাহজালাল বিশ্ববিদ্যালয় প্রতিনিধি
</doc>
<doc>
রাজশাহীতে ডিজিটাল পরিচয়পত্র নিয়ে সেমিনার

| তারিখ: ১১-০৪-২০১০

রাজশাহী বিশ্ববিদ্যালয়ে গত মঙ্গলবার ডিজিটাল পরিচয়পত্রের ব্যবহার নিয়ে এক সেমিনার অনুষ্ঠিত হয়েছে। অটোমেশন, কম্পিউটারায়ন, সিমপ্লিফিকেশন অব প্রসেস, ডকুমেন্টেশন অব ওয়ার্ক ফ্লোস এবং অন্যান্য প্রাতিষ্ঠানিক তথ্য-উপাত্তের ব্যবহার কীভাবে আরও সহজ ও আধুনিক করা যায়—এসব বিষয়ে সেমিনারে আলোচনা করা হয়। সেমিনারে মূল বিষয় উপস্থাপন করেন কম্পিউটারবিজ্ঞান ও প্রকৌশল বিভাগের শিক্ষক খাদেমুল ইসলাম্রমোল্লা। তিনি বিভিন্ন কারিগরি ও প্রাযুক্তিক দিক তুলে ডিজিটাল পরিচয়পত্রের উপযোগিতা ব্যাখ্যা করেন।
সেমিনারে প্রধান অতিথি বিশ্ববিদ্যালয়ের উপাচার্য এম আবদুস সোবহান বলেন, বর্তমান সরকারের ডিজিটাল বাংলাদেশ গড়ার প্রতিশ্রুতির অংশ হিসেবে বিশ্ববিদ্যালয়ের বিভিন্ন বিভাগ ও দপ্তরের সংঙ্গে সংশ্লিষ্ট শিক্ষক-শিক্ষার্থী, কর্মকর্তা-কর্মচারীদের মধ্যে ডিজিটাল আইডি কার্ড ব্যবহারের ব্যবস্থা করা হবে। সেমিনারে উপস্থিত ছিলেন বিশ্ববিদ্যালয়ের সহ-উপাচার্য মুহম্মদ নূরুলাহ্, কম্পিউটার কেন্দ্রের প্রশাসক মামুনুর রশীদ তালুকদারসহ অনেকে। বক্তরা বলেন, অনলাইন তথ্যব্যবস্থার আওতায় বিশ্ববিদ্যালয়ের সব তথ্যকে আনা গেলে দ্রুত তথ্যের লেনদেন ঘটানো, তথ্যের সহজলভ্যতা নিশ্চিত করাসহ নিরাপদ ও বিশস্ত তথ্যপ্রবাহ নিশ্চিত করা সম্ভব হবে। —কুদরাত-ই-খুদা, রাজশাহী বিশ্ববিদ্যালয়
</doc>
<doc>
শেরপুরে কম্পিউটার প্রশিক্ষণকেন্দ্র

| তারিখ: ১১-০৪-২০১০

‘তথ্যপ্রযুক্তির যুগে কম্পিউটার জ্ঞানের বিকল্প নেই’ স্লোগান সামনে রেখে যাত্রা শুরু হলো শেরপুর জেলার কম্পিউটার প্রশিক্ষণকেন্দ্র সেভেন মিরর কম্পিউটার ইনস্টিটিউটের। এ উপলক্ষে গতকাল শুক্রবার ইনস্টিটিউটের প্রশিক্ষণ কক্ষে সাংবাদিকদের সঙ্গে এক মতবিনিময় সভার আয়োজন করা হয়। সভায় সেভেন ইনস্টিটিউটের পরিচালক মোহাম্মদ ফেরদৌস ওয়াহিদ জানান, এই প্রশিক্ষণ ইনস্টিটিউটে কমিপউটারের নানারকম প্রশিক্ষণ দেওয়া হবে। শিগগিরই হিসাবরক্ষণ, গ্রন্থাগার ও বিদ্যালয় ব্যবস্থাপনা সফটওয়্যার শেখানো হবে।পাশাপাশি ইনস্টিটিউটে প্রতিবন্ধীদের এবং মুক্তিযোদ্ধা পরিবারের সন্তান ও দরিদ্র মেধাবী শিক্ষার্থীদের জন্য রয়েছে বিশেষ ছাড়। প্রতিবছর আটজন দরিদ্র ছাত্রকে বিনা মূল্যে প্রশিক্ষণ দেওয়া হবে।
—দেবাশীষ সাহা রায়, শেরপুর
</doc>
<doc>
গ্রিন বিশ্ববিদ্যালয়ের কার্যক্রমে কম্পিউটার প্রযুক্তি

| তারিখ: ১১-০৪-২০১০

গ্রিন বিশ্ববিদ্যালয়ের সব কার্যক্রমে কম্পিউটার প্রযুক্তি বাস্তবায়নের লক্ষ্যে গ্রিন ইউনিভার্সিটি অব বাংলাদেশের সঙ্গে ড্যাফোডিল কম্পিউটার্স লিমিটেডের চুক্তি স্বাক্ষরিত হয়েছে। বিশ্ববিদ্যালয় মিলনায়তনে অনুষ্ঠিত চুক্তি স্বাক্ষর অনুষ্ঠানে উপস্থিত ছিলেন বিশ্ববিদ্যালয়ের উপাচার্য আনোয়ারউল্লাহ চৌধুরী, বিশ্ববিদ্যালয় মঞ্জুরি কমিশনের চেয়ারম্যান অধ্যাপক নজরুল ইসলাম, ড্যাফোডিল গ্রুপের চেয়ারম্যান মো. সবুর খানসহ অনেকে।
চুক্তি অনুযায়ী গ্রীন বিশ্ববিদ্যালয়ের নানা ধরনের কার্যক্রম সফটওয়্যারের মাধ্যমে পরিচালিত হবে। —বিজ্ঞপ্তি
</doc>
<doc>
আপডেট
প্রযুক্তিবাজার স্থিতিশীল

| তারিখ: ১১-০৪-২০১০

ঢাকার কম্পিউটার বাজারগুলো এখন স্বাভাবিক। যন্ত্রাংশের দামেও কোনো পরিবর্তন নেই।গতকাল শনিবারপাওয়া যন্ত্রাংশের দাম নিচে দেওয়া হলো—
প্রসেসর: ইন্টেল কোর আই ৭ (২.৮ গি.হা.) ২৩৫০০ টাকা, ইন্টেল কোর আই ৫ (২.৬ গি.হা.) ১৬০০০ টাকা, ইন্টেল কিউ ৯৫০৫ (২.৮৩ গি.হা.) ১৭৫০০ টাকা, ইন্টেল সেলেরন ১.৮ গি.হা. ২৮০০ টাকা। ইন্টেল কোর আই৩ ২.৮ গি.হা. ১০,৫০০ টাকা। পেন্টিয়াম ডুয়েল কোর ২.৯৩ গি.হা. ৬৫০০, পেন্টিয়াম ডুয়েল কোর ২.৭ গি.হা. ই৫৪০০ ৫০০০ টাকা। কোর টু কোয়াড কিউ ৯৪০০ ২.৬৬ গি.হা. ১৫৫০০ টাকা। ৮৪০০ ২.৬৬ গি.হা. ১৩৪০০ টাকা।ইন্টেল কোর টু ডুয়ো ২.৮ গি.হা. ই ৮২০০ ১২২০০ টাকা। ইন্টেল কোর টু কেরাজ কিউ ৭৫০০ ২.৯৩ গি.হা. ৮৮০০ টাকা। মাদারবোর্ড: ইন্টেল ডিপি ৫৫ ডব্লিউবি এলজিএ ১১৫৬ (ডিডিআরএ) ১০০০০ টাকা। গিগাবাইট পি ৫৫-ইউডি ৮,৫০০ টাকা। জি৪১আরকিউ ৪৭৫০ টাকা। ইন্টেল ডিজি৪৫ এসজি ১১০০০ টাকা, ইন্টেল ডিজি ৪৫আইডি ৮২০০ টাকা। ডিজি৪১আরকিউ ৪৯০০ টাকা। ৪১টিওয়াই ৫৬০০ টাকা। ইন্টেল ৪৩জিটি ৬৭০০ টাকা। গিগাবাইট জি ৪১ ইন্টেল টিপসেট ৪৩০০ টাকা। আসুস জি ৪১ ৪২০০ টাকা। র‌্যাম: ২ গি.বা. ডিডিআর ২- ৩৭৫০ টাকা। ১ গি.বা. ডিডিআর টু ২১৫০ টাকা; ২ গি.বা. ডিডিআর ৩ ৪০০০ টাকা। হার্ডডিস্ক ড্রাইভ: ১৬০ গি.বা. (৭২০০ আরপিএম) ২৮০০ টাকা। ৩২০ গি.বা. ৩৪০০ টাকা। ৫০০ গি.বা. ৪০০০ টাকা। ১ টেরাবাইট ৭০০০ টাকা। পেনড্রাইভ: ২ গি.বা. ৫০০ টাকা; ৪ গি.বা. ৯০০ টাকা; ৮ গি.বা. ১৩০০ টাকা। এলসিডি মনিটর: ফিলিপস ১৮.র্৫র্ (এলইডি ডিসপ্লে) ৯৩০০ টাকা; ডেল ১র্৭র্ ৮৯০০ টাকা। স্যামসাং ১৮.র্৫র্ ৮৭০০ টাকা। এলজি ১র্৭র্ ৮২০০ টাকা। এইচপি ১৮.র্৫র্ ৯২০০ টাকা। স্যামসাং ২১.র্৫র্ ১২৪০০ টাকা। গ্রাফিকস কার্ড: গিগাবাইট জিভি ১ গি.বা. ৯৫০০ জিটি ৪৩০০ টাকা। গিগাবাইট পিসিআই এক্সপ্রেস ১ গি.বা. ৯৫০০ জিটি ৪৪০০ টাকা। স্যাফায়ার (এইচডি ৪৮৩০) ৫১২ মে.বা. ৮০০০, এইচডি ৪৩৫০ ৫১২ মে.বা. ২৬০০ টাকা। পিসিআই এক্সপ্রেস ৪৫৫০ এইচডি ৫১২ মে.বা. ৪৮০০ টাকা, এক্সএফএস এক্সপ্রেস ১ গি.বা জিএফ ৯৪০০ জিটি ৪৩০০ টাকা। ফক্সকন জিফোর্স পিসিআই ১০,৫০০ টাকা। ডিভিডি রাইটার/রি-রাইটার: সামসাং ৫২x২৪x৫২এক্স ২২০০ টাকা এবং আসুস ৫২x৩২x৫২এক্স ২২০০ টাকা, সনি ডিভিডি-আরডব্লিউ ২১০০ টাকা।ডিভিডি-রম ড্রাইভ: আসুস ১৮এক্স ১,৪০০ টাকা, ১,৩৫০ টাকা এবং বেনকিউ ১৬ এক্স ১৩০০ টাকা। কমবো ড্রাইভ: সনি ১৫৫০, বেনকিউ ১৭৫০ টাকা। কেসিং: ১৫০০ থেকে ২২০০ টাকা। মাউস: ১০০ থেকে ৯০০ টাকা। কিবোর্ড: সাধারণ ২৫০ থেকে ৩৫০ টাকা। মাল্টিমিডিয়া ৬০০ টাকা। স্পিকার: ক্রিয়েটিভ ইনস্পায়ার (৫: ১) ৫৩০০ টাকা, (৭: ১) ৯৮০০ টাকা, (৪: ১) ৪০০০ টাকা, (২: ১) ২৭০০ টাকা। মাইক্রোল্যাব (২: ১) ১৭০০ থেকে ১৮০০ টাকা, (৫: ১) ৪৫০০ টাকা, ক্রিয়েটিভ এসবিএস (এ৩০০) ২৫০০ টাকা, ডিলাক্স ২:১ ১৭০০। জিপিআরএস মডেম: আসুস ইউএসবিটি ৭১০০ টাকা, মবিডাটা ৩৫০০ টাকা (ইউএসবি)। হ্যান (ইউএসবি) ৩২০০ টাকা। টিভিকার্ড: এভারমিডিয়া এক্সটারনাল (ইউএসবি) ৪০০০ টাকা ও ইন্টারনাল ২৮০০ টাকা, গেডমি (ইউএসবি) টিভিকার্ড ২৫০০, রিয়ালভিউ এক্সটারনাল (এলসিডি) ২০০০ টাকা ও গেড মি (এলসিডি) ২০০০ টাকা। প্রিন্টার: ক্যানন পিক্সমা আইপি ১৯৮০ ২৯০০ টাকা, এইচপি ১৩৬০ ডেস্কজেট ২৫০০ টাকা, লেক্সমার্ক জেট ১৩২০ ৩০০০ টাকা, এপসন সি ৫৯ ৩৩০০ টাকা, এইচপিসি ১০০৫, ৯৫০০ টাকা; লেক্সমার্ক ই ১২০এন ৬৫০০ টাকা, ব্রাদার এইচএল ২১৪০-৭৫০০ টাকা, লেক্সমার্ক অল ইন ওয়ান এক্স ২৬৫০-৪৫০০ টাকা। এমএফসি ৭৩৪০ থেকে ২৩৫০০ স্যামসাং এমএল ১৬০৪০ (লেজার) ৫৮০০, এমএল-৪৫৫ আইএনডিআর ৭৫০০০ টাকা। —সংগ্রহ: মহিম আজিম
এখানে শুধু যন্ত্রাংশের দাম দেওয়া হয়েছে। পুরো কম্পিউটার কেনার ক্ষেত্রে যন্ত্রাংশ সংযোজন খরচ ও সার্ভিস চার্জ যুক্ত হবে।
</doc>
<doc>
সিএসএম পিসিতে বৈশাখী অফার

| তারিখ: ১২-০৪-২০১০

কম্পিউটার সোর্স বাংলা নববর্ষ উপলক্ষ্যে সিএসএম পিসিতে নতুন ‘বৈশাখী অফার’ দিয়েছে। গতকাল রবিবার ঢাকার একটি হোটেলে আয়োজিত অনুষ্ঠানে এ সম্পর্কে বিস্তারিত জানানো হয়।অনুষ্ঠানে কম্পিউটার সোর্সের নির্বাহী পরিচালক এ ইউ খান জুয়েল বলেন, নববর্ষের প্রাণের উৎসবকে রাঙিয়ে দিয়ে সিএসএম ব্র্যান্ডের কম্পিউটারে বিশেষঅফার ঘোষনা করা হয়েছে।বাংলা নববর্ষ উপলক্ষে বৈশাখ মাসজুড়ে বৈশাখী অফারের সুবিধাসহ সিএসএম পিসিতে পাওয়া যাবে। এ অফারের আওতায় কম্পিউটার কিনলে বৈশাখী ফতুয়া, বাংলা বিজয় সিডি, ইন্টেল স্কুলব্যাগ, নরটন অ্যান্টিভাইরাস ও টি-শার্ট উপহার পাওয়া যাবে। আটটি ভিন্ন ডেস্কটপ কম্পিউটারের প্রতিটির সঙ্গে থাকছে এই অফার সুবিধা। তিন বছরের বিক্রয়োত্তর সুবিধাসহ সিএসএম পিসির এ অফারে সর্বনিম্ন ২১ হাজার ৯০০ টাকায় কম্পিউটার পাওয়া যাবে। অনুষ্ঠানে কম্পিউটার সোর্সের সিএসএম ব্র্যান্ডের ব্যবসা শাখার প্রধান শাহাদাত হোসেন সহ অনেকে উপস্থিত ছিলেন। ঢাকায় পাঁচটি বিক্রয়কেন্দ্রের পাশাপাশি অনুমোদিত পরিবেশকদের কাছে এ অফার সুবিধা পাওয়া যাবে।—তারিকুর রহমান খান
</doc>
<doc>
মাইক্রোসফটের মোবাইল ফোন

| তারিখ: ১২-০৪-২০১০

বিশ্বের অন্যতম সফটওয়্যার নির্মাতা প্রতিষ্ঠান মাইক্রোসফট এবার নিয়ে আসছে মোবাইল ফোন। প্রজেক্ট পিংক নামের এ যন্ত্রে থাকছে তাত্ক্ষণিক বার্তা আদান-প্রদানের সহজ সুবিধা, ই-মেইল, গেমস, সংগীত ইত্যাদির সহজ ব্যবহারের সুবিধা। মাইক্রোসফটের পক্ষ থেকে জানা গেছে, ফোনটি উইন্ডোজ ফোন ৭ সফটওয়্যারে চালিত হবে এবং দামও হবে অ্যাপলের আইফোন এবং গুগলের নেক্সাস ওয়ানের চেয়ে অনেক কম। মাইক্রোসফটের নিজস্ব ব্র্যান্ডের এ মোবাইল ফোনে থাকছে সর্বশেষ প্রযুক্তির নানা ধরনের সুবিধা, যা এ ফোনকে অন্যান্যের কাছ থেকে এগিয়ে রাখবে বলে মনে করছে মাইক্রোসফট। তবে বাজারে ইতিমধ্যেই জনপ্রিয়তার তালিকায় থাকা আইফোন ও নেক্সাস ওয়ান স্মার্টফোনের সঙ্গে প্রতিযোগিতার মাধ্যমে বাজারে জায়গা করে নেওয়াটা বড় চ্যালেঞ্জ বলে মনে করছেন বিশেষজ্ঞরা।
ওয়ালস্ট্রিট জার্নাল-এর গবেষণামতে, গত বছর সব মিলিয়ে প্রায় একশ ১০ কোটি স্মার্টফোন বিক্রি হয়েছে, যার মধ্যে শুধু যুক্তরাষ্ট্রে হয়েছে প্রায় তিন কোটি। বর্তমান বাজারে স্মার্টফোনের এ চাহিদা বেশ উৎসাহজনক বলে মনে করছেন বিশেষজ্ঞরা। মাইক্রোসফট এর আগে এক্সবক্স ও গান শোনার যন্ত্র জুনের মাধ্যমেও বাজারে টিকে থাকার সুযোগ হারিয়েছে। গবেষণা প্রতিষ্ঠান জে গোল্ড অ্যাসোসিয়েটসের প্রধান জেক গোল্ডের মতে, নিজেদের ফোনের মাধ্যমে প্রতিযোগিতায় টিকে থেকে জায়গা করে নেওয়াটা এখন মাইক্রোসফটের অন্যতম চ্যালেঞ্জ। আগামী এক বছরের মধ্যে বাজারে টিকে থাকতে না পারলে মাইক্রোসফটের ফোন প্রকল্পও মুখ থুবড়ে পড়বে বলে মনে করছেন তিনি। তবে আশাবাদী মাইক্রোসফট। নিজস্ব ব্র্যান্ডের ফোনের নতুন বৈশিষ্ট্য দ্বারা গ্রাহকদের চাহিদা পূরণে সমর্থ হবে বলে মনে করছেন মাইক্রোসফটের কর্তারা। স্মার্টফোনের বাজারে মাইক্রোসফটের নতুন এ মোবাইল ফোন কেমন হবে তা নিয়ে চলছে আলোচনা। এখন কেমন বাজার মাতাবে, এ ফোন তাই দেখার অপেক্ষা। —রয়টার্স অবলম্বনে নুরুন্নবী চৌধুরী
</doc>
<doc>
সোনারগাঁয়ে দুটি গ্রাম হবে ডিজিটাল গ্রাম

| তারিখ: ১২-০৪-২০১০

সোনারগাঁয়ে এক বছরের মধ্যে দুটি ডিজিটাল গ্রাম গড়ার ঘোষণা দিয়েছে ‘সুবর্ণ গ্রাম’ নামের একটি সামাজিক সংগঠন। সম্প্রতি নারায়ণগঞ্জ প্রেসক্লাব মিলনায়তনে আয়োজিত এক সংবাদ সম্মেলনে এই ঘোষণা দেওয়া হয়। সম্মেলনে বাংলাদেশ কম্পিউটার সমিতির সভাপতি মোস্তাফা জব্বার সোনারগাঁয়ে আগামী দুই বছরের মধ্যে তথ্যপ্রযুক্তি পল্লি গড়ে তোলার ঘোষণা দেন। সম্মেলনে উপস্থিত ছিলেন নারায়ণগঞ্জের জেলা প্রশাসক মো. সামছুর রহমান।
সম্মেলনে সুবর্ণ গ্রামের প্রধান নির্বাহী শাহেদ কায়েস বলেন, আমরা সুবর্ণ গ্রামের পক্ষ থেকে সরকারের সময়োপযোগী সিদ্ধান্ত অনুযায়ী সোনারগাঁয়ের দুটি গ্রাম বাণীনাথপুর ও মেঘনার মায়াদ্বীপকে ডিজিটাল গ্রামে রূপান্তরের জন্য কাজ করছি।’ তিনি বলেন, এক বছরের মধ্যে এ দুটি গ্রামের সবাইকে কম্পিউটার জ্ঞান দেওয়া হবে। ইতিমধ্যে বাণীনাথপুরে তিনজন প্রশিক্ষকের মাধ্যমে তিনটি কম্পিউটার কেন্দ্র পরিচালনার কাজ শুরু করা হয়েছে। আর মায়াদ্বীপে বিদ্যুৎ না থাকায় শুরুতে সপ্তাহে চার দিন ল্যাপটপের মাধ্যমে প্রশিক্ষণ দেওয়া হবে। এ ক্ষেত্রে সোলার প্যানেলের মাধ্যমে সৌরবিদ্যুৎ ব্যবহারের পরিকল্পনা নেওয়া হয়েছে বলে জানা গেছে। —আসিফ হোসেন, নারায়ণগঞ্জ
</doc>
<doc>
আর্থিক প্রতিষ্ঠানের জন্য তথ্যপ্রযুক্তি প্রকল্প প্রতিযোগিতা

| তারিখ: ১২-০৪-২০১০

বেসরকারি গবেষণা সংস্থা ডেভেলপমেন্ট রিসার্চ নেটওয়ার্ক (ডি.নেট) এবং সিটিব্যাংক এনএ বাংলাদেশের সহযোগিতায় দ্বিতীয়বারের মতো চালু হলো আর্থিক প্রতিষ্ঠানের জন্য তথ্যপ্রযুক্তি প্রকল্প প্রতিযোগিতা। বাংলাদেশের বিভিন্ন বিশ্ববিদ্যালয়ের শিক্ষার্থীরা এ প্রতিযোগিতায় অংশ নিতে পারবেন। প্রতিযোগিতায় প্রত্যেক দলে পাঁচজন করে সদস্য থাকতে হবে, যাঁদের মধ্যে বিশ্ববিদ্যালয় পর্যায়ের চারজন ছাত্র (দুজন ব্যবসায় ও দুজন তথ্যপ্রযুক্তি বিষয়ে) ও একজন ফ্যাকাল্টি সদস্য, যিনি প্রজেক্ট ম্যানেজার হিসেবে কাজ করবেন, তাঁদের সমন্বয়ে প্রতিটি টিম গঠন করতে হবে। এ প্রতিযোগিতার বিজয়ী দল পাঁচ হাজার, প্রথম রানার্সআপ দুই হাজার এবং দ্বিতীয় রানার্সআপ দল এক হাজার ডলার পুরস্কার পাবে। নিবন্ধনের শেষ তারিখ ১৫ এপ্রিল। প্রতিযোগিতা ও নিবন্ধনের বিস্তারিত তথ্য জানা যাবে www.ficc.dnet.org.bd ঠিকানার ওয়েবসাইটে। —প্রতিবেদক
</doc>
<doc>
ওয়েব গাইড
গণিতে দক্ষতা বাড়ানোর জন্য ওয়েবসাইট

| তারিখ: ১২-০৪-২০১

যাঁরা গণিতের ওপর পড়াশোনা ও গণিত নিয়ে চিন্তা-ভাবনা করেন, তাঁরা গণিতের ওপর আরও মজার মজার তথ্য সংগ্রহের জন্য ওয়েবসাইটগুলোর সাহায্য নিতে পারেন। গণিতের বিভিন্ন শাখার ওপর এ রকম বহু ওয়েবসাইট আছে যার মাধ্যমে অনেক অজানা তথ্য পাওয়া সম্ভব। এ ছাড়াও আপনি ঘরে বসে এসব ওয়েবসাইট দ্বারা ভিডিও বা অডিও টিউটোরিয়ালের মাধ্যমে অনেক কিছু শিখতে পারবেন। যেসব শিক্ষার্থী বিভিন্ন বিশ্ববিদ্যালয়ে গণিতে বা সংশ্লিষ্ট কোনো বিষয়ে স্নাতক করছেন তাঁদের জন্যও এ সাইটগুলো বেশ কার্যকরী ভূমিকা রাখতে পারে। এমন কিছু ওয়েবসাইটের ঠিকানা:
www.purplemath.com
www.algebra.com
www.algebrahelp.com
www.purplemath.com
www.mathleague.com
www.sosmath.com
www.quickmath.com
www.analyzemath.com
www.coolmath.com
www.teach-nology.com
www.math.unt.edu
www.wolfram.com
www.matheague.com
www.math.com
www.geom.uiue.edu
www.library.thinkquest.org
www.archives.math.utk.edu
www.mathsisfun.com
www.gamequarium.com
www.analyzemath.com
এসব সাইট ছাড়াও গণিতের ওপর আরও অনেক তথ্য পাওয়া যাবে www.en.wikipedia.org/wiki/Portal: Mathematics ঠিকানার ওয়েবসাইটে।
—বিরণজিত বিশ্বাস, খুলনা
</doc>
<doc>
প্রশিক্ষণ/কর্মশালা

| তারিখ: ১২-০৪-২০১০
 নেটওয়ার্ক প্রযুক্তি প্রশিক্ষণ: ডিপ্লোমা ইন নেটওয়ার্কস প্রযুক্তি বিষয়ে প্রশিক্ষণ শুরু হচ্ছে ১৭ এপ্রিল থেকে। যোগাযোগ: ডট কম সিস্টেমস, ফোন: ০১৭৩০৩০০০৩৪।
 চট্টগ্রামে ইন্টারনেটে আয় প্রশিক্ষণ: ইন্টারনেটে আয় বিষয়ে চট্টগ্রামে প্রশিক্ষণ শুরু হচ্ছে। যোগাযোগ: আউটসোর্সিং লাইভ, ফোন: ০১৭৪১২৭০৪১৮।
 লিনাক্স প্রশিক্ষণ: রেডহ্যাট লিনাক্স এন্টারপ্রাইজ-৫ কোর্সে শুক্রবার ও সান্ধ্যকালীন কোর্স শুরু হচ্ছে। যোগাযোগ: আইটি বাংলা, ফোন: ০১৭৪৯২০১৫৭৪।
 ওয়েবসাইট তৈরী: স্কুল ও কলেজের ওয়েবসাইট তৈরি প্যাকেজ চালু হয়েছে। যোগাযোগ: লাইফ ইয়ার্ড লিংকস লিমিটেড, ফোন: ০১৭২৬৫০০৪০০।
</doc>
<doc>
ফেসবুকে শিশুকিশোরদের জন্য চাই নিরাপত্তা

| তারিখ: ১৩-০৪-২০১০

সামাজিক যোগাযোগের জনপ্রিয় সাইট ফেসবুকের প্রতি পাতায় শিশুকিশোরদের হয়রানি থেকে রক্ষার্থে বিশেষ সচেতনতা লিংক যোগ করার আহ্বান জানানো হয়েছে। এ ব্যাপারে ফেসবুকের পক্ষ থেকে যুক্তরাজ্য শিশু প্রতিরক্ষা সংস্থার সঙ্গে আলোচনা হয়েছে।
সম্প্রতি সামাজিক যোগাযোগ সাইটের মাধ্যমে যোগাযোগের পর একজনের মৃত্যুর ঘটনায় এ আহ্বান জানানো হয়। ইন্টারনেটে শিশুদের হয়রানি থেকে রক্ষা করার কাজে যুক্ত চাইল্ড এক্সপ্লোয়েশন অ্যান্ড অনলাইন প্রটেকশনের (সিইওপি) পক্ষ থেকে এ ব্যাপারে ফেসবুককে জানানো হয়। ফেসবুকের মাধ্যমে যোগাযোগের সূত্র ধরে ১৭ বছরের অ্যাশলে হল নামের এক শিক্ষার্থী খুন হয়। অপরাধী পিটার চ্যাপমেন নামের ওই ব্যক্তি বর্তমানে কারাগারে।
ফেসবুকে এই অপরাধী নিজেকে পিটার কার্টরাইট নামে পরিচিত করে। ঘটনাটি ভয়াবহ বলে মন্তব্য করে সিইওপির পরিচালক জিম গেমব্লি বলেন, ইন্টারনেটে শিশুদের রক্ষা করতে ফেসবুকের দ্রুত পদক্ষেপ নেওয়া উচিত। গত সপ্তাহে তিনি জানান, চলতি বছরের প্রথম তিন মাসে ফেসবুক সম্পর্কে প্রায় ২৫২টি অভিযোগ এসেছে, যার মধ্যে নানাভাবে শিশুদের হয়রানির কথা উল্লেখ করা হয়েছে। ইতিমধ্যে বেশ কয়েকটি জনপ্রিয় সামাজিক যোগাযোগ সাইটে ‘পেনিক বাটন’ নামের একটি লিংক যুক্ত করা হয়েছে, যেখান থেকে হ্যাকিং, ভাইরাস, সাইবার হামলা, যৌনতা-বিষয়ক সচেতনতা ইত্যাদি সম্পর্কে জানা যাবে। এমন একটি লিংক ফেসবুকের প্রতিটি পাতায় যুক্ত করার আহ্বান জানান জিম। ফেসবুকের পক্ষ থেকে এ ঘটনাটিকে দুঃখজনক অভিহিত করে এ ব্যাপারটিকে গুরুত্বের সঙ্গে নেওয়া হবে বলে জানানো হয়েছে। —বিবিসি অবলম্বনে নুরুন্নবী চৌধুরী
</doc>
<doc>
৫৫ কোটির বেশি প্রিন্টার সরবরাহ করেছে এইচপি

| তারিখ: ১৩-০৪-২০১০

হিউল্যাট-প্যাকার্ড (এইচপি) সারা বিশ্বের ১৭০টি দেশে ৫৫ কোটির বেশি কম্পিউটার প্রিন্টার সরবরাহ করেছে এইচপি। গতকাল সোমবার ঢাকায় আয়োজিত এক সংবাদ সম্মেলনে এ তথ্য জানানো হয়।
‘এইচপি টেকনোলজি লিডারশিপ’ শীর্ষক এই সংবাদ সম্মেলনে এইচপির ইমেজিং অ্যান্ড প্রিন্টিং গ্রুপ (আইপিজি) এইসির মহাব্যবস্থাপক ও ইং কিয়ং আরভিং বলেন, ‘এইচপির প্রিন্টারগুলো অনেক দ্রুতগতিতে উন্নত মানসম্পন্ন প্রিন্ট দিয়ে থাকে, এ ছাড়া ডিভাইস ড্রাইভারের ভাষা সহজ হওয়ায় এটি নেটওয়ার্কের ওপর চাপ কমিয়ে আনে, পাশাপাশি একসঙ্গে অনেক কাজ করা যায়।
সম্মেলনে এইচপির কান্ট্রি বিজনেস ডেভেলপমেন্ট ম্যানেজার সাব্বির শাফিউল্লাহ এইচপি ক্রেতাদের সর্বোচ্চ সুবিধা দেওয়ার প্রক্রিয়াগুলো তুলে ধরেন। তিনি ক্রেতাদের এইচপির প্রকৃত পণ্য কেনার সময় নকল প্রতিরোধক হলোগ্রাম দেখে কেনার অনুরোধ জানান। গ্রাহকেরা প্রয়োজনে www.checkgenuine.com ঠিকানার ওয়েবসাইট থেকে এইচপির আসল পণ্য শনাক্ত করতে পারবেন। সম্মেলনে উপস্থিত সবার সামনে এইচপির বিভিন্ন প্রিন্টার ও এর অনুষঙ্গ প্রদর্শন করা হয়। —মোছাব্বের হোসেন
</doc>
<doc>
এরিকসনের ত্রিমাত্রিক টেলিভিশন

| তারিখ: ১৩-০৪-২০১০

এখন আর প্রেক্ষাগৃহে যেতে হবে না। ঘরে বসেই দেখা যাবে জনপ্রিয় ছবির ত্রিমাত্রিক সংস্করণ।সম্প্রতি যুক্তরাষ্ট্রের লাস ভেগাসে এরিকসনের এই প্রযুক্তিসম্পন্ন টেলিভিশনের ঘোষণা দেওয়া হয়েছে। ন্যাশনাল অ্যাসোসিয়েশন অব ব্রডকাস্টারসও (এনএবি) গ্রাহকদের চাহিদার কথা মনে রেখে প্রতি ঘরে এই প্রযুক্তি পৌঁছে দেওয়ার জন্য এরিকসনকে সাহায্য করবে। এরিকসনের এক সংবাদ বিজ্ঞপ্তিতে এ তথ্য জানানো হয়েছে।
বিশেষজ্ঞদের মতে, চলতি বছর যাত্রা শুরু করবে এই ত্রিমাত্রিক প্রযুক্তি-সংবলিত টেলিভিশন। ২০১৫ সালের মধ্যেই বিক্রির পরিমাণ দাঁড়াবে আট কোটি। পাঁচ বছরের মধ্যেই এই প্রযুক্তি থেকে ছয় হাজার কোটি ডলার আয় হবে বলে মনে করছেন বিশেষজ্ঞরা।
এরিকসনের সলিউশন এরিয়া অব টিভির প্রধান স্টেফান পের্সন জানান, এটা ক্যামেরার উন্নত চিত্রগ্রহণ প্রযুক্তি, প্রদর্শন-প্রক্রিয়া ও টেলিভিশনের কারিগরি উত্কর্ষের চরম নমুনা। তিনি বলেন, নিজেদের বৈঠকখানায় বসেই সিনেমা হলের বড় পর্দায় ছবি দেখার মজা পাবে।
</doc>
<doc>
ওয়েবে বিয়ের তথ্য

| তারিখ: ১৩-০৪-২০১০

নানা পেশার, যেকোনো জেলার বা পৃথিবীর যেকোনো দেশে অবস্থানকারী প্রবাসী পাত্র-পাত্রীদের খবর নিয়ে ইন্টারনেটে চালু হয়েছে বিবাহবিডি (www.bibahabd.com) ঠিকানার একটি ওয়েবসাইট। এতে চলতি মাসে নিবন্ধনকারীদের বিশেষ সুযোগ দেওয়া হচ্ছে। —বিজ্ঞপ্তি
</doc>
<doc>
অনলাইন রেডিওতে নববর্ষ আয়োজন

| তারিখ: ১৩-০৪-২০১০
বাংলা নববর্ষ উপলক্ষে ১৪ এপ্রিল থেকে তিন দিনব্যাপী বিশেষ গানের অনুষ্ঠানের আয়োজন করেছে ইন্টারনেট রেডিও লেমন২৪ ডট কম। এ ছাড়া প্রতিদিনের শীর্ষ সংবাদ শিরোনাম, ক্যারিয়ার সংবাদ, খেলার খবর ইত্যাদি পাওয়া যাবে। সাইটের ঠিকানা: www.lemon24.com।—বিজ্ঞপ্তি
</doc>
<doc>
নতুন বহনযোগ্য কেসিং

| তারিখ: ১৩-০৪-২০১০

সেফ আইটি সার্ভিসেস লিমিটেড বাজারে এনেছে কৌরির নতুন কম্পিউটার কেসিং। এসব কেসিংয়ে বাতাস চলাচল ও তাপমাত্রার নিয়ন্ত্রণ ব্যবস্থায় বেশগুরুত্ব দেওয়া হয়েছে।বাহ্যিক ক্ষতি থেকে মুক্ত রাখতে মজবুত আবরণ ব্যবহার করা হয়েছে।বিভিন্ন ধরনের মাদারবোর্ড বসানোর জন্য অভ্যন্তরে পর্যাপ্ত জায়গা রয়েছে। দাম এক হাজার ৯০০ টাকা। —বিজ্ঞপ্তি
</doc>
<doc>
প্রতিবেদন
পিকাসা থেকে সহজে ছবি নামানো

| তারিখ: ১৩-০৪-২০১০

ছবি আদান-প্রদানের একটি জনপ্রিয় ওয়েবসাইট হলো গুগলের পিকাসা (www.picasaweb.google.com)। ছবি সম্পাদনার জন্যও পিকাসা নামে গুগলের একটি সফটওয়্যার রয়েছে। ছবি সম্পাদনার পাশাপাশিএটি ছবি ব্যবস্থাপনার কাজটিও করে।কোনো নির্দিষ্ট কম্পিউটারের সব ছবি নিয়ে এই সফটওয়্যারটি একটি ডেটাবেইস তৈরি করে ফলে হার্ডডিস্কের বিভিন্ন ড্রাইভের ছবি বা ভিডিও ফাইলগুলো সহজেই খুঁজে পাওয়া যায়। সেই সঙ্গে কোনো নির্দিষ্ট ছবি বা ফোল্ডারের সব ছবি পিকাসার অনলাইন অ্যালবামে রাখা বা প্রকাশ (আপলোড) করা যায়।
এ অনলাইন সেবাটির ব্যবহারকারীর সংখ্যা দিন দিন বাড়ছে। অনেকেই এখন তাঁর তোলা ছবিগুলো পিকাসার মাধ্যমে বন্ধুদের দেখান।তবে এখান থেকে ছবি নামানোর (ডাউনলোড) পদ্ধতি কিছুটা আলাদা। গুগলে কোনো অ্যাকাউন্টের মাধ্যমে যুক্ত (লগ-ইন) থাকলেই কেবল নামানোর সুবিধা পাওয়া যাবে। এখানে প্রতিটি ছবি আলাদাভাবে নামাতে হবে। সম্পূর্ণ অ্যালবামটি একসঙ্গে ডাউনলোড করা যাবে কেবল পিকাসা সফটওয়্যার দিয়ে।
হয়তো আপনি পিকাসা সফরওয়্যারটি ব্যবহার করেন না বা গুগলে কোনো অ্যাকাউন্ট নেই আপনার। তবে কোনো একটি ছবি ডাউনলোড করার জন্য আপনি এতগুলো কাজ হয়তো করতে চাইবেন না। সহজে পিকাসা থেকে ছবি নামাতে একটি ছোট প্রোগ্রাম রয়েছে। http://sourceforge.net/projects/ picasaalbumdown ঠিকানার ওয়েবসাইট থেকে ডাউনলোড করে ইনস্টল করা যাবে এটি। উইন্ডোজ, লিনাক্স এবং ম্যাক অপারেটিং সিস্টেমে এটি ব্যবহার করা যাবে। ব্যবহার করার পদ্ধতিও বেশ সহজ। কোনো অ্যালবাম ডাউনলোড করার জন্য ব্যবহারকারীর নাম ও অ্যালবামের নাম লিখতে হবে। সে সঙ্গে দেখিয়ে দিতে হয় ডাউনলোড করার পর ছবিগুলো কোথায় সংরক্ষণ করা হবে। সাধারণত পিকাসা ওয়েব অ্যালবামের ঠিকানা হয় এ রকম— http://picasaweb.google.cpm// । সফটওয়্যারটি ব্যবহারের সময় এবং এর পরিবর্তে মূল ব্যবহারকারী এবং অ্যালবামের নাম লিখতে হবে। এ ছাড়া সফটওয়্যারটিতে ব্যবহারকারী নাম লিখে Album Name এর পাশের Select বোতামটি ব্যবহার করে ওই ব্যবহারকারীর প্রকাশিত অ্যালবামের তালিকা দেখা যাবে। সেখান থেকে অ্যালবাম নির্বাচন করে ডাউনলোড করার সুযোগও পাওয়া যাবে।
—নাসির খান
</doc>
<doc>
প্রশিক্ষণ/কর্মশালা

| তারিখ: ১৩-০৪-২০১০
</doc>
<doc>
 প্রশিক্ষণ কর্মশালা
সিসিএনএ: রেডহ্যাট লিনাক্স ও সিসিএনএর পরবর্তী ব্যাচ ১৬ এপ্রিল থেকে শুরু। এতে বিশেষ ছাড় দেওয়া হচ্ছে। নিবন্ধনের শেষ সময় ১৫ এপ্রিল। যোগাযোগ: বেইজ লিমিটেড, ফোন: ০১৭১৩১৪৪২২০।
 কম্পিউটার মেরামত: বিভিন্ন ধরনের ল্যাপটপে উইন্ডোজ এক্সপি সেটআপ করা, ফরম্যাট করা বা মুছে ফেলা তথ্য পুনরুদ্ধার করাসহ কম্পিউটার মেরামতের নানা কিছু শেখানো হবে। যোগাযোগ: কম্পিউটার জোন, ফোন: ০১৭১৪০৪৮০১৯।
 বিল্ডিং ডিজাইন সফটওয়্যার: বিল্ডিং ডিজাইন সফটওয়্যার রিভেট আর্কিটেকচারের প্রশিক্ষণ কোর্স।পাশাপাশি কম খরচে স্থাপত্য ও কাঠামো তৈরির সফটওয়্যারের প্রশিক্ষণ।যোগাযোগ: এবিসি, ফোন: ০১৯১১৯৮৮৬২১।
</doc>
<doc>
বাংলা নববর্ষে উৎসবমুখর ওয়েব জগৎ

| তারিখ: ১৪-০৪-২০১০

১ বৈশাখ ১৪১৭। বাংলা নববর্ষের শুভ সূচনার দিন। আজ উৎসবে মেতে উঠবে বাঙালি। শুধু বাস্তবের নানা আয়োজন নয় ভার্চুয়াল জগতও আজ মেতে উঠবে নববর্ষের উৎসবে। ইন্টারনেটের অনেক ওয়েবসাইট এরই মধ্যে ১ বৈশাখ নিয়ে করেছে নানা আয়োজন।
সামাজিক যোগাযোগের জনপ্রিয় ওয়েবসাইট ফেসবুকে (www.facebook.com) খোলা হয়েছে একাধিক গ্রুপ। পহেলা বৈশাখ, বাংলা নববর্ষ ইত্যাদি নামে থাকা এসব গ্রুপে পহেলা বৈশাখের নানা তথ্য, ছবি রয়েছে। কোথায় কী হচ্ছে সেসবেরও কিছু খোঁজখবর পাওয়া যাবে ফেসবুকের নানা ‘ইভেন্ট’-এ।
ওয়েব দুনিয়ায় বাংলা ব্লগসাইটগুলো এখন বেশ সরব।নববর্ষের তাত্ক্ষণিক অনুভূতি, নিজের তোলা ছবি অনেকেই প্রকাশ করবেন ব্লগসাইটগুলোতে।এসব সাইটে নিজের অভিজ্ঞতাও বর্ণনা করা যাবে। ব্লগসাইটগুলোর মধ্যে আছে সামহোয়্যার ইন ব্লগ (www.somewhereinblog.net), প্রথম আলো ব্লগ (www.prothom-aloblog.com), আমার ব্লগ (www.amarblog.com), আমরা বন্ধু (www.amrabondhu.com), সচলায়তন (www.sachalayatan.com) ইত্যাদি।
বাংলাদেশি আরও অনেক সাইটে আছে নানা আয়োজন। বাংলাদেশ ইনফো ডটকম (www.bangladeshinfo.com) নববর্ষ উপলক্ষে বিশেষ বৈশাখী আয়োজন করেছে। এতে থাকছে বৈশাখী ফ্যাশন, বৈশাখী কার্ড, প্রদর্শনীর খবর, বৈশাখী গয়না, বৈশাখী সাজ, নতুন গল্প ও বৈশাখী রেসিপি। এ ছাড়া থাকছে বৈশাখ উপলক্ষে বিভিন্ন তারকার খবর। ওয়েব বাংলাদেশ (www.webbangladesh.com) বাংলা নতুন বছর উপলক্ষে বিভিন্ন কেনাকাটার ব্যবস্থা করেছে তাদের সাইটে। বৈশাখী কার্ড বিভাগে থাকছে বেশ কিছু আকর্ষণীয় নববর্ষের কার্ড। বাংলা ২০০০ (www.bangla2000.com) ওয়েবসাইট থেকে নববর্ষ উপলক্ষে প্রিয়জনদের ই-কার্ড পাঠানোর সুযোগ রয়েছে। (www.homeviewbangladesh.com) বৈশাখের প্রথম দিন উপলক্ষে বিভিন্ন কেনাকাটার ব্যবস্থা করেছে তাদের সাইটে। বৈশাখের বিভিন্ন অনুষ্ঠানের খবরাখবর পাওয়া যাবে হটঢাকা (www.hottdhaka.com) সাইটে। —সুমন পাটোয়ারী
</doc>
<doc>
স্বয়ংক্রিয় ড্যাফোডিল বিশ্ববিদ্যালয়

| তারিখ: ১৪-০৪-২০১০

বেসরকারি ড্যাফোডিল আন্তর্জাতিক বিশ্ববিদ্যালয়ের (ডিআইইউ) সব ধরনের কার্যক্রম এখন থেকে স্বয়ংক্রিয়ভাবে হবে। এজন্য বিশ্ববিদ্যালয়টিতে চালু হয়েছে কম্পিউটার-নিয়ন্ত্রিত স্বয়ংক্রিয় ব্যবস্থা। বিশ্ববিদ্যালয়ের সব ধরনের কার্যক্রম কম্পিউটার সফটওয়্যারের মাধ্যমে চলবে। গতকাল মঙ্গলবার বিশ্ববিদ্যালয় মিলনায়তনে এ পদ্ধতির উদ্বোধন করেন বিজ্ঞান এবং তথ্য ও যোগাযোগ প্রযুক্তি (আইসিটি) প্রতিমন্ত্রী ইয়াফেস ওসমান।তিনি বলেন, আধুনিক শিক্ষাপদ্ধতি একটি নির্দিষ্ট লক্ষ্য সামনে রেখে তরুণদের তৈরি করতে হবে, যাদের নানা ধরনের কার্যক্রমে ডিজিটাল বাংলাদেশের পথে এগিয়ে যাওয়া সহজ হবে। অনুষ্ঠানে বক্তব্য দেন ডিআইইউর উপাচার্য আমিনুল ইসলাম, বাংলাদেশ কম্পিউটার সমিতির সভাপতি মোস্তাফা জব্বার, বিশ্ববিদ্যালয়ের পরিচালনা পর্ষদের চেয়ারম্যান মো. সবুর খান, কোষাধ্যক্ষ মো. ফখরে হোসেন।
অনুষ্ঠানের শুরুতে বিশ্ববিদ্যালয়ের অটোমেশনের বিভিন্ন দিকের কথা ভিডিও চিত্রের মাধ্যমে তুলে ধরেন বিশ্ববিদ্যালয়ের সফটওয়্যার বিভাগের সহকারী পরিচালক রাশেদ করিম। অনুষ্ঠানটি সরাসরি ওয়েবসাইটেও সম্প্রচার করা হয়। এ অটোমেশন সুবিধার ফলে শিক্ষার্থীরা এবং তাঁদের অভিভাবকেরা ঘরে বসেই ইন্টারনেটের মাধ্যমে ভর্তি, নিবন্ধন, ফলাফল, লাইব্রেরি সুবিধা এমনকি অর্থনৈতিক লেনদেন সম্পর্কিত তথ্য জানতে পারবেন। —নুরুন্নবী চৌধুরী
</doc>
<doc>
সনির নতুন ল্যাপটপ

| তারিখ: ১৪-০৪-২০১০

সনির নতুন ভায়ো এস-১১৫ এফজি মডেলের ল্যাপটপ বাজারে এনেছে রিশিত কম্পিউটার্স। এতে রয়েছে ইন্টেল কোর আই ৩-৩৩০ এম প্রসেসর, ৪ গিগাবাইট ডিডিআর৩ র‌্যাম, ৩২০ গিগাবাইট হার্ডডিস্ক ড্রাইভ, উইন্ডোজ ৭ হোম প্রিমিয়াম অপারেটিং সিস্টেম, ১৩ দশমিক ৩ ইঞ্চি পর্দা। দাম এক লাখ নয় হাজার টাকা। রয়েছে তিন বছরের বিক্রয়োত্তর সেবা। —বিজ্ঞপ্তি
</doc>
<doc>
বিনোদনের নতুন সাইট

| তারিখ: ১৪-০৪-২০১

বিনোদনের নানা বিষয় নিয়ে চালু হয়েছে জিটেক্স-আইএনটি নামের ওয়েবসাইট। এ সাইটে বাংলা গান, ই-বুক, ছবি (ওয়ালপেপার) ইত্যাদি রয়েছে। আরও আছে
বাংলাদেশের বিভিন্ন দরকারি প্রতিষ্ঠানের ওয়েব ঠিকানা। শিশুদের জন্য ডিজিটাল কমিকসও রয়েছে। সাইটটির ঠিকানা: www.gtex-int.com। —বিজ্ঞপ্তি
</doc>
<doc>
প্রতিবেদন
জাতীয় প্রোগ্রামিং প্রতিযোগিতায় বুয়েট সেরা

| তারিখ: ১৪-০৪-২০১০

সিলেটের শাহজালাল বিজ্ঞান ও প্রযুক্তি বিশ্ববিদ্যালয়ের (শাবিপ্রবি) তথ্যপ্রযুক্তি উৎসবে এবারের জাতীয় কলেজিয়েট প্রোগ্রামিং প্রতিযোগিতা (এনসিপিসি) অনুষ্ঠিত হয়েছে। গত শনিবার অনুষ্ঠিত এ প্রতিযোগিতায় বিশ্ববিদ্যালয় পর্যায়ের ৭৩টি দল অংশ নেয়। প্রতিটি দলে তিনজন করে প্রতিযোগী ছিলেন। টানা পাঁচ ঘণ্টা চলে এ প্রতিযোগিতা। মোট ১২টি প্রোগ্রামিং সমস্যার সমাধান করতে দেওয়া হয় প্রযুক্তিবিদদের।
এবারের এনসিপিসিতে শীর্ষস্থান অর্জন করে বাংলাদেশ প্রকৌশল বিদ্যালয় (বুয়েট)। ছয়টি সমস্যার সমাধান করে বুয়েট চ্যাম্পিয়ানস দল। এ দলের সদস্যরা হলেন মো. মাহবুবুল হাসান, মুনতাসির মাশহুক ও তাসনিম সানী। শীর্ষ দশে থাকা অন্য দলগুলো হলো: দ্বিতীয়—ঢাকা বিশ্ববিদ্যালয়ের ডিইউ রেজোনন্স (শিপলু হাওলাদার, আনা ফারিহা ও হাসনাইন হিকেল) সমাধান পাঁচটি; তৃতীয়—বুয়েট অ্যাভেঞ্জার্স (রেজানুর রহমান, মো. এনজাম হোসেন ও দীপ্রঞ্জন দাস) চারটি; চতুর্থ—ঢাকা বিশ্ববিদ্যালয়ের ইমপাল্স (মো. আবদুল কাদের, মো. শরীফুল ইসলাম ও জোবায়ের হাসান) চারটি; পঞ্চম—সাউথইস্ট বিশ্ববিদ্যালয়ের আকাতসুকি (কাজী রকিবুল হাসান, মো. আকরামুল কবির ও মুহাম্মদ হেদায়েতুল ইসলাম) চারটি; ষষ্ঠ—বুয়েট যাচ্ছেতাই (নাগিব মোশতাক, প্রত্যয় মজুমদার ও নাজমুল হাসান) চারটি; সপ্তম—শাবিপ্রবির মেসেঞ্জার্স (মো. সাইফুল ইসলাম, ফরহাদ আহমেদ ও মো. মাহফুজুর রহমান) তিনটি; অষ্টম—শবিপ্রবির বিদ্রোহী (মো. সাজ্জাদুল হক, এরশাদুর রহমান তালুকদার ও মো. মাকসুদ হোসেন) তিনটি; নবম—ইসলামিক ইউনিভার্সিটি অব টেকনোলজির ট্রিপল হেলিক্স (মো. সোহেল হোসেন, মেসবাহ-উল-আলম, ফয়সাল আহমেদ) তিনটি এবং দশম—ঢাকা বিশ্ববিদ্যালয়ের প্রাইমস (আসিফ মাহমদু, মো. রিদওয়ান, সায়েফ আহমেদ) তিনটি। প্রতিযোগিতার প্রধান বিচারক ছিলেন শাবিপ্রবির কম্পিউটারবিজ্ঞান বিভাগের প্রধান অধ্যাপক মুহম্মদ জাফর ইকবাল। —শাবিপ্রবি প্রতিনিধি
</doc>
<doc>
টিপস
টুইটারের যত পরিসংখ্যান

| তারিখ: ১৪-০৪-২০১০

খুদে ব্লগ (মাইক্রোব্লগিং) লেখার জনপ্রিয় ওয়েবসাইট টুইটারের ব্যবহার সম্পর্কে বিভিন্ন তথ্য ও পরিসংখ্যান পাওয়া যাবে টুইটার কাউন্টার (www.twittercounter.com) ওয়েবসাইটে।এতে একাধিক টুইটারের তুলনামূলক চিত্র, টুইটার কাউন্টার বাটনইত্যাদি পাওয়া যাবে। এখানে সার্চ বক্সে টুইটারের ব্যবহারকারীর নাম লিখে Show বাটনে নিয়ে ক্লিক করলে ফলোয়ার সংখ্যা, ফলোয়িংস সংখ্যা, টুয়িটস সংখ্যা, টুয়িটারের শুরুর তারিখ, টাইম জোন, র্যাংকিংসহ ইত্যাদি গ্রাফ আকারে দেখা যাবে। এ ছাড়া টুইটার অ্যাকাউন্ট দিয়ে লগইন করে আরও বিস্তারিত তথ্য পাওয়া যাবে। মেহেদী আকরাম
</doc>
<doc>
টুইট বার্তা সংরক্ষণ করবে লাইব্রেরি অব কংগ্রেস

| তারিখ: ১৭-০৪-২০১০

খুদে ব্লগ লেখার জনপ্রিয় ওয়েবসাইট টুইটারের প্রথম টুইটটি (টুইটার ব্যবহারকারির লেখা বার্তা) হয়তো সরস কিছু নয়। কিন্তু এটি ইতিহাসের একটি অংশ হতে যাচ্ছে। মার্কিন কংগ্রেসের গ্রন্থাগার লাইব্রেরি অব কংগ্রেসে এ পর্যন্ত টুইটারে যত টুইট পাঠানো হয়েছে, সব সংরক্ষণ করার সিদ্ধান্ত নিয়েছে।
টুইটার কর্তৃপক্ষ জানায়, ২০০৬ সালে টুইটার চালু হওয়ার পর থেকে এ পর্যন্ত কয়েক শ কোটি টুইট বার্তা লেখা হয়েছে। এ ছাড়া প্রতিদিন ৫০ কোটি টুইট বার্তা প্রকাশ করা হয়। লাইব্রেরি অব কংগ্রেসের ডিজিটাল মহাফেজখানায় মার্কিন প্রেসিডেন্ট বারাক ওবামার টুইট বার্তাও সংরক্ষণ করা হবে।
টুইটারের কর্মকর্তা ম্যাকহিলিভ্রে জানান, ‘আমি মনে করি এটি একটি ব্যতিক্রমী উদ্যোগ এবং সবাই এই উদ্যোগকে স্বাগত জানাবে।’ ম্যাট রেমন্ড নামে আরেকজন কর্মকর্তা বলেন, সংরক্ষিত এসব টুইট বার্তা স্বাধীনতার ঘোষণার মতো ঐতিহাসিক দলিল হিসেবে কাজ করবে। এসব টুইট বার্তা তথ্যভান্ডার হিসেবেও কাজ করবে। সময়ের পরিবর্তনের সঙ্গে সঙ্গে মানুষের চিন্তাভাবনায় কীভাবে পরিবর্তন আসে তা এসব টুইট বার্তা থেকে বোঝা যাবে। গত বছর ইরানের প্রেসিডেন্ট নির্বাচনের সময়, ২০০৮ সালের নভেম্বরে মুম্বাই হামলা ও হাইতির ভূমিকম্পের পর টুইটারের ব্যাপক ব্যবহার হয়। লোকজন প্রচুর বার্তা পাঠায় টুইটারে। —বিবিসি অবলম্বনে রোকেয়া রহমান
</doc>
<doc>
নতুন বছরে নকিয়ার তিন মুঠোফোন

| তারিখ: ১৭-০৪-২০১০

বাংলা নববর্ষের উপহার হিসেবে নকিয়া তিনটি নতুন মুঠোফোন বাজারে এনেছে। নকিয়ার এই মোবাইল ফোনসেটগুলোতে ওভি মেইল ব্যবহারের সুবিধা থাকবে। গত মঙ্গলবার রাজধানীর একটি হোটেলে অনুষ্ঠানিকভাবে নতুন এই তিনটি মোবাইল ফোনসেট বাজারে ছাড়ার ঘোষণা দেওয়া হয়। নকিয়া ২৬৯০, ১৮০০ এবং ৭২৩০ মডেলের নতুন এ সেটগুলো সব শ্রেণীর গ্রাহকদের কথা চিন্তা করে তৈরি করা হয়েছে।
নকিয়ার তিনটি নতুন সেটে রয়েছে সমন্বিত মিউজিক প্লেয়ার, যার মাধ্যমে গ্রাহক খুব সহজে বিনোদন পেতে পারেন।
এ ছাড়া এফএম রেডিও, ক্যামেরা, অডিও, ভিডিও রেকর্ড করাসহ বিভিন্ন সুবিধা পাওয়া যাবে। অনুষ্ঠানে বিনা মূল্যে তাত্ক্ষণিক বার্তা আদান-প্রদান করার সেবা অভি চ্যাটের আনুষ্ঠানিক উদ্বোধন করা হয়। কম্পিউটারে তাত্ক্ষণিক বার্তা আদান-প্রদানের (চ্যাট) মতোই মুঠোফোনেও এ সুবিধা দিচ্ছে অভি চ্যাট।
অনুষ্ঠানে নকিয়া এমার্জিং এশিয়ার ব্যবস্থাপনা পরিচালক প্রেমচাঁদ বলেন, অভি মেইল ব্যবহারকারীদের সংখ্যার দিক দিয়ে বিশ্বের শীর্ষ দেশ বাংলাদেশ। ২০০৯ সালের জুন থেকে বাংলা ই-মেইল চালু করে নকিয়া অবিশ্বাস্য সাড়া পেয়েছে। তিনি বলেন, নকিয়া সবসময় মানুষের যোগাযোগ স্থাপনের ভূমিকা রাখতে চায়।
ফ্যাশন শোর মাধ্যমে নতুন সেটগুলো দেখানো হয় অনুষ্ঠানে। —তারিকুর রহমান খান
</doc>
<doc>
বাংলাদেশে এল স্যামসাংয়ের ল্যাপটপ

| তারিখ: ১৭-০৪-২০১০
তিনটি মডেলের ল্যাপটপ কম্পিউটার দিয়ে বাংলাদেশের বাজারে এল স্যামসাংয়ের ল্যাপটপ কম্পিউটার।এন ২১০, এন ১৪৮ এবং আর ৪২৮—এ ল্যাপটপগুলোতে রয়েছে বিদ্যুৎ সংরক্ষণ-সুবিধার মনিটর। গত মঙ্গলবার রাজধানীর একটি হোটেলে আয়োজিত সংবাদ সম্মেলনে স্যামসাংয়ের ল্যাপটপ বাজারজাত করার আনুষ্ঠানিক ঘোষণা দেওয়া হয়।
সম্মেলনে উপস্থিত ছিলেন স্যামসাংয়ের ঢাকা শাখা কার্যালয়ের ব্যবস্থাপনা পরিচালক লি। তিনি স্যামসাংয়ের নতুন পণ্যের বিভিন্ন বৈশিষ্ট্য এবং এসব পণ্যের ক্ষেত্রে দেশের বাজারে ভবিষ্যৎ পরিকল্পনার কথা তুলে ধরেন। এ সময় উপস্থিত ছিলেন বিক্রয় ও বিপণন ব্যবস্থাপক সাইদুর রহমান, ইনডেক্স আইটি লিমিটেডের ব্যবস্থাপনা পরিচালক আজিজ রহমান, স্মার্ট টেকনোলজিস (বিডি) লিমিটেডের ব্যবস্থাপনা পরিচালক মো. জহিরুল ইসলামসহ অনেকে।
স্যামসাং এন ২১০ এবং এন ১৪৮ মডেলের ল্যাপটপে রয়েছে ১০ দশমিক ১ ইঞ্চির এলইডি এন্টি-রিফ্লেক্টর মনিটর, ইন্টেলের অ্যাটম প্রসেসর ইত্যাদি। আর ৪২৮ মডেলের ল্যাপটপে রয়েছে ইন্টেল পেন্টিয়াম প্রসেসর, ১৪ ইঞ্চির এলইডি মনিটর ইত্যাদি। প্রতিটি ল্যাপটপেই অ্যাডবি রিডার, ইজি নেটওয়ার্ক ম্যানেজার, ইজি স্পিড আপ ম্যানেজার, স্যামসাং সাপোর্ট সেন্টার ইত্যাদি সফটওয়্যার রয়েছে। —নুরুন্নবী চৌধুরী
</doc>
<doc>
চলছে দক্ষিণ এশীয় সাইবার গেমসের বাছাই পর্ব

| তারিখ: ১৭-০৪-২০১০

ঢাকার আমেরিকান আন্তর্জাতিক বিশ্ববিদ্যালয়—বাংলাদেশে গতকাল শুক্রবার থেকে শুরু হয়েছে দক্ষিণ এশীয় সাইবার গেমস প্রতিযোগিতার বাছাই পর্ব। ‘গেম ফেস্ট’ নামের এ প্রতিযোগিতার আয়োজক এফ ওয়ান আইটি।
বিশ্ব সাইবার গেমস বাংলাদেশের কান্ট্রি ম্যানেজার মোহাম্মদ ইরফান হুসেইন জানান, এ প্রতিযোগিতায় বিজয়ী বেশকয়েকজন খেলোয়াড় ভারতের গোয়ায় অনুষ্ঠেয় দক্ষিণ এশীয় সাইবার গেমস প্রতিযোগিতায় অংশ নেবেন। এ প্রতিযোগিতায় খেলোয়াড়রা ফিফা ১০, কল অব ডিউটি, ডটা এবং কাউন্টার স্ট্রাইক গেম খেলছেন।
আজ এ প্রতিযোগিতা শেষহবে।—নিজস্ব প্রতিবেদক
</doc>
<doc>
ইন্টেলের মাদারবোর্ড

| তারিখ: ১৭-০৪-২০১০

কম্পিউটার সোর্স বাজারে এনেছে ইন্টেল এক্সিকিউটিভ সিরিজের ডিবি৪৩এলডি ডেস্কটপ মাদারবোর্ড। এটি ইন্টেল কোর টু কোয়াড, কোর টু ডুয়ো, পেন্টিয়াম ডুয়াল কোর, সেলেরন ডুয়াল কোর ও সেলেরন প্রসেসর সমর্থন করে। উইন্ডোজ ভিসতা অপারেটিং সিস্টেম সমর্থিত এ মাদারবোর্ডে রয়েছে তিন বছরের বিক্রয়োত্তর সেবা। —বিজ্ঞপ্তি
</doc>
<doc>
উইন্ডোজ এক্সপিতে ভাইরাস আক্রমণ

| তারিখ: ১৮-০৪-২০১০

মাইক্রোসফটের জনপ্রিয় অপারেটিং সিস্টেম উইন্ডোজ এক্সপিতে ভাইরাস আক্রমণ দেখা দিয়েছে। লাইসেন্সকৃত ব্যবহারকারী যাঁরা মাইক্রোসফটের বিশেষ ক্ষুদ্র আপডেট (প্যাচ) ছাড়াই কম্পিউটার ব্যবহার করছেন, তাঁদের কম্পিউটারে এ আক্রমণ হওয়ার আশঙ্কা রয়েছে। উইন্ডোজের সর্বশেষ নিরাপত্তা হালনাগাদ ব্যবহারের ক্ষেত্রে রুটকিট নামক একটি ভাইরাসের আক্রমণের ফলে এ সমস্যা দেখা দিয়েছে। যে কম্পিউটারে এ ভাইরাস আক্রমণ করেছে, সেসব কম্পিউটারে নিরাপত্তা হালনাগাদ হচ্ছে না।
গত শুক্রবার উইন্ডোজ এক্সপির সর্বশেষ একটি নিরাপত্তা হালনাগাদ বের হয়। যখন এ ভাইরাসটি কম্পিউটারে থাকে, তখন বিভিন্ন সফটওয়্যার ব্যবহারের ক্ষেত্রে ব্যবহারকারীর নাম, ব্যবহূত গোপন নম্বর ও ক্রেডিট কার্ড নম্বর চেয়ে থাকে। ২০০৮ সালে প্রথম বের হওয়া এ ভাইরাসটি বিভিন্ন ধরনের ফোরাম, ওয়েবসাইট এবং লিংকে ক্লিক করে আয় করুন ইত্যাদির মাধ্যমে বিভিন্ন কম্পিউটারে ছড়িয়ে পড়ে। এ ভাইরাসটি কম্পিউটারের অপারেটিং সিস্টেমের কিছু গুরুত্বপূর্ণ ফাইল পরিবর্তন করে দেয়, ফলে নতুন নিরাপত্তা হালনাগাদ ইনস্টল হয় না। মাইক্রোসফটের পক্ষ থেকে জানানো হয়, এখন পর্যন্ত কতজন এ ভাইরাসে আক্রান্ত হয়েছে তা জানা যায়নি। তবে আতঙ্কিত না হয়ে ব্যবহারকারীদের নিরাপত্তা হালনাগাদ ব্যবহারের আগে রুটকিট ভাইরাসের মুছে ফেলার প্রোগ্রাম ব্যবহারের পরামর্শ দেওয়া হয়েছে। এ সমস্যা সমাধানে কাজ চলছে বলেও জানিয়ে দিয়েছে প্রতিষ্ঠানটি। —বিবিসি অবলম্বনে নুরুন্নবী চৌধুরী
</doc>
<doc>
চুয়েটে নববর্ষে সুন্দরবনের পক্ষে ভোট

| তারিখ: ১৮-০৪-২০১০

নববর্ষে প্রাকৃতিক সপ্তাশ্চর্য নির্বাচনে সুন্দরবনের পক্ষে ভোট সংগ্রহ করে চট্টগ্রাম প্রকৌশল ও প্রযুক্তি বিশ্ববিদ্যালয়ের (চুয়েট) ‘গ্রিন চুয়েট অ্যাডভেঞ্চার ক্লাব’। ১ বৈশাখ দিনব্যাপী এ ভোট কার্যক্রমের উদ্বোধন করেন বিশ্ববিদ্যালয়ের উপাচার্য শ্যামল কান্তি বিশ্বাস। গ্রিন চুয়েট অ্যাডভেঞ্চার ক্লাবের সভাপতি রফিকুল ইসলাম ও সাধারণ সম্পাদক আবদুল্লাহ্ সিফাত প্রথম আলোকে বলেন, ‘সুন্দরবনকে প্রাকৃতিক সপ্তাশ্চর্যের একটি হিসেবে নির্বাচন করতে হলে আমাদের এগিয়ে আসতে হবে। আমরা চুয়েটে এ কার্যক্রম আয়োজন করেছি। আগামী কিছুদিনের মধ্যে এই কার্যক্রম আমরা চট্টগ্রাম শহরে পরিচালনা করব।’
গ্রিন চুয়েট অ্যাডভেঞ্চার ক্লাব চুয়েটের সামাজিক ও সেবামূলক প্রতিষ্ঠান গ্রিন ফর পিসের একটি অঙ্গসংগঠন। প্রাকৃতিক সপ্তাশ্চর্য নির্বাচনে চূড়ান্ত পর্বে এখন প্রতিদ্বন্দ্বিতা করছে সুন্দরবন। সুন্দরবনকে ভোট দেওয়া যাবে www.new7wonders.com ঠিকানার ওয়েবসাইট থেকে। —চুয়েট প্রতিনিধি
</doc>
<doc>
ওয়েবসাইটে বাগমারা

| তারিখ: ১৮-০৪-২০১০

রাজশাহীর বাগমারা উপজেলাকে নিয়ে ইন্টারনেটে একটি ওয়েবসাইট প্রকাশ করা হয়েছে। এতে বাগমারা সম্পর্কে নানা রকম তথ্য পাওয়া যাবে। ‘ডিজিটাল বাগামারা’ নামের এ ওয়েবসাইটটি চালু করেন স্থানীয় সাংসদ এনামুল হক।তিনি জানান, এলাকার ইতিহাস ও তথ্য সংরক্ষণ করা হয়েছে ওয়েবসাইটটিতে এবং সবাই সমস্যা, অভিযোগ এ সাইটের মাধ্যমে জানাতে পারবেন। সাইটটিতে এলাকার সব ভোটারের তথ্য ও বিনা মূল্যে সরবরাহ করা ফরম পূরণ করে বা সরাসরি ওয়েবসাইটে নিবন্ধন করা যাবে। উপজেলার শিক্ষা, কৃষি, স্বাস্থ্য, জনসংখ্যা, সাংস্কৃতিক সংগঠন, ঐতিহাসিক স্থানসমূহ, যোগাযোগব্যবস্থা, উন্নয়নসহ সব তথ্য রয়েছে ওয়েবসাইটে।
www.bagmara.com ঠিকানার এই ওয়েবসাইটে নিয়মিত তথ্য হালনাগাদ করা হচ্ছে। সাংসদের ব্যক্তিগত সহকারী মানিকুজ্জমান খান জানান, ওয়েবসাইটটি বাগমারার লোকজনের খুব কাজে আসবে। বিভিন্ন পরামর্শ দিতে পারবেন এখানে। অনেকে গোপন তথ্যও দিতে পারবেন এর মাধ্যমে। —মামুনুর রশিদ, বাগমারা (রাজশাহী) প্রতিনিধি
</doc>
<doc>
বিনোদন তথ্যের ওয়েবসাইট

| তারিখ: ১৮-০৪-২০১০

বিনোদনভিত্তিক নানা ধরনের তথ্য নিয়ে চালু হয়েছে আলোড়ন (www.aaloron.com) ঠিকানার একটি ওয়েবসাইট। এতে আর্ন্তজাতিক ক্রিকেট ম্যাচগুলো সরাসরি দেখার পাশাপাশি সিনেমা, গান, গেমস ইত্যাদি তথ্য পাওয়া যাবে। —বিজ্ঞপ্তি
</doc>
<doc>
বিইউবিটিতে তথ্যপ্রযুক্তি উৎসব

| তারিখ: ১৮-০৪-২০১০

বাংলাদেশ ইউনিভার্সিটি অব বিজনেস অ্যান্ড টেকনোলজির (বিইউবিটি) কম্পিউটার বিজ্ঞান ও প্রকৌশল বিভাগের বার্ষিক অনুষ্ঠান সিএসই ফিয়েস্তা আগামীকাল শুরু হবে। কাল হবে আন্তবিশ্ববিদ্যালয় গণিত অলিম্পিয়াড। এরপর ১০ ও ১১ জুন হবে আন্তবিশ্ববিদ্যালয় প্রোগ্রামিং প্রতিযোগিতা। —বিজ্ঞপ্তি
</doc>
<doc>
প্রশিক্ষণ/কর্মশালা

| তারিখ: ১৮-০৪-২০১০

 হার্ডওয়্যার প্রকৌশল: হার্ডওয়্যার প্রকৌশলের এ+ প্রশিক্ষণ শুরু হয়েছে। এতে কম্পিউটার নেটওয়ার্কিং, প্রিন্টার, স্ক্যানার ইত্যাদি শেখানো হবে। যোগাযোগ: আইটি বাংলা, ফোন: ০১৭৩৩৯৯০৫৪১।
 ওয়েবসাইট ডিজাইন: বিশেষ মূল্যে ওয়েবসাইট তৈরি। যোগাযোগ: সিস্টেম কনসেপ্ট, ফোন: ০১৭৪১২৭০৪১৮।
</doc>
<doc>
আপডেট
র‌্যামের দাম বাড়ছেই

| তারিখ: ১৮-০৪-২০১০

ঢাকার কম্পিউটার বাজারে বিকিকিনি আগের মতোই হচ্ছে। চলতি সপ্তহের শুরুতে ডিডিআর টু র‌্যামের দাম ৬০০ থেকে ৭০০ টাকা হারে বেড়েছে। বাকী সব পণ্যের দাম অপরিবর্তিত রয়েছে। গতকাল শনিবার পাওয়া যন্ত্রাংশের দাম নিচে দেয়া হল:
প্রসেসর: ইন্টেল কোর আই ৭ (২.৮ গি.হা.) ২৩৫০০ টাকা, ইন্টেল কোর আই ৫ (২.৬ গি.হা.) ১৬০০০ টাকা, ইন্টেল কিউ ৯৫০৫ (২.৮৩ গি.হা.) ১৭৫০০ টাকা, ইন্টেল সেলেরন ১.৮ গি.হা. ৩০০০ টাকা। ইন্টেল কোর আই ৩ ২.৮ গি.হা. ৯৮০০ টাকা। পেন্টিয়াম ডুয়েল কোর ২.৯৩ গি.হা. ৬৫০০, পেন্টিয়াম ডুয়েল কোর ২.৭ গি.হা. ই৫৪০০, ৫০০০ টাকা। ৮৪০০ ২.৬৬ গি.হা. ১৩০০০ টাকা। ইন্টেল কোর টু ডুয়ো কেরাজ ই ৭৫০০ ২.৯৩ গি.হা. ৮৮০০ টাকা। মাদারবোর্ড: ইন্টেল ডিপি ৫৫ ডব্লিউবি এলজিএ ১১৫৬ (ডিডিআরএ) ১০০০০ টাকা। গিগাবাইট পি ৫৫-ইউডি ৮,৫০০ টাকা। জি৪১আরকিউ ৪৭৫০ টাকা। ইন্টেল ডিজি৪৫ এসজি ১১০০০ টাকা, ইন্টেল ডিজি ৪৫আইডি ৮২০০ টাকা। ডিজি৪১আরকিউ ৪৯০০ টাকা। ৪১টিওয়াই ৫৬০০ টাকা। ইন্টেল ৪৩জিটি ৬৭০০ টাকা। গিগাবাইট জি ৪১ ইন্টেল টিপসেট ৪৩০০ টাকা। আসুস জি ৪১ ৪২০০ টাকা। র‌্যাম: ২ গি.বা. ডিডিআর ২- ৩৮০০ টাকা। ১ গি.বা. ডিডিআর টু ২১০০ টাকা; ২ গি.বা. ডিডিআর ৩ ৪০০০ টাকা। হার্ডডিস্ক ড্রাইভ: ১৬০ গি.বা. (৭২০০ আরপিএম) ২৮০০ টাকা। ৩২০ গি.বা. ৩৪০০ টাকা। ৫০০ গি.বা. ৪০০০ টাকা। ১ টেরাবাইট ৭০০০ টাকা। পেনড্রাইভ: ২ গি.বা. ৬০০ টাকা; ৪ গি.বা. ৯০০ টাকা; ৮ গি.বা. ১৩০০ টাকা। এলসিডি মনিটর: ফিলিপস ১৮.র্৫র্ (এলইডি ডিসপ্লে) ৯৩০০ টাকা; ডেল ১র্৭র্ ৮৯০০ টাকা। স্যামসাং ১৮.র্৫র্ ৯১০০ টাকা। এলজি ১র্৭র্ ৮২০০ টাকা। এইচপি ১৮.র্৫র্ ৯২০০ টাকা। স্যামসাং ২১.র্৫র্ ১২৪০০ টাকা। গ্রাফিকস কার্ড: গিগাবাইট জিভি ১ গি.বা. ৯৫০০ জিটি ৪৩০০ টাকা। গিগাবাইট পিসিআই এক্সপ্রেস ১ গি.বা. ৯৫০০ জিটি ৪৪০০ টাকা। স্যাফায়ার (এইচডি ৪৮৩০) ৫১২ মে.বা. ৮০০০, এইচডি ৪৩৫০ ৫১২ মে.বা. ২৬০০ টাকা। পিসিআই এক্সপ্রেস ৪৫৫০ এইচডি ৫১২ মে.বা. ৪৮০০ টাকা, এক্সএফএস এক্সপ্রেস ১ গি.বা জিএফ ৯৪০০ জিটি ৪৩০০ টাকা। ফক্সকন জিফোর্স পিসিআই ১০,৫০০ টাকা। ডিভিডি রাইটার/রি-রাইটার: সামসাং ৫২x২৪x৫২এক্স ১৮০০ টাকা এবং আসুস ৫২x৩২x৫২এক্স ২২০০ টাকা, সনি ডিভিডি-আরডব্লিউ ১৯০০ টাকা। ডিভিডি-রম ড্রাইভ: আসুস ১৮এক্স ১,৪০০ টাকা, ১,৩৫০ টাকা এবং বেনকিউ ১৬ এক্স ১৩০০ টাকা। কেসিং: ১৫০০ থেকে ২২০০ টাকা। মাউস: ১০০ থেকে ৯০০ টাকা। কিবোর্ড: সাধারণ ২৫০ থেকে ৩৫০ টাকা। মাল্টিমিডিয়া ৬০০ টাকা। স্পিকার: ক্রিয়েটিভ ইনস্পায়ার (৫: ১) ৫৩০০ টাকা, (৭: ১) ৯৮০০ টাকা, (৪: ১) ৪০০০ টাকা, (২: ১) ২৭০০ টাকা। মাইক্রোল্যাব (২: ১) ১৭০০ থেকে ১৮০০ টাকা, (৫: ১) ৪৫০০ টাকা, ক্রিয়েটিভ এসবিএস (এ৩০০) ২৫০০ টাকা, ডিলাক্স ২:১ ১৭০০। জিপিআরএস মডেম: আসুস ইউএসবিটি ৭১০০ টাকা, মবিডাটা ৩৫০০ টাকা (ইউএসবি)। হ্যান (ইউএসবি) ৩২০০ টাকা। টিভিকার্ড: এভারমিডিয়া এক্সটারনাল (ইউএসবি) ৪০০০ টাকা ও ইন্টারনাল ২৮০০ টাকা, গেডমি (ইউএসবি) টিভিকার্ড ২৫০০, রিয়ালভিউ এক্সটারনাল (এলসিডি) ২০০০ টাকা ও গেড মি (এলসিডি) ২০০০ টাকা। প্রিন্টার: ক্যানন পিক্সমা আইপি ১৯৮০ ২৯০০ টাকা, এইচপি ১৬৬০ ডেস্কজেট ২৬০০ টাকা, লেক্সমার্ক জেট ১৩২০ ২৪০০ টাকা, এপসন সি ৫৯ ৩৩০০ টাকা, এইচপিসি পি (লেজার) ১০০৫, ৯৫০০ টাকা; লেক্সমার্ক ই ১২০এন ৬৫০০ টাকা, ব্রাদার এইচএল ২১৪০-৭৫০০ টাকা, লেক্সমার্ক অল ইন ওয়ান এক্স ২৬৫০-৪৫০০ টাকা। এমএফসি ৭৩৪০ থেকে ২৩৫০০ স্যামসাং এমএল ১৬৪০ (লেজার) ৫৮০০, এমএল-৪৫৫ আইএনডিআর ৭৫০০০ টাকা। ডিজিটাল ফটোফ্রেম: ট্রানন্সেট ৮৫০০, জিনিয়াস ৭৫০০ টাকা। পোর্টেবল হার্ডডিস্ক ঃ ট্রানন্সেট (২৫০ গি.হা) ৫১০০ টাকা, (৩২০ গি.হা) ৫৬০০ টাকা, (৫০০ গি.হা) ৮১০০ টাকা, (১ টি বি) ২০৫০০ টাকা। —সংগ্রহে: তারিকুর রহমান খান
এখানে শুধু যন্ত্রাংশের দাম দেওয়া হয়েছে। পুরো কম্পিউটার কেনার ক্ষেত্রে যন্ত্রাংশ সংযোজন খরচ ও সার্ভিস চার্জ যুক্ত হবে।
</doc>
<doc>
উদ্ভাবনের চমকে ভরা এক আয়োজন

| তারিখ: ১৯-০৪-২০১০

ক্রিস্টিয়ানো রোনালদো ও রাউল একের পর এক শট মেরে যাচ্ছেন বলে। তবে সেটা রিয়াল মাদ্রিদের ফুটবল স্টেডিয়ামে নয়, বরং ক্যাম্পাস পার্টিতে। আর যারা খেলছে তারাও সত্যিকারের ফুটবল তারকা নয় বরং তাদের রোবট সংস্করণ। পর্তুগালের ব্রাগা বিশ্ববিদ্যালয়ের শিক্ষার্থীরা কয়েক মাস ধরে চেষ্টার পর এই দুটি রোবট তৈরি করেছেন। ক্যাম্পাস পার্টি হচ্ছে তথ্যপ্রযুক্তির সঙ্গে সংশ্লিষ্ট লোকজনের বিশ্বের সবচেয়ে বড় অনলাইন বিনোদনমূলক অনুষ্ঠানগুলোর একটি। ১৯৯৭ সালে এই ক্যাম্পাস পার্টি শুরু হয়। গত বছর এই পার্টি অনুষ্ঠিত হয় ভ্যালেন্সিয়ায়। এবার অনুষ্ঠিত হয়েছে মাদ্রিদে।
তথ্যপ্রযুক্তি বিষয়ে আগ্রহ আছে এমন ৮০০ মানুষ ওই ক্যাম্পাস পার্টিতে অংশ নেন। গতকাল রোববার ওই ক্যাম্পাস পার্টি শেষ হয়। অংশগ্রহণকারীরা নিজেদের মধ্যে তথ্যপ্রযুক্তি বিষয়ে বিভিন্ন ধারণা, অভিজ্ঞতা এবং কম্পিউটার সংশ্লিষ্ট সব ধরনের কর্মকাণ্ড সম্পর্কে মতবিনিময় করেন। তাঁরা নিজেদের বিভিন্ন প্রোগ্রাম ও যন্ত্র উপস্থাপন করেন। এর মধ্যে ২০টি পুরস্কারের জন্য বিচারকদের কাছে উপস্থাপন করা হবে। ক্যাম্পাস পার্টিতে নিজের কম্পিউটারটি নিয়ে আসেন ম্যাটিয়াস নামে একজন ব্যক্তি। তিনি কম্পিউটারটিতে রীতিমতো একটি অরণ্য বানিয়ে ফেলেছেন। গাছপালা দিয়ে ঢেকে ফেলেছেন গোটা কম্পিউটার। ডেবোরাহ নামের আরেকজন প্রদর্শন করেছেন টোস্টার কম্পিউটার। এই কম্পিউটারে অন্যান্য কাজের পাশাপাশি রুটিও টোস্ট করা যায়। এ ছাড়া আরও অনেকে শিক্ষামূলক প্রোগ্রাম ও যন্ত্র উপস্থাপন করেছেন। —এএফপি অবলম্বনে রোকেয়া রহমান
</doc>
<doc>
রুয়েটে প্রকল্প প্রদর্শনী

| তারিখ: ১৯-০৪-২০১০
রাজশাহী প্রকৌশল ও প্রযুক্তি বিশ্ববিদ্যালয়ের (রুয়েট) তড়িত্ ও ইলেকট্রনিক কৌশল বিভাগের শেষ বর্ষের শিক্ষার্থীদের গবেষণার অংশ হিসেবে গত বৃহস্পতিবার প্রকল্প (প্রজেক্ট) প্রদর্শনীর আয়োজন করা হয়। সকাল নয়টায় রুয়েটের প্রশাসন ভবনে এ প্রদর্শনী শুরু হয়। এ সময় প্রকল্পগুলো পরিদর্শন করেন রুয়েটের উপাচার্য সিরাজুল করিম এবং রুয়েটের ছাত্রকল্যাণ উপদেষ্টা আশরাফুল আলম।
প্রদর্শনীর বেশির ভাগ প্রকল্পই ছিল ইলেকট্রনিক ও কম্পিউটার নিয়ন্ত্রিত। উল্লেখযোগ্য প্রকল্পগুলো হচ্ছে: স্বয়ংক্রিয় ও প্রিপেইড ফুড ভিলেজ নিয়ন্ত্রণব্যবস্থা, স্বয়ংক্রিয় রেলগেট নিয়ন্ত্রণ, মাইক্রোকন্ট্রোলার নিয়ন্ত্রিত কক্ষ নজরদারির ব্যবস্থা ইত্যাদি। আরও ছিল কম্পিউটার দিয়ে শিল্পকারখানার যন্ত্রপাতি নিয়ন্ত্রণের প্রকল্প। প্রদর্শনীর সার্বিক তত্ত্বাবধানে ছিলেন রুয়েটের তড়িত্ ও ইলেকট্রনিক কৌশল বিভাগের সভাপতি মোহাম্মদ আবদুল গাফফার খান। প্রদর্শনীর প্রকল্পগুলো সম্পর্কে তিনি বলেন, রুয়েটের শিক্ষার্থীদের যেমন মেধা আছে, তেমনি কোনো কিছু বানানোরও বেশ আগ্রহ রয়েছে। কিন্তু সরকারিভাবে শিক্ষার্থীরা কোনো সহযোগিতা না পাওয়ায় অনেক সময় তা সম্ভব হয়ে উঠছে না। প্রদর্শনীতে অংশ নেওয়া বেশ কয়েকজন শিক্ষার্থী বলেন, দেশে কোনো কিছু করতে হলেই বিদেশ থেকে প্রকৌশলী আনা হয়, অথচ দেশে অনেক প্রতিভাবান প্রকৌশলী রয়েছেন। তাঁরা স্বদেশি প্রকৌশলীদের সৃষ্টিশীল ও জনকল্যাণমুখী কাজের সুযোগ দেওয়ার জন্য সরকারের প্রতি জোর দাবি জানান। —কুদরাত-ই-খুদা, রাজশাহী বিশ্ববিদ্যালয়
</doc>
<doc>
দক্ষিণ এশীয় সাইবার গেমসের বাছাই পর্ব অনুষ্ঠিত

| তারিখ: ১৯-০৪-২০১০

ঢাকার আমেরিকান আন্তর্জাতিক বিশ্ববিদ্যালয়ে শেষ হয়েছে দক্ষিণ এশীয় সাইবার গেমস প্রতিযোগিতার বাছাই পর্ব। গত শনিবার রাতে শেষহওয়া খেলোয়াড়েরা ফিফা ১০, কল অব ডিউটি, ডটা এবং কাউন্টার স্ট্রাইক গেম খেলছেন। ‘গেম ফেস্ট’ নামের এ প্রতিযোগিতার আয়োজন করেছে এফ ওয়ান আইটি। এতে বিজয়ীরা ভারতের গোয়ায় আগামী মাসে অনুষ্ঠেয় দক্ষিণ এশীয় সাইবার গেমস প্রতিযোগিতায় অংশ নেবেন বলে জানিয়েছেন বিশ্ব সাইবার গেমসের বাংলাদেশের কান্ট্রি ম্যানেজার মোহাম্মদ ইরফান হুসেন। তিনি জানান, এ প্রতিযোগিতায় ভারত ছাড়াও এশিয়ার অন্যান্য দেশের প্রতিযোগীরা অংশ নেবেন এবং আমাদের এবারের খেলোয়াড়েরা আশা করি ভালো করবেন।
বাছাই পর্বে প্রতিযোগিতায় ফিফা ১০ বিজয়ী হয়েছেন মো. নজরুল ইসলাম। কল অব ডিউটি ৪-এ বিজয়ীরা হচ্ছেন রাইহান আবেদিন, সুদীপ্ত দাস, রাহাত হাসান, নাজীব আহমেদ এবং রূপক কান্তি বিশ্বাস। কাউন্টার স্ট্রাইক গেমসের বিজয়ীরা হচ্ছেন মো. তানভীর, নূর-উন-নবী খান, মো. তাহনীম তারেক, মেহেদী হাসান তালুকদার ও মো. জুবায়ের। ডটা গেমসে বিজয়ী হয়েছেন মো. সাজ্জাদুর রহমান, ফয়সাল জসিম উদ্দিন, আশিকুর রহমান, মহিউদ্দিন সজল, সাদমান সাকিব রহমান ও সৈয়দ আমজাদ আলী। —নুরুন্নবী চৌধুরী
</doc>
<doc>
বহনযোগ্য হার্ডডিস্ক ড্রাইভ

| তারিখ: ১৯-০৪-২০১০

গ্লোবাল ব্র্যান্ড প্রাইভেট লিমিটেড বাজারে এনেছে এ-ডেটা ব্র্যান্ডের এসএইচ৯৩ মডেলের স্পোর্টস গাড়ির মতো নতুন বহযোগ্য হার্ডডিস্ক ড্রাইভ। ইউএসবি ২.০ ইন্টারফেসের এই হার্ডডিস্কটি প্লাগ-এন্ড প্লে সমর্থিত এবং এতে রয়েছে ২.৫ ইঞ্চির হার্ডডিস্ক ড্রাইভ ইন্টারফেস। ৩২০ ও ৫০০ গিগাবাইট এ হার্ডডিস্কের ৬ হাজার ও ৮ হাজার টাকা। —বিজ্ঞপ্তি
</doc>
<doc>
বাংলা নববর্ষে বৈশাখী অফার

| তারিখ: ১৯-০৪-২০১০
বাংলা নববর্ষ উপলক্ষে কম্পিউটার ভিলেজ বিশেষ সুবিধা ঘোষণা করেছে। এতে পাঁচ হাজার টাকার পণ্য কিনলে পাওয়া যাবে উপহার। পাশাপাশি প্রতিষ্ঠানের ভিলেজ স্কুল অব ইনফরমেশন টেকনোলজিসতে সব ধরনের কোর্সেও রয়েছে বিশেষ ছাড়। প্রতিষ্ঠানটির বিভিন্ন শাখায় এ সুবিধা পাওয়া যাবে। —বিজ্ঞপ্তি
</doc>
<doc>
প্রতিবেদন
ডিজিটাল মংলার যাত্রা শুরু

| তারিখ: ১৯-০৪-২০১

শুক্রবার ছুটির দিন মংলার ১০টি স্কুল-কলেজের ছেলেমেয়েরা সবাই যার যার শিক্ষাপ্রতিষ্ঠানে উপস্থিত। সবাই খুবই উত্তেজিত। চোখেমুখে নতুন কিছু আবিষ্কারের আগ্রহ উপচে পড়ছে। সবার উদ্দেশ্য একটাই—বিকেল থেকেই শুরু হবে ডিজিটাল মংলার কার্যক্রম।
স্থানীয় স্কুল-কলেজ, ক্ষুদ্র ও মাঝারি ব্যবসা, কুটির শিল্পের ওয়েবসাইট তৈরি করার মধ্য দিয়ে শুরু হয়েছে ডিজিটাল মংলার কার্যক্রম। মংলার মিঠেখালিতে বিকেলে ই-মংলা (www.emongla.com) নামের ওয়েবসাইট উদ্বোধনের মাধ্যমে বিজ্ঞান এবং তথ্য ও যোগাযোগপ্রযুক্তি (আইসিটি) প্রতিমন্ত্রী ইয়াফেস ওসমান ডিজিটাল মংলার উদ্বোধন করেন। এ সময় তিনি বলেন, বেসরকারি উদ্যোগে সত্যিকার অর্থে ডিজিটালাইজেশনের এত ভালো কাজ প্রশংসার দাবিদার। অনুষ্ঠানে আমাদের গ্রাম উন্নয়নের জন্য তথ্যপ্রযুক্তি প্রকল্পের পরিচালক রেজা সেলিম বলেন, এই প্রজন্মের এই মেধাবী সন্তানেরা গ্রামীণ মানুষকে প্রযুক্তির সুবিধা দেওয়ার জন্য যে অসাধ্য সাধন করেছে, তা রীতিমতো অনুকরণযোগ্য। এতে স্থানীয় সাংসদ হাবিবুন নাহার, মংলা উপজেলা নির্বাহী কর্মকর্তা মো. সাইদুর রহমান, বাংলাদেশ ওপেন সোর্স নেটওয়ার্কের সাধারণ সম্পাদক মুনির হাসান, এফএসবির চেয়ারম্যান এন আর খান বক্তব্য দেন। অনুষ্ঠানের পৃষ্ঠপোষক ব্র্যাক ব্যাংক। সংযোগ অংশীদার হিসেবে গ্রামীণফোন ৩৫টি মডেম উপহার দেয়।
ই-মংলা সাইটের নির্মাতা ফিউচার সলিউশন ফর বিজনেসের (এফএসবি) ব্যবস্থাপনা পরিচালক সাদেকা হাসান বলেন, দারিদ্র্যমুক্ত, স্বনির্ভর রাষ্ট্র গঠনে প্রযুক্তির যথাযথ ব্যবহারের কোনো বিকল্প নেই। প্রযুক্তির স্পর্শে গ্রামীণ অর্থনীতিতে আসবে নতুন প্রাণ। ই-মংলা সম্পর্কে তিনি জানান, মংলা উপজেলার ১০টি শিক্ষাপ্রতিষ্ঠানের আলাদা ওয়েবসাইট তৈরি করা হয়েছে। এ ছাড়া মংলা উপজেলার ওয়েবসাইট, এনজিওর তালিকা, মুক্তিযোদ্ধা সংসদের ওয়েবসাইট ইত্যাদি তৈরি করা হচ্ছে। বিনা মূল্যে সব শিক্ষাপ্রতিষ্ঠানকে সফটওয়্যার দেওয়া হবে। স্থানীয় সাংবাদিকদের জন্যও থাকবে ওয়েবসাইট, যাতে প্রতিদিনের প্রকাশিত-অপ্রকাশিত সব সংবাদ প্রকাশ করা যাবে।
উদ্যোক্তারা জানান, সবগুলো ওয়েবসাইট ও কার্যক্রম একসঙ্গে ই-মংলা নামে পরিচিত হবে। —সুমেল সারাফাত, মংলা
</doc>
<doc>
টিপস
লিনাক্স এবং ম্যাকে চলবে টিমভিউয়ার

| তারিখ: ১৯-০৪-২০১০

জনপ্রিয় রিমোট কন্ট্রোলিং সফটওয়্যার টিমভিউয়ার শুধু উইন্ডোজ অপারেটিং সিস্টেমে ব্যবহার করা যেত। এখন থেকে টিমভিউয়ার উইন্ডোজ অপারেটিং সিস্টেমের পাশাপাশি ম্যাক, লিনাক্স এমনকি আইফোনেও ব্যবহার করা যাবে। ফলে এক অপারেটিং সিস্টেম থেকে অন্য ধরনের অপারেটিং সিস্টেমে ইন্টারনেটের মাধ্যমে নিয়ন্ত্রণ, ফাইল ট্রান্সফার, ডেস্কটপ শেয়ারিং করা যাবে। সকল সংস্করণের জন্য নামানোর (ডাউনলোড) ঠিকানা হচ্ছে www.teamviewer.com/download। মেহেদী আকরাম
</doc>
<doc>
জগন্নাথ বিশ্ববিদ্যালয়ের ওয়েবসাইট ভুলে ভরা

| তারিখ: ২০-০৪-২০১

জগন্নাথ বিশ্ববিদ্যালয়ে চারটি অনুষদে মোট ২৮টি বিভাগ আছে। বর্তমানে শিক্ষার্থীর সংখ্যা প্রায় ২৩ হাজার। শিক্ষক আছেন ৩৫৭ জন। প্রশাসনিক দপ্তর থেকে এসব তথ্য পাওয়া গেলেও বিশ্ববিদ্যালয়ের নিজস্ব ওয়েবসাইটে দেখা যাচ্ছে বিশ্ববিদ্যালয়ে চারটি অনুষদে মোট বিভাগের সংখ্যা ২২। শিক্ষার্থীর সংখ্যা ২৭ হাজার এবং শিক্ষকের সংখ্যা ২৭১।
ওয়েবসাইটের তথ্য অনুযায়ী, হিসাববিজ্ঞান বিভাগের চেয়ারম্যান মো. হুমায়ূন কবির। কিন্তু প্রকৃতপক্ষে ওই শিক্ষকের পর প্রায় দেড় বছর আগে অধ্যাপক মো. শওকত জাহাঙ্গীর চেয়ারম্যানের দায়িত্ব নেন। পরে তিনি কোষাধ্যক্ষের দায়িত্ব পেলে গত বছর চেয়ারম্যান হন মোহাম্মদ আলী নূর। এ ছাড়া ওয়েবসাইটে অর্থনীতি বিভাগের চেয়ারম্যানের নাম হিসেবে আছে হাবিবুল্লাহ বাহার। কিন্তু বর্তমান চেয়ারম্যান অধ্যাপক মঞ্জুরা বেগম প্রায় দেড় বছর ধরে দায়িত্ব পালন করছেন।
জগন্নাথ বিশ্ববিদ্যালয়ের ওয়েবসাইটে (www.jnuni.net) থাকা কিছু ভুল তথ্য আর অসংগতির নমুনা এগুলো। গতকাল সোমবার সন্ধ্যা ছয়টায় সাইটে ঢুকে এসব অসংগতি দেখা যায়। সাইটের বেশির ভাগ সংযুক্তিও (লিংক) কাজ করছে না।
প্রাথমিকভাবে কিছু তথ্য দিয়ে শুরু করলেও ওয়েবসাইটটি হালনাগাদ করা হয়নি। ২০০৫ সালে জগন্নাথ বিশ্ববিদ্যালয় প্রতিষ্ঠার প্রায় দুই বছর পর ২০০৭ সালের ১৮ অক্টোবর নিজস্ব ওয়েবসাইট চালু করে। ওয়েবসাইটের ঠিকানা দেখে বোঝার উপায় নেই, এটি কোনো শিক্ষাপ্রতিষ্ঠানের ওয়েবসাইট। সাধারণত শিক্ষাপ্রতিষ্ঠানের ওয়েবসাইটের ঠিকানায় ডোমেইন হিসেবে ডট এডু (.edu) ব্যবহূত হয়। কিন্তু এ ক্ষেত্রে ব্যবহার করা হয়েছে ডট নেট, বাণিজ্যিক প্রতিষ্ঠানের ওয়েবসাইটের সঙ্গেই বেশি মানানসই।
একটি সূত্রে জানা গেছে, বিশ্ববিদ্যালয়ের ওয়েবসাইট হালনাগাদ রাখতে ও তারহীন ইন্টারনেট চালু করতে মনোবিজ্ঞান বিভাগের চেয়ারম্যান কাজী সাইফুদ্দিনকে প্রধান করে গত বছরের ডিসেম্বরে তথ্যপ্রযুক্তি (আইটি) কমিটি গঠন করা হয়। নাম প্রকাশে অনিচ্ছুক কমিটির এক সদস্য বলেন, ‘আমরা বেশ কয়েকবার উদ্যোগ নিলেও বিভাগগুলোর অসহযোগিতার কারণে সর্বশেষ তথ্য হালানাগাদ করা যায় না। তা ছাড়া বিশ্ববিদ্যালয়ে তথ্যপ্রযুক্তিবিষয়ক সিস্টেম অ্যানালিস্ট পদটি শূন্য থাকায় এ বিষয়ে অগ্রগতি হচ্ছে না।’
তবে আইটি কমিটির সদস্য মো. মিজানুর রহমান দাবি করে বলেন, ‘এই ওয়েবসাইটটি শুধু ভর্তি পরীক্ষায় শিক্ষার্থীদের সুবিধা দিতে তৈরি করা হয়েছিল। আমরা নতুন ওয়েবসাইটের কাজ শুরু করেছি। ইতিমধ্যে নতুন নামের ডোমেইন কিনেছি। নতুন সাইটে প্রতিটি বিভাগ নিজেদের তথ্য নিজেরাই হালনাগাদ করে প্রকাশ করতে পারেব। কেন্দ্রীয়ভাবেও নিয়ন্ত্রণ থাকবে।’ তিনি আরও জানান, শিগগিরই বর্তমান এই সাইট বন্ধ করে দেওয়া হবে।
জগন্নাথ বিশ্ববিদ্যালয়ের উপাচার্য মেসবাহউদ্দিন আহমেদ প্রথম আলোকে বলেন, ‘সময়মতো হালনাগাদ (আপডেট) না করায় অনেক অসংগতি ও ভুল তথ্য আছে। আমরা সিদ্ধান্ত নিয়েছি, একটি পেশাদার প্রতিষ্ঠান দিয়ে ওয়েবসাইটটির নতুন ডিজাইন করাব। আশা করি, আগামী জুনের ভেতর সব কাজ শেষ হবে।’ —শুভংকর কর্মকার
</doc>
<doc>
বেস্ট অব ব্লগসে সেরা বাংলা ব্লগ

| তারিখ: ২০-০৪-২০১০
জার্মানির সংবাদমাধ্যম ডয়েচে ভেলের ওয়েবসাইট আয়োজিত সেরা ব্লগ প্রতিযোগিতায় শ্রেষ্ঠ বাংলা ব্লগ হিসেবে নির্বাচিত হয়েছে বাংলাদেশি ব্লগারের একটি বাংলা ব্লগ। সম্প্রতি জার্মানির রাজধানী বার্লিনে অনুষ্ঠিত এক সম্মেলনে এ প্রতিযোগিতার ফলাফল ঘোষণা করা হয়।
বেস্ট অব ব্লগস (ববস) নামের এ প্রতিযোগিতায় বাংলা ব্লগের জন্য সেরা ব্লগের পুরস্কার জিতেছেন ব্লগার আলী আহমেদ (www.ali-mahmed.com)। ষষ্ঠবারের মতো অনুষ্ঠিত এ প্রতিযোগিতায় ১১টি ভাষার সর্বমোট আট হাজার ৩০০ ব্লগ জমা পড়ে। সব মিলিয়ে বিভিন্ন ভাষায় ১২টি বিভাগে এ বিজয়ীদের নাম ঘোষণা করা হয়। এ ছাড়া বিচারকদের রায়ে বিভিন্ন ভাষায় ১১টি এবং ব্যবহারকারীদের ভোটের মাধ্যমে ১১টি ভাষার ব্লগকে নির্বাচিত করা হয়। বাংলা ভাষার আলী আহমেদের ব্লগটি ব্যবহারকারীদের ভোটে মাধ্যমে নির্বাচিত তালিকায় বিজয়ী হয়েছে।
চলতি বছরের জুন মাসে জার্মানির বনে অনুষ্ঠেয় গ্লোবাল মিডিয়া ফোরামে বিজয়ীদের হাতে পুরস্কার তুলে দেওয়া হবে। এ সম্পর্কে বিস্তারিত জানা যাবে www.dw-world.de/bengali ঠিকানার ওয়েবসাইটে। —নুরুন্নবী চৌধুরী
</doc>
<doc>
ডেলের নতুন ল্যাপটপ

| তারিখ: ২০-০৪-২০১০

কম্পিউটার সোর্স লিমিটেড বাজারে এনেছে নতুন প্রযুক্তি সুবিধাসংবলিত ডেল ইন্সপায়রন ১৪৬৪ মডেলের ল্যাপটপ। এতে স্বয়ংক্রিয়ভাবে আপনার চেহারার আদলে একটি ছবি স্ক্যান হয়ে যায়, যার ফলে ব্যবহারকারী ছাড়া অন্য কেউ লগইন করতে পারবেন না। এতে রয়েছে ১৪ ইঞ্চি ওয়াইড স্ক্রিন মনিটর, ২৫০ গিগাবাইট হার্ডডিস্ক ড্রাইভ, ডুয়াল লেয়ার ডিভিডি সুপার মাল্টি রাইটার, ১.৩ মেগা পিক্সেলের ওয়েব ক্যামেরা ইত্যাদি। ল্যাপটপটি এলিগ্যান্ট ব্ল্যাক এবং স্টাইলিস পিংক দুটি রঙে পাওয়া যাবে। দাম ৫০ হাজার টাকা। —বিজ্ঞপ্তি
</doc>
<doc>
ডেলের নতুন ল্যাপটপ

| তারিখ: ২০-০৪-২০১০

কম্পিউটার সোর্স লিমিটেড বাজারে এনেছে নতুন প্রযুক্তি সুবিধাসংবলিত ডেল ইন্সপায়রন ১৪৬৪ মডেলের ল্যাপটপ। এতে স্বয়ংক্রিয়ভাবে আপনার চেহারার আদলে একটি ছবি স্ক্যান হয়ে যায়, যার ফলে ব্যবহারকারী ছাড়া অন্য কেউ লগইন করতে পারবেন না। এতে রয়েছে ১৪ ইঞ্চি ওয়াইড স্ক্রিন মনিটর, ২৫০ গিগাবাইট হার্ডডিস্ক ড্রাইভ, ডুয়াল লেয়ার ডিভিডি সুপার মাল্টি রাইটার, ১.৩ মেগা পিক্সেলের ওয়েব ক্যামেরা ইত্যাদি। ল্যাপটপটি এলিগ্যান্ট ব্ল্যাক এবং স্টাইলিস পিংক দুটি রঙে পাওয়া যাবে। দাম ৫০ হাজার টাকা। —বিজ্ঞপ্তি
</doc>
<doc>
ডেলের নতুন ল্যাপটপ

| তারিখ: ২০-০৪-২০১০

কম্পিউটার সোর্স লিমিটেড বাজারে এনেছে নতুন প্রযুক্তি সুবিধাসংবলিত ডেল ইন্সপায়রন ১৪৬৪ মডেলের ল্যাপটপ। এতে স্বয়ংক্রিয়ভাবে আপনার চেহারার আদলে একটি ছবি স্ক্যান হয়ে যায়, যার ফলে ব্যবহারকারী ছাড়া অন্য কেউ লগইন করতে পারবেন না। এতে রয়েছে ১৪ ইঞ্চি ওয়াইড স্ক্রিন মনিটর, ২৫০ গিগাবাইট হার্ডডিস্ক ড্রাইভ, ডুয়াল লেয়ার ডিভিডি সুপার মাল্টি রাইটার, ১.৩ মেগা পিক্সেলের ওয়েব ক্যামেরা ইত্যাদি। ল্যাপটপটি এলিগ্যান্ট ব্ল্যাক এবং স্টাইলিস পিংক দুটি রঙে পাওয়া যাবে। দাম ৫০ হাজার টাকা। —বিজ্ঞপ্তি
</doc>
<doc>
চিটকোড
মার্ভেল আল্টিমেট অ্যালায়েন্স

| তারিখ: ২০-০৪-২০১০

* যেকোনো একটি চরিত্র নির্বাচন করতে পর্দায় দুবার আপ, দুবার ডাউন, তিনবার লেফট চেপে এন্টার করুন। সব চরিত্র আনলক হবে।
* ক্যারেক্টার সিলেক্ট স্ক্রিনে লেফট-রাইট, লেফট-রাইট, আপ-ডাউন, আপ-ডাউন, লেফট-রাইটের পর এন্টার চাপুন। সব শক্তি আনলক হবে।
* রিভিউ মেনুতে আপ, দুবার লেফট, আপ, দুবার রাইট, আপ চেপে এন্টার করুন। এর ফলে সব সিনেম্যাটিকস আনলক হবে।
* রিভিউ মেনুতে আপ-ডাউন, রাইট-লেফট, দুবার আপ-ডাউন চেপে এন্টার করুন। সব ওয়ালপেপার আনলক হবে।
* ক্যারেক্টার সিলেক্ট স্ক্রিনে আপ-ডাউন, আপ-ডাউন, লেফট-রাইট, লেফট-রাইট, আপ-ডাউনের পর এন্টার চাপুন। সব পোশাক আনলক হবে।
মো. আশিক
</doc>
<doc>
ওয়েব গাইড
জিমেইলে এইচপিএমএল স্বাক্ষর

| তারিখ: ২০-০৪-২০১০
ওয়েবভিত্তিক ই-মেইল সেবা জিমেইলে চাইলে এইচটিএমএল (হাইপার টেক্সট মার্ক-আপ ল্যাঙ্গুয়েজ) স্বাক্ষর যোগ করা যায়। ফলে ই-মেইল প্রেরকের পরিচয় সম্পর্কে নিশ্চিত হওয়া যাবে।এইচটিএমএলস্বাক্ষর যোগ করার পাশাপাশি ওয়েবসাইট দেখার মুক্ত সফটওয়্যার ফায়ারফক্স ব্যবহার করে এ স্বাক্ষর ব্যবহার করাও যায়।
‘জিমেইল সিগনেচারস’ নামের একটি প্রোগ্রাম (অ্যাড-অন) ইনস্টল করলে একসঙ্গে চারটি চার ধরনের স্বাক্ষর যোগ করার সুযোগ পাওয়া যাবে।
অ্যাড-অনটি https://addons.mozilla.org/en-US/firefox/addon/7757 ঠিকানার ওয়েবসাইট থেকে নামিয়ে নিয়ে ইনস্টলকরে নিতে হবে। এবার জিমেইল খুলে কম্পোজে গেলে (From: এর ডানে) একটি মেনু এবং দুটি বাটন আসবে। ডানের Options বাটনে ক্লিক করে চারটি Signature Labels লিখে সংরক্ষণ (সেইভ) করুন। এবার চারটি লেবেল থেকে যে লেবেলের স্বাক্ষর তৈরি করতে চান, মেনু থেকে সেটি নির্বাচন করে Create Signature বাটনে ক্লিক করুন। এখন Signature HTML Code অংশে এইচটিএমএলসংকেত লিখুন, তাহলে নিচের Signature Preview-এ দেখা যাবে। স্বাক্ষর তৈরি হলে সেইভ করুন। এভাবে চারটি আলাদা স্বাক্ষর তৈরি করতে পারবেন।
এরপর থেকে মেইল পাঠাতে কম্পোজে গেলে প্রথম স্বাক্ষরটি স্বয়ংক্রিয়ভাবে চলে আসবে। —মেহেদী আকরাম
</doc>
<doc>
প্রতি সেকেন্ডে ১০০ সাইবার হামলা!

| তারিখ: ২১-০৪-২০১০
সাইবার অপরাধীরা উচ্চপ্রযুক্তি ব্যবহার করে প্রতি সেকেন্ডে ১০০টিরও বেশি কম্পিউটারে হামলা চালাতে সক্ষম। এক গবেষণার ফলাফলে এ কথা বলা হয়েছে। গবেষণায় বলা হয়েছে, ক্ষতিকর সফটওয়্যারের উত্থানের কারণে তারা এত দ্রুতগতিতে এসব হামলা চালাতে পারছে। তবে এসব হামলার কারণে বড় ধরনের কোনো সমস্যা হচ্ছে না। যুক্তরাষ্ট্রের তথ্যপ্রযুক্তি নিরাপত্তা প্রতিষ্ঠান সাইমানটেকের হিসাব অনুযায়ী, ২০০৮ সালের তুলনায় ২০০৯ সালে ক্ষতিকর সফটওয়্যার প্রোগ্রাম বাজারে এসেছে ৭১ শতাংশ বেশি।
সাইমানটেক জানায়, ২০০৯ সালে ২০ লাখ ৯০ হাজার ক্ষতিকর ভাইরাস ও ওয়ার্মের মতো প্রোগ্রাম বাজারে এসেছে। অপরাধীরা এসব ভাইরাস ও ওয়ার্ম বিভিন্ন কম্পিউটারে ছড়িয়ে দিয়েছে। সাইমানটেকের প্রযুক্তি ব্যবস্থাপক টনি অসবোর্ন বলেন, এসব ভাইরাস ও ওয়ার্মের ব্যবহার এতটাই সহজ যে নতুন সাইবার অপরাধীরাও সহজে এসব ব্যবহার করে বিভিন্ন কম্পিউটারে হামলা চালিয়েছে। এর মধ্যে অনেক সফটওয়্যার বিনা মূল্যেও পাওয়া যায়। তবে কিছু সফটওয়্যার আছে বেশ দামি। এগুলোর একটি হচ্ছে জিয়ুস। এটির দাম ৭০০ ডলার। তবে দাম বেশি হলে কী হবে, হ্যাকাররা কিন্তু থেমে থাকেনি। জিয়ুস ব্যবহার করে একের পর এক কম্পিউটারে তারা হামলা চালিয়েছে। —বিবিসি অবলম্বনে রোকেয়া রহমান
</doc>
<doc>
বিইউবিটিতে তথ্যপ্রযুক্তি উৎসব

| তারিখ: ২১-০৪-২০১০

ঢাকায় বাংলাদেশ ইউনিভার্সিটি অব বিজনেস অ্যান্ড টেকনোলজির (বিইউবিটি) কম্পিউটার বিজ্ঞান ও প্রকৌশল বিভাগের বার্ষিক উৎসব ‘সিএসই ফিয়েস্তা’র প্রথম পর্ব গত সোমবার অনুষ্ঠিত হয়েছে। এ পর্বে ছিল আন্তবিশ্ববিদ্যালয় ও আন্তকলেজ গণিত অলিম্পিয়াড এবং গেমস প্রতিযোগিতা (ফিফা ’০৯)। খবর বিজ্ঞপ্তির।
প্রথম পর্বের আয়োজনের উদ্বোধন করেন বাংলাদেশ প্রকৌশল বিশ্ববিদ্যালয়ের কম্পিউটার কৌশল বিভাগের প্রধান মো. সামছুল আলম। উপস্থিত ছিলেন বিইউবিটির উপাচার্য মো. আবু সালেহ, সহ-উপাচার্য মো. আলী আজমসহ অনেকে।
গণিত অলিম্পিয়াডে অংশ নেন ঢাকা বিশ্ববিদ্যালয়, খুলনা বিশ্ববিদ্যালয়, বুয়েট, ইসলামিক ইউনিভার্সিটি অব টেকনোলজি (আইইউটি), বিইউবিটি, আমেরিকান আন্তর্জাতিক বিশ্ববিদ্যালয়-বাংলাদেশ (এআইইউবি)সহ ২০টি বিশ্ববিদ্যালয়ের শিক্ষার্থীরা। এতে প্রতিযোগিতায় প্রথম, দ্বিতীয় ও তৃতীয় স্থান অধিকার করেন যথাক্রমে বুয়েটের মো. মাহাবুবুল হাসান, শাহারিয়ার রউফ এবং ঢাকা বিশ্ববিদ্যালয়ের নাজির সালেহীন (ঢাকা বিশ্ববিদ্যালয়)।
সিএসই ফিয়েস্তার আহ্বায়ক মো. সাইফুর রহমান বলেন, তথ্যপ্রযুক্তিসমৃদ্ধ বাংলাদেশ গড়তে এই ধরনের প্রতিযোগিতা খুবই প্রয়োজন। আন্তকলেজ গণিত অলিম্পিয়াডে ঢাকা কলেজ, ঢাকা সিটি কলেজ, এস ও এস হারম্যান মেইনার কলেজসহ প্রায় ১৫টি কলেজের শিক্ষার্থীরা অংশ নেন। এই প্রতিযোগিতায় প্রথম, দ্বিতীয় ও তৃতীয় স্থান অধিকার করেন যথাক্রমে ঢাকা ইম্পেরিয়াল কলেজের ফাহিম সিদ্দিকী, মাহাবুব আলম এবং বিএন কলেজের নওরিন তাসনুভা।
গেম প্রতিযোগিতায় ৫০ জন প্রতিযোগী অংশ নেন। ফিফা গেমে চ্যাম্পিয়ন হয় আইইউটির প্রিয়ম মুনাছির, প্রথম রানারআপ হয় ঢাকা সিটি কলেজের আসিফ নেওয়াজ এবং দ্বিতীয় রানারআপ হয় বিইউবিটির ওমর ফারুক খান।
এ আয়োজনে প্রাকৃতিক সপ্তাশ্চর্য নির্বাচনে সুন্দরবনের পক্ষে প্রায় ৯০০ ভোট সংগ্রহ করা হয়। বিকেলে বিইউবিটি মিলনায়তনে পুরস্কার বিতরণ করেন বিইউবিটি সিন্ডিকেটের চেয়ারম্যান এ এফ এম সারোয়ার কামাল।
ফিয়েস্তার দ্বিতীয় পর্বে রয়েছে আন্তবিশ্ববিদ্যালয় প্রোগ্রামিং প্রতিযোগিতার আয়োজন। প্রতিযোগিতা হবে ১১ ও ১২ জুন।
</doc>
<doc>
এফআইসিসির সময় বাড়ল

| তারিখ: ২১-০৪-২০১০

সিটিব্যাংক এনএ বাংলাদেশ, সিটি ফাউন্ডেশনের সহযোগিতায় বেসরকারি গবেষণা সংস্থা ডেভেলপমেন্ট রিসার্চ নেটওয়ার্ক (ডি.নেট) আয়োজিত আর্থিক প্রতিষ্ঠানের জন্য তথ্যপ্রযুক্তি প্রকল্প প্রতিযোগিতায় প্রকল্প জমা দেওয়ার সময় বেড়েছে।‘ফাইন্যান্সিয়ালআইটি কেস কম্পিটিশন’ নামের এ প্রতিযোগিতা চলতি বছর দ্বিতীয়বারের মতো হচ্ছে।সময় বাড়িয়ে এখন নিবন্ধনের শেষ তারিখ করা হয়েছে ২৫ এপ্রিল। প্রতিযোগিতা ও নিবন্ধনের বিস্তারিত তথ্য জানা যাবে www.ficc.dnet.org.bd ঠিকানার ওয়েবসাইটে।
বাংলাদেশের বিশ্ববিদ্যালয় পর্যায়ের শিক্ষার্থীরা এতে অংশ নিতে পারবেন। — নিজস্ব প্রতিবেদক
</doc>
<doc>
রাজশাহীতে বিনা মূল্যে প্রযুক্তি প্রশিক্ষণ

| তারিখ: ২১-০৪-২০১০

‘আমাদের সঙ্গে যোগ দিন এবং আরও অনেক কিছু শিখুন’—এ স্লোগান সামনে রেখে ইউনিভার্সিটি অব ইনফরমেশন টেকনোলজি অ্যান্ড সায়েন্সেস (ইউআইটিএস) রাজশাহী ক্যাম্পাসের কম্পিউটার ক্লাবে চলছে সদস্য সংগ্রহ কার্যক্রম। ইউআইটিএস কম্পিউটার ক্লাবের নির্বাহী সদস্যরা জানান, ইউআইটিএস রাজশাহী ক্যাম্পাসের বিভিন্ন বিভাগের শিক্ষার্থীসহ ক্লাব সদস্যদের বিনা মূল্যে কম্পিউটারের নানা বিষয় শেখানো হবে। ক্লাব সম্পর্কে জানতে ০১৭১৯৯৯৫৩২০ নম্বরে ফোন করতে হবে। —রাজশাহী বিশ্ববিদ্যালয় প্রতিনিধি
</doc>
<doc>
‘সাপলুডু’র বৈশাখ সংখ্যা

| তারিখ: ২১-০৪-২০১০
ইন্টারনেটভিত্তিক মাসিক পত্রিকা সাপলুডুর বৈশাখ সংখ্যা প্রকাশিত হয়েছে। এতে সাপলুডু গেম ছাড়াও স্টুডিও চিত্র, প্রদর্শনী, বর্ণমালা, চলচ্চিত্র, পোস্টার ইত্যাদি রয়েছে। পড়তে পড়তে প্রাসঙ্গিক গানও শোনা যাবে। এর ঠিকানা: www.shapludu.com। —বিজ্ঞপ্তি
</doc>
<doc>
রাজশাহীতে বিনা মূল্যে প্রযুক্তি প্রশিক্ষণ

| তারিখ: ২১-০৪-২০১০

‘আমাদের সঙ্গে যোগ দিন এবং আরও অনেক কিছু শিখুন’—এ স্লোগান সামনে রেখে ইউনিভার্সিটি অব ইনফরমেশন টেকনোলজি অ্যান্ড সায়েন্সেস (ইউআইটিএস) রাজশাহী ক্যাম্পাসের কম্পিউটার ক্লাবে চলছে সদস্য সংগ্রহ কার্যক্রম। ইউআইটিএস কম্পিউটার ক্লাবের নির্বাহী সদস্যরা জানান, ইউআইটিএস রাজশাহী ক্যাম্পাসের বিভিন্ন বিভাগের শিক্ষার্থীসহ ক্লাব সদস্যদের বিনা মূল্যে কম্পিউটারের নানা বিষয় শেখানো হবে। ক্লাব সম্পর্কে জানতে ০১৭১৯৯৯৫৩২০ নম্বরে ফোন করতে হবে। —রাজশাহী বিশ্ববিদ্যালয় প্রতিনিধি
</doc>
<doc>
ওয়েবসাইটে শেয়ারবাজার

| তারিখ: ২১-০৪-২০১০

শেয়ার ব্যবসাবিষয়ক গবেষণামূলক বিভিন্ন প্রকার তথ্য নিয়ে চালু হয়েছে রেটচার্ট (www.readcharts.com) ঠিকানার একটি ওয়েবসাইট। এতে শেয়ারবাজারের গতিপ্রকৃতিসহ বিভিন্ন প্রকার স্টকচার্ট বিশ্লেষণ পদ্ধতি পাওয়া যাবে। —বিজ্ঞপ্তি
</doc>
<doc>
হেল্পলাইন
সহজেই মুছুন যেকোনো ফাইল

| তারিখ: ২১-০৪-২০১০

অনেক সময় কম্পিউটারে থাকা কোনো কোনো ফাইল মুছতে চাইলেও তা মোছা যায় না, বিশেষ করে ভাইরাসে আক্রান্ত ফাইলগুলোর ক্ষেত্রে এ ঘটনা ঘটে। তবে ‘আনলকার’ নামের সফটওয়্যার দিয়ে যেকোনো ফাইল সহজে মোছা (ডিলিট) যাবে। ২১৫ কিলোবাইটের ছোট্ট এই সফটওয়্যারটি http://bestpctips4u.blogspot.com/2010/04/blog-post_19.html ঠিকানার ওয়েবসাইট থেকে নামিয়ে নিতে হবে। এরপর সফটওয়্যারটি ইনস্টল করুন। এখন যে ফাইলটি মুছতে চান সেটি নির্বাচন করে মাউসের ডান ক্লিক দিয়ে Unlocker অপশনে যান। মেনু থেকে delete নির্বাচন করে OK দিন। যদি অনেকগুলো ফাইল নির্বাচন করে থাকেন, তবে unlock all দিতে হবে। শুধু একটি ফাইল হলে unlock-এ ক্লিক করুন। এখন পুনরায় ডান ক্লিক করে Unlocker/delete/ok দিলেই ফাইলটি মুছে যাবে। এ ছাড়া এই সফটওয়্যারের সাহায্যে একই পদ্ধতিতে যেকোনো ফাইলের নাম পরিবর্তন করতে পারবেন, অন্য জায়গায় সরাতে (মুভ) পারবেন। —খালেদ মাহমুদ খান, টাঙ্গাইল
</doc>
<doc>
সক্রিয় আছে জিয়ুস ভাইরাস

| তারিখ: ২২-০৪-২০১০

কম্পিউটার ভাইরাস জিয়ুস এখন সেসব কম্পিউটারকে তাদের হামলার লক্ষ্যবস্তু করেছে, যেগুলো অনলাইনে ব্যাংকিং লেনদেনসহ যাবতীয় কাজ সম্পন্ন করে। জিয়ুস ভাইরাস হামলা চালিয়ে প্রথমে কম্পিউটারে ছড়িয়ে পড়ে এবং কম্পিউটার ব্যবহারকারীর ব্যাংকিং লেনদেনের বিস্তারিত তথ্য চুরি করে।
ওয়েব নিরাপত্তা প্রতিষ্ঠান ট্রাস্টিয়ার সতর্ক করে দিয়ে বলেছে, জিয়ুস আগের চেয়ে এখন অনেক বেশি শক্তিশালী। যুক্তরাষ্ট্র ও যুক্তরাজ্যে পর্যবেক্ষণ করে দেখা গেছে, প্রতি তিন হাজার কম্পিউটারের মধ্যে একটিতে রয়েছে এই ভাইরাসের উপস্থিতি। ট্রাস্টিয়ার জানায়, জিয়ুস ১.৬ ওয়েবসাইট দেখার সফটওয়্যার (ব্রাউজার) ফায়ারফক্স ও ইন্টারনেট এক্সপ্লোরার ব্যবহার করে কম্পিউটারে হামলা চালায়। ভাইরাসটি কম্পিউটার ব্যবহারকারীর ব্যাংকিং লেনদেনসহ যাবতীয় তথ্য চুরি করে একটি সার্ভারে পাঠায় এবং পরে এই সার্ভার থেকে তথ্য নিয়ে সাইবার অপরাধীরা তা মোটা অঙ্কে বিক্রি করে দেয়। ট্রাস্টিয়ারের প্রধান প্রযুক্তি কর্মকর্তা আমিট ক্লেইন জানান, অনলাইনে ব্যাংকিং লেনদেন করেন, এমন গ্রাহকের কম্পিউটারে জিয়ুস ভাইরাসের আক্রমণ আগের তুলনায় ৩০ শতাংশ বেড়েছে। মূলত ফায়ারফক্সের মাধ্যমে জিয়ুস এই হামলা চালায়। গত মাসে এ ভাইরাস নির্মূলহয়েছিল, মনে করলেও এখন আবার এর সক্রিয় উপস্থিতি টের পাওয়া যাচ্ছে।
ক্লেইন বলেন, এ ভাইরাসের আক্রমণের হাত থেকে পরিত্রাণের একমাত্র উপায় হলো সর্বশেষঅ্যান্টিভাইরাস সফটওয়্যার ব্যবহার এবংতা নিয়মিত হালনাগাদ করা।
—বিবিসি অবলম্বনে রোকেয়া রহমান
</doc>
<doc>
ভারতে থ্রি-জি মোবাইল ফোনের স্লট বরাদ্দ

| তারিখ: ২২-০৪-২০১০

ভারতের মোবাইল ফোন পরিষেবায় আসছে এক নতুন বিপ্লব। আসছে তৃতীয় প্রজন্মের মোবাইল ফোন থ্রি-জি। এই থ্রি-জি রেডিও স্পেকট্রামের স্লট বণ্টনের জন্য সম্প্রতি শুরু হয়েছে নিলাম। রোববার ও ছুটির দিন ছাড়া প্রতিদিন সকাল নয়টা থেকে সন্ধ্যে সাড়ে সাতটা পর্যন্ত চলবে এই নিলাম ইন্টারনেটে।
এই নিলামে দেশের ২২টি পরিষেবা এলাকার স্লট পাওয়ার জন্য নিলামে অংশ নিয়েছে ভারতের নয়টি মোবাইল ফোন সেবাদানকারী সংস্থা। এই সংস্থার মধ্যে রয়েছে ভারতী এয়ারটেল, রিলায়েন্স কমিউনিকেশনস, ভোডাফোন এসার, টাটা টেলিসার্ভিসেস, আইডিয়া সেলুলার, এয়ারসেল, এটিস্যালাট, এসটেল ও ভিডিওকন টেলিকমিউনিকেশনস। প্রথম ছয়টি সংস্থা সারা দেশের স্লট পাওয়ার জন্য নিলামে অংশ নিচ্ছে। আর শেষের তিনটি অংশ নিচ্ছে তাদের পছন্দের বিশেষ বিশেষ এলাকার জন্য। এই নিলামে ৩০ থেকে ৩৫ হাজার কোটি রুপি আয় করতে পারে ভারত সরকার।
প্রসঙ্গত, এই থ্রি-জি পরিষেবা চালু হলে গতি বাড়বে ইন্টারনেট ও মোবাইল ফোন পরিষেবায়। মোবাইল ফোনে শুধু কথা শোনা যাবে না, যিনি কথা বলছেন, তাঁর ছবিও দেখা যাবে। ডাউনলোড করা যাবে ছবি ও গান। তৈরি করা যাবে ওয়েবসাইট। মোবাইল ফোনে ধরা যাবে টিভি চ্যানেল। এখনকার নম্বর বা সিমকার্ড বদল না করেও নতুন পরিষেবা নেওয়া যাবে। —অমর সাহা, কলকাতা
</doc>
<doc>
ওরাকলের এআইএ ফাউন্ডেশন প্যাক

| তারিখ: ২২-০৪-২০১০

ওরাকল সম্প্রতি অ্যাপ্লিকেশন ইন্টিগ্রেশন আর্কিটেকচার (এআইএ) ফাউন্ডেশন প্যাক ১১জিআর১ সফটওয়্যার বাজারে ছেড়েছে। এই সফটওয়্যারের সাহায্যে ওরাকলের সহযোগী প্রতিষ্ঠান এবং গ্রাহকেরা তাদের প্রোগ্রামগুলোকে ওরাকল ফিউশন মিডিলওয়ার ১১জি নতুন প্রোগ্রাম ইন্টিগ্রেশন প্রকল্পে পরিবর্তন করতে পারবেন, যা তাদের ব্যবসার উন্নতি এবং গতিশীলতা বৃদ্ধিতে সহায়তা করবে বলে গতকাল বুধবার ঢাকা থেকে পাঠানো ওরাকলের এক সংবাদ বিজ্ঞপ্তিতে বলা হয়েছে।
উইজার্ড ও টেমপ্লেটের সাহায্যে সফটওয়্যার নির্মাতাদের নতুন সেবার উদ্ভাবন স্বয়ংক্রিয়ভাবে সম্পন্ন করে দেবে এই সফটওয়্যার। ওরাকলের এআইএ ফাউন্ডেশন প্যাক প্রতিষ্ঠানে একটি নির্দিষ্ট কাঠামো এবং পদ্ধতিতে উন্নয়ন উৎপাদনশীলতা এবং সেবা পোর্টফোলিও ব্যবস্থাপনায় সক্ষম করবে, যা টেকসই ব্যবসায়িক প্রক্রিয়ার ক্ষেত্রে অল্প খরচে দ্রুত বিতরণের নিশ্চয়তা দেবে। নতুন এই সফটওয়্যার প্রসঙ্গে ওরাকলের এআইএ ডেভেলপমেন্টের ভাইস প্রেসিডেন্ট মাইকেল উইনগার্টনার বলেন, ওরাকল এআইএ ফাউন্ডেশন প্যাক সময় ও কষ্ট দুটোই কমাবে। এই সফটওয়্যার এমনভাবে ডিজাইন করা হয়েছে, যা দ্রুত ব্যবহার এবং পুনরায় ব্যবহারের ক্ষেত্রে গতিশীলতা আনবে।
</doc>
<doc>
আবাবিল বাজারজাত করবে থাকরাল

| তারিখ: ২২-০৪-২০১

ইসলামি ব্যাংকিং কার্যক্রম পরিচালনার সফটওয়্যার আবাবিল বাজারজাত করবে থাকরাল ইনফরমেশন সিস্টেমস প্রাইভেট লিমিটেড (টিআইএসএল)। সম্প্রতি এ ব্যাপারে থাকরাল ও আবাবিলের নির্মাতা মিলেনিয়াম ইনফরমেশন সলিউশনের মধ্যে সমঝোতা চুক্তি হয়েছে। টিআইএসএলের প্রধান নির্বাহী কর্মকর্তা শাহজামান মজুমদার বীর প্রতীক এবং মিলেনিয়ামের সহপ্রতিষ্ঠাতা ও প্রধান নির্বাহী কর্মকর্তা মাহমুদ হোসেইন তাঁদের চুক্তিপত্রে সই করেন। অগ্রণী ব্যাংক, ইসলামী ব্যাংক, আল-আরাফা ইসলামী ব্যাংক, এবি ব্যাংক, দি সিটি ব্যাংক এবং সোশ্যাল ইসলামী ব্যাংক এখন আবাবিল সফটওয়্যারটি ব্যবহার করছে।
</doc>
<doc>
আসুসের গ্রাফিকস কার্ড

| তারিখ: ২২-০৪-২০১০

আসুসের ইএন২১০/জি/ডিআই মডেলের নতুন গ্রাফিকস কার্ড বাজারে এনেছে গ্লোবালব্র্যান্ড প্রা. লি.। এতে রয়েছে পিসিআই এক্সপ্রেস ২.০।এর ভির‌্যাম ৫১২ মেগাবাইট, সর্বোচ্চ রেজ্যুলেশন ২৫৬০ x ১৬০০। এ ছাড়া গ্রাফিকস কার্ডটি এইচডিসিপি, উইন্ডোজ ৭ অপারেটিং সিস্টেম ইত্যাদি সমর্থন করে। দাম চার হাজার ৩০০ টাকা। —বিজ্ঞপ্তি
</doc>
<doc>
টিপস
মাইক্রোসফট অফিসে চলবে ওপেন অফিসের ফাইল

| তারিখ: ২২-০৪-২০১০

মুক্ত অপারেটিং সিস্টেম লিনাক্সে অফিস প্রোগ্রাম হিসেবে ব্যবহার করা হয় ওপেন অফিস ডট অর্গ। সফটওয়্যারটি www.openoffice.org এবং বহনযোগ্য সংস্করণ পাওয়া যায় www.portableapps.com ঠিকানায় পাওয়া যাবে। ওপেন অফিসের ফাইলগুলো (.odf) মাইক্রোসফট অফিসে সমর্থন করে না। একটি প্লাগইন ব্যবহার করলেই ওপেন অফিসের ফাইলগুলো যেমন মাইক্রোসফট অফিসে চালানো যাবে। প্লাগইনটি www.sun.com/ software/star/odf_plugin/get.jsp থেকে বিনা মূল্যে নিবন্ধন করে নামিয়ে নেওয়া (ডাউনলোড) যাবে।
মেহেদী আকরাম
</doc>
<doc> 
এশিয়ায় কম্পিউটারের বিক্রি বেড়েছে ৩৮ শতাংশ

| তারিখ: ২৪-০৪-২০১০
জাপান ছাড়া এশিয়া ও প্রশান্ত মহাসাগরীয় এলাকায় চলতি বছরের প্রথম তিন মাসে গত বছরের তুলনায় পার্সোনাল কম্পিউটারের বিক্রি বেড়েছে ৩৮ শতাংশ। ল্যাপটপ কম্পিউটারের প্রতি ঝোঁক ও পেশাগত কাজে কম্পিউটারের ব্যবহার বাড়ায় পিসির বাজার এই গতি পেয়েছে বলে সম্প্রতি বিবৃতি দিয়েছে বাজার তথ্য গবেষণাপ্রতিষ্ঠান ইন্টারন্যাশনাল ডেটা করপোরেশন (আইডিসি)। কম্পিউটার বিক্রির এই ধারা তথ্যপ্রযুক্তি বাজারে অর্থনৈতিক আস্থা আরও জোরালো করবে বলে জানান আইডিসির গবেষক ব্রায়ান ম্যা। এ বছর এই ধারা অব্যাহত থাকবে বলে আশা প্রকাশ করেন তিনি।
এশীয় উন্নয়ন ব্যাংকের পক্ষ থেকে জানানো হয়, এশিয়ার উন্নয়ন অর্থনীতির প্রবৃদ্ধি এবছর ৭ দশমিক ৫ শতাংশ হতে পারে, গত বছর যা ছিল ৫ দশমিক ২ শতাংশ, যদিও ২০১১ সালে তা কিছুটা কমে ৭ দশমিক ৩-এ নামতে পারে।
আইডিসি জানায়, কয়েক বছর ধরেই এশিয়া ও প্রশান্ত মহাসাগরীয় এলাকার প্রায় প্রতিটি দেশেই তথ্যপ্রযুক্তির বাজারের প্রবৃদ্ধি দুই দশক পর্যন্ত নিয়ে যাওয়ার পেছনে সবচেয়ে বেশি ভূমিকা রাখছে ল্যাপটপ কম্পিউটার। এ এলাকায় সবচেয়ে বেশি ল্যাপটপ সরবরাহ করছে চীনা কম্পিউটার নির্মাতা প্রতিষ্ঠান লেনোভো। লেনোভোর বাজার অংশীদার ১৯ শতাংশ। লেনোভোর পর আছে এইচপি (১৪ দশমিক ২ শতাংশ), ডেল (৯ দশমিক ৯) ও এসার (৯ দশমিক ৬ শতাংশ)। —এএফপি অবলম্বনে জাবেদ সুলতান
</doc>
<doc>
থ্রিজি প্রযুক্তি থেকে ভারত আয় করবে ১০০০ কোটি ডলার

| তারিখ: ২৪-০৪-২০১০
ভারত গত বুধবার বলেছে, তারা মুঠোফোন ও উচ্চগতির (ব্রডব্যান্ড) নেটওয়ার্ক সেবার জন্য তৃতীয় প্রজন্মের (থ্রিজি) প্রযুক্তি ব্যবহারের লাইসেন্স নিলামে বিক্রি করে এক হাজার কোটি ডলারেরও বেশি আয় করবে বলে আশা করছে। ভারত সরকার অবশ্য এর আগে থ্রিজি এয়ারওয়েভস ও তারহীন ব্রডব্যান্ড নেটওয়ার্কের লাইসেন্স বিক্রি থেকে ৮০০ কোটি ডলার আয়ের লক্ষ্যমাত্রা নির্ধারণ করেছিল। নিলাম থেকে পাওয়া অর্থ নয়াদিল্লির একটি গুরুত্বপূর্ণ রাজস্ব আয়ের উেস পরিণত হবে। ৯ এপ্রিল থেকে থ্রিজি প্রযুক্তির স্পেকট্রাম বরাদ্দের জন্য লাইসেন্স দেওয়ার নিলাম শুরু হয়েছে। ভারতের মুটোফোন সেবাদাতা ভারতী এয়ারটেল ও রিলায়েন্স কমিউনিকেশনস এই নিলামে অংশ নিয়েছে।
ভারতে খুব কম মানুষই কম্পিউটারের মাধ্যমে ব্রডব্যান্ড ইন্টারনেটে প্রবেশ করতে পারে। কিন্তু দেশটির ৫০ কোটি মানুষ মুঠোফোন ব্যবহার করে এবং তারা তাদের ফোনসেটের দ্রুতগতির থ্রিজি নেটওয়ার্ক ব্যবহার করে ইন্টারনেটে প্রবেশ করতে পারে। এসব মুঠোফোনে ওয়েবসাইট দেখা ছাড়াও ভিডিও সম্মেলন এবং গান ও ডিভিডিও ফাইল নামানো যায়। ভারতের টেলিযোগাযোগমন্ত্রী ডি রাজা জানান, নিলামে থ্রিজি ও তারহীন নেটওয়ার্ক পরিচালনার লাইসেন্স বিক্রি করে ৯০০ কোটি থেকে এক হাজার কোটি ডলার আয় হতে পারে। তিনি বলেন, এটা আগে যা লক্ষ্যমাত্রা (৮০০ কোটি ডলার) নির্ধারণ করা হয়েছিল, তার চেয়ে অনেক বেশি। —এএফপি অবলম্বনে রোকেয়া রহমান
</doc>
<doc>
পঞ্চগড়ের ডিজিটাল প্রামাণ্যচিত্র

| তারিখ: ২৪-০৪-২০১০

প্রথমবারের মতো ডিজিটাল প্রামাণ্যচিত্রের সিডি আমাদের পঞ্চগড় প্রকাশিত হয়েছে। গত বৃহস্পতিবার সকালে পঞ্চগড় জেলা প্রশাসকের সম্মেলন কক্ষে রাজশাহী বিভাগীয় কমিশনার মো. হাফিজুর রহমান ভূঞা এই সিডির উদ্বোধন করেন।
পঞ্চগড় জেলার ইতিহাস, ঐতিহ্য ও সংস্কৃতি নিয়ে জেলা প্রশাসন এই সিডি তৈরি করেছে। সিডির গ্রন্থনা ও পরিকল্পনা করেন জেলা প্রশাসক বনমালী ভৌমিক।
৩০ মিনিটের ডিজিটাল প্রামাণ্যচিত্রের এই সিডিতে পঞ্চগড়ের ইতিহাস, ঐতিহ্য, শিক্ষা, সংস্কৃতি, কৃষ্টি কালচার, জীবনযাত্রা, পরিবেশ, নদী, কৃষিসহ নানা বিষয় তুলে ধরা হয়েছে। —পঞ্চগড় প্রতিনিধি
</doc>
<doc>
রাজশাহী মেডিকেল কলেজের ফোরাম

| তারিখ: ২৪-০৪-২০১০

ইন্টারনেটে চালু হয়েছে রাজশাহী মেডিকেল কলেজের বাংলা ভাষায় ফোরাম। www.rmcforum.com ঠিকানার এই ফোরামে পাওয়া যাবে রাজশাহী মেডিকেল কলেজের সর্বশেষ খবর, কলেজের বিভিন্ন পরীক্ষার ফলাফল, নোটিশ, ব্যাচ এবং হলভিত্তিক বিভিন্ন সংবাদ।
এ ছাড়া এ ফোরামে সাহিত্য কর্নার, কম্পিউটার, তথ্যপ্রযুক্তি, খেলাধুলা, বিনোদনজগৎসহ মেডিকেল-বিষয়ক বিভিন্ন ধরনের তথ্যও পাওয়া যাবে। পানবিবি ইঞ্জিন নামের প্রোগ্রামের ওপর ভিত্তি করে এ ফোরামটি তৈরি করেছেন তৌফিক হাসান। —বিজ্ঞপ্তি
</doc>
<doc>
ক্যানন ডিলারদের সম্মেলন অনুষ্ঠিত

| তারিখ: ২৪-০৪-২০১০

বাংলাদেশে ক্যাননের পরিবেশক জেএএন অ্যাসোসিয়েটসের লিমিটেডের আয়োজনে সারা দেশে ক্যানন পণ্যের ডিলারদের নিয়ে ‘ক্যানন ডিলার মিট’ শীর্ষক অনুষ্ঠান অনুষ্ঠিত হয়েছে। খবর বিজ্ঞপ্তির।
গত বুধবার ঢাকার একটি হোটেলে অনুষ্ঠিত ডিলার মিট অনুষ্ঠানে উপস্থিত ছিলেন ক্যাননের জ্যেষ্ঠ পণ্য ব্যবস্থাপক কক ইয়াং, কান্ট্রি ম্যানেজার রিক্সন অং, জেএএন অ্যাসোসিয়েটস লিমিটেডের ব্যবস্থাপনা পরিচালক আবদুল্লাহ এইচ কাফি, পরিচালক নজরুল ইসলাম চৌধুরীসহ অনেকে।
এ আয়োজনে আবদুল্লাহ এইচ কাফি বাংলাদেশে ক্যানন সিস্টেম পণ্যের বাজার সম্প্রসারণ, ভবিষ্যৎ কর্মপন্থা সহ বিভিন্ন বিষয় নিয়েও আলোচনা করেন। এছাড়া অনুষ্ঠানে আগত অতিথিরা বক্তব্য রাখেন।
</doc>
<doc>
নতুন এলসিডি মনিটর

| তারিখ: ২৪-০৪-২০১০

কম্পিউটার সোর্স লিমিটেড বাজারে এনেছে ফিলিপসের এলসিডি প্রযুক্তির ২০ ইঞ্চি মনিটর। এতে রয়েছে গ্রাফিকস, অ্যানিমেশন কিংবা ভিডিওগ্রাফির জন্য প্রয়োজনীয় সব সুবিধা, অটো পিকচার ফরম্যাট নিয়ন্ত্রণ, সিসামুক্ত ও পরিবেশবান্ধব প্রযুক্তি। এতে আছে তিন বছরের বিক্রয়োত্তর সেবা। দাম ১১ হাজার টাকা। —বিজ্ঞপ্তি
</doc>
<doc>
ওয়েবসাইটে বাংলাদেশের তথ্য

| তারিখ: ২৪-০৪-২০১

বাংলাদেশের বিভিন্ন তথ্য নিয়ে ইন্টারনেটে চালু হয়েছে ইনটু বাংলা (www.in2bangla.com) ঠিকানার একটি ওয়েবসাইট। এতে বাংলাদেশের সব জেলা, উপজেলা, থানা পরিচিতি, নির্বাচিত সাংসদদের তালিকা, দর্শনীয় স্থান, ঐতিহাসিক পরিচিতি, স্থানীয় পত্রিকাগুলোর নাম সহ নানা ধরনের তথ্য পাওয়া যাবে।—বিজ্ঞপ্তি
</doc>
<doc>
ওয়েব গাইড
সেরা বাংলা ব্লগের কথা

| তারিখ: ২৪-০৪-২০১০

সম্প্রতি জার্মান বেতারকেন্দ্র ডয়েচে ভেলের বিচারক এবং পাঠকদের ভোটে সেরা বাংলা ব্লগ নির্বাচিত হয়েছে ব্লগার আলী মাহমেদের ব্লগসাইট। নিজের মতো করে বাংলা ব্লগ লিখে আন্তর্জাতিক পর্যায়ে এমন স্বীকৃতি এটাই প্রথম।
www.ali-mahmed.com ঠিকানার ওয়েবসাইটে ব্লগার আলী মাহমেদ ব্লগ লিখে চলেছেন ২০০৭ সাল থেকে। তারপর দিনে দিনে নিজের এ ওয়েবসাইটে ব্লগ লিখে চলছেন তিনি। সাইটে বিভিন্ন বিষয়ে লেখা ব্লগগুলো নির্দিষ্ট করে দেওয়ার পাশাপাশি রয়েছে লেখা খোঁজার সুবিধা। ১৯৯২ সালে লেখা এবং সর্বশেষ চলতি বছরে লেখা নিজের প্রকাশিত বইয়ের ওপর রয়েছে আলোচনা। ব্লগার নিজের ব্লগ ছাড়াও যেসব ব্লগে লিখেছেন, সেসব লিংকও রয়েছে এ ওয়েবাসাইটে। এর পাশাপাশি উইকিপিডিয়া, ইউটিউব, গুগল রিডার, ফ্লিকারসহ নিজের অন্যান্য ব্লগের লিংক রয়েছে। বাংলার পাশাপাশি ইংরেজিতেও রয়েছে ব্লগ পড়ার সুবিধা। পাঠকদের জন্য রয়েছে ইংরেজি ব্লগের লিংক।
ব্লগ ছাড়াও এ ওয়েবসাইটে মুক্তিযুদ্ধের ছবি, মুক্তিযুদ্ধের ভিডিও দেখার সুবিধাও রয়েছে। ইন্টারনেটে বই কেনার ওয়েবসাইটে ব্লগার নিজের প্রকাশিত বই কেনার সুযোগও রেখেছেন। সেরা ব্লগ এবং বাংলা ব্লগকে বিশ্বের মাঝে তুলে ধরতে নিজের সেরাটুকু দিয়ে যাচ্ছেন প্রতিনিয়ত। সেরা ব্লগে টিকে থাকার লড়াইয়ে ব্লগ লেখাগুলো পড়তে দেখতে পারেন ওয়েবসাইটটি। —নুরুন্নবী চৌধুরী
</doc>
<doc>
টিপস
অপ্রয়োজনীয় ফাইল দূর করুন

| তারিখ: ২৪-০৪-২০১০

উইন্ডোজ অপারেটিং সিস্টেমে হার্ডডিস্ক ড্রাইভে অনেক অপ্রয়োজনীয় ফাইল জমা হয়। এসব ফাইল কম্পিউটারের গতি কমিয়ে দেয় । অপ্রয়োজনীয় ফাইল পরিষ্কার করতে Start/Run-এ গিয়ে cleanmgr লিখে Enter চাপুন। এখন একটি মেন্যু আসবে, এখান থেকে যে ড্রাইভ পরিষ্কার করতে চান, সেটি নির্বাচন করে Ok দিন। এখন যেসব অপ্রয়োজনীয় ফাইল মুছে ফেলতে চান, সেগুলোতে টিক চিহ্ন দিয়ে Ok করলেই ড্রাইভ পরিষ্কার হয়ে যাবে।
খালেদ মাহমুদ খান
</doc>
<doc>
সেমিনারে বক্তারা
জলবায়ুর পরিবর্তন রোধে আইসিটির ভূমিকা অনেক

| তারিখ: ২৫-০৪-২০১০
বর্তমানে জলবায়ুর ব্যাপারে নানা ধরনের আলোচনা চলছে। আলোচিত এ বিষয়টি নিয়ে বর্তমানে নানা ধরনের কার্যক্রম হচ্ছে এবং এ পরিবর্তন রোধে তথ্যপ্রযুক্তির রয়েছে বিশেষভূমিকা। গতকাল খুলনায় ‘বাংলাদেশে জলবায়ু পরিবর্তনের ঝুঁকি এবং তথ্য বিজ্ঞান প্রযুক্তির ভূমিকা’ শীর্ষক এক সেমিনার বক্তারা এসব কথা বলেন। আমাদের গ্রাম উন্নয়নের জন্য তথ্যপ্রযুক্তি প্রকল্প আয়োজিত সেমিনারে জলবায়ু পরিবর্তন এবং তথ্য বিজ্ঞান ও প্রযুক্তির ভূমিকা এবং বাগেরহাটের রামপাল উপজেলার শ্রীফলতলা গ্রামের উপর গবেষণাপত্র পড়েন খুলনা বিশ্ববিদ্যালয়ের শিক্ষার্থী শামীমা আক্তার। তিনি তাঁর উপস্থাপনায় জলবায়ু পরিবর্তনের রোধে তথ্যপ্রযুক্তির বিভিন্ন কার্যক্রম তুলে ধরেন।
সেমিনারে প্রধান অতিথি বন ও পরিবেশ মন্ত্রণালয়ের সচিব মিহিরকান্তি মজুমদার বলেন, এ ধরনের গবেষণার বিশেষ গুরুত্ব রয়েছে। বর্তমানে আলোচিত জলবায়ু পরিবর্তন রোধে তথ্যপ্রযুক্তির ভূমিকা অনেক। তথ্যপ্রযুক্তির মাধ্যমে জলবায়ু পরিবর্তন রোধের ক্ষেত্রে বিভিন্ন কাজ করা সম্ভব। সরকার বিশেষভাবে এ বিষয়ে কাজ করে যাচ্ছে। গুরুত্বপূর্ণ এ প্রবন্ধের মূল বিষয়গুলো সারা দেশে ছড়িয়ে দিতে হবে।
সেমিনারে বক্তব্য দেন খুলনা বিজ্ঞান ও প্রযুক্তি বিশ্ববিদ্যালয়ের অধ্যাপক মো. আলমগীর, নবলোকের প্রধান নির্বাহী কাজী ওয়াহিদুজ্জামান, অধ্যাপক মনিরুজ্জামান, আমাদের গ্রাম উন্নয়নের জন্য তথ্যপ্রযুক্তি প্রকল্পের নির্বাহী পরিচালক রেজা সেলিম, খুলনা প্রেসক্লাবের সভাপতি আহমদ আলী খানসহ অনেকে। সেমিনারে সভাপতিত্ব করেন খুলনা বিশ্ববিদ্যালয়ের নগর ও গ্রামীণ পরিকল্পনা বিভাগের অধ্যাপক গোলাম মোর্তুজা। বক্তারা বলেন, জলবায়ু পরিবর্তন রোধে আইসিটির নানা কার্যক্রম আরও বেশি করে করতে হবে। পাশাপাশি এ বিষয়টি সারা দেশে ছড়িয়ে দিতে হবে, যাতে করে এ ব্যাপারে সচেতনতা বৃদ্ধি পায়। এ ধরনের গবেষণা আরও বেশি হওয়ার প্রতি আহ্বান জানানো হয়। সেমিনারে আয়োজকদের পক্ষ থেকে জানানো হয়, এ ধরনের আরও কিছু গুরুত্বপূর্ণ বিষয় যা তথ্যপ্রযুক্তির মাধ্যমে এগিয়ে যেতে পারে তা নিয়ে গবেষণার কাজ চলছে।—নিজস্ব প্রতিবেদক, খুলনা
</doc>
<doc>
নোবিপ্রবিতে মুক্ত সফটওয়্যার কর্মশালা

| তারিখ: ২৫-০৪-২০১

সম্প্রতি নোয়াখালী বিজ্ঞান ও প্রযুক্তি বিশ্ববিদ্যালয়ের ওপেন সোর্স নেটওয়ার্কের (নোবিপ্রবি ওএসএন) আয়োজনে দুই দিনব্যাপী মুক্ত সফটওয়্যার কর্মশালা অনুষ্ঠিত হয়েছে। কর্মশালার প্রথম দিনে ওয়েবসাইট তৈরির সফটওয়্যার পিএইচপির বিভিন্ন বিষয় শেখানো হয়। দ্বিতীয় দিনে বিশ্ববিদ্যালয়ের শিক্ষার্থীরা ইন্টারনেটে অনলাইন বিষয়ক নিবন্ধন পদ্ধতি (ওএসসিআরএস) শীর্ষক প্রকল্প তৈরি করেন। কর্মশালার উদ্বোধন করেন বিশ্ববিদ্যালয়ের উপাচার্য সঞ্জয় কুমার অধিকারী। এ সময়ে উপস্থিত ছিলেন বিশ্ববিদ্যালয়ের কম্পিউটারবিজ্ঞান ও টেলিযোগাযোগ প্রকৌশল বিভাগের চেয়ারম্যান মো. জাবেদ হোসেন, শিক্ষক সুমন কুমার দেবনাথ, নাহিদ আক্তারসহ অনেকে। কর্মশালা শেষে অংশ নেওয়া শিক্ষার্থীদের মধ্যে সনদ বিতরণ করা হয়। কর্মশালা পরিচালনা করেন বাংলাদেশ ওপেন সোর্স নেটওয়ার্কের সদস্য আরাফাতের রহমান ও শ্রীকান্ত সাহা। —নুরুন্নবী চৌধুরী
</doc>
<doc>
আইফোনে পাওয়া যাবে না ফ্ল্যাশ-প্রযুক্তি

| তারিখ: ২৫-০৪-২০১০

অ্যাডোবির জনপ্রিয় ফ্ল্যাশ সফটওয়্যার ওয়েবসাইটের মাল্টিমিডিয়া, অ্যানিমেশন দেখার ক্ষেত্রে প্রয়োজন হয়। সার্চ ইঞ্জিন গুগলের মোবাইল ফোনের মুক্ত অপারেটিং সিস্টেম অ্যান্ড্রয়েডের জন্য ফ্ল্যাশ-প্রযুক্তি সফটওয়্যার তৈরি করবে অ্যাডোবি। তাই প্রতিষ্ঠানটি অ্যাপলের স্পর্শকাতর ফোন আইফোন ও গান শোনার যন্ত্র আইপ্যাডের জন্য ফ্ল্যাশ সফটওয়্যার তৈরি করবে না। চলতি মাসে অ্যাডোবি ক্রিয়েটিভ সুইট-৫ নামে একটি প্রোগ্রাম ছাড়ে, যা আইফোনে ফ্ল্যাশ-সুবিধা দিতে সক্ষম। কিন্তু অ্যাপল আইফোন ও আইপ্যাডের প্রোগ্রাম তৈরির ক্ষেত্রে বিশেষ শর্ত জুড়ে দেওয়ায় অ্যাডোবি কর্তৃপক্ষ এ সিদ্ধান্ত নিয়েছে। অ্যাডোবির প্রধান পণ্য ব্যবস্থাপক মাইক চেম্বারস বলেন, ‘আমাদের সামর্থ্য আছে আইফোন ও আইপ্যাডের জন্য ফ্ল্যাশ সফটওয়্যার তৈরি করার; তবে আমরা এ ব্যাপারে আলাদা কোনো কিছু করার কথা ভাবছি না।’ এ ব্যাপারে অ্যাপল কর্তৃপক্ষ জানায়, ফ্ল্যাশ প্লেয়ারটিকে স্বত্বযুক্ত আখ্যায়িত করে আইফোন ও আইপ্যাডের জন্য উন্মুক্ত প্রোগ্রাম তৈরির আহ্বান জানায়। —বিবিসি
</doc>
<doc>
ওয়েবসাইটে বৃত্তি তথ্য

| তারিখ: ২৫-০৪-২০১০

ওয়েবসাইটে বিদেশে পড়াশোনার জন্য বৃত্তি ও নানা প্রয়োজনীয় তথ্য নিয়ে চালু হয়েছে লার্নজবিডি (www.learnjobbd.com) ঠিকানার একটি ওয়েবসাইট।
এতে কুইজের মাধ্যমে পুরস্কার পাওয়া, চাকরির তথ্য, বিশ্ববিদ্যালয়ের ভর্তির তথ্য, শিক্ষাবৃত্তি, অষ্ট্রেলিয়ায় ভর্তি তথ্য পাওয়া যাবে। —বিজ্ঞপ্তি
</doc>
<doc>
আপডেট
কম্পিউটার বাজার স্থিতিশীল

| তারিখ: ২৫-০৪-২০১

ঢাকার কম্পিউটার বাজারে বিকিকিনি কিছুটা কমে গেছে। পণ্যের দামের ক্ষেত্রে তেমন কোন পরিবর্তন হয়নি চলতি সপ্তাহের কম্পিউটার বাজারে।
গতকাল শনিবার পাওয়া যন্ত্রাংশের দাম নিচে দেয়া হল:
প্রসেসর: ইন্টেল কোর আই ৭ (২.৮ গি.হা.) ২৩৫০০ টাকা, ইন্টেল কোর আই ৫ (২.৬ গি.হা.) ১৬০০০ টাকা, ইন্টেল কিউ ৯৫০৫ (২.৮৩ গি.হা.) ১৭৫০০ টাকা, ইন্টেল সেলেরন ১.৮ গি.হা. ৩০০০ টাকা। ইন্টেল কোর আই ৩ ২.৮ গি.হা. ৯৮০০ টাকা। পেন্টিয়াম ডুয়েল কোর ২.৯৩ গি.হা. ৬৫০০, পেন্টিয়াম ডুয়েল কোর ২.৭ গি.হা. ই৫৪০০, ৫০০০ টাকা। ৮৪০০ ২.৬৬ গি.হা. ১৩০০০ টাকা। ইন্টেল কোর টু ডুয়ো কেরাজ ই ৭৫০০ ২.৯৩ গি.হা. ৮৮০০ টাকা। মাদারবোর্ড: ইন্টেল ডিপি ৫৫ ডব্লিউবি এলজিএ ১১৫৬ (ডিডিআরএ) ১০০০০ টাকা। গিগাবাইট পি ৫৫-ইউডি ৮,৫০০ টাকা। ইন্টেল ডিজি৪৫ এসজি ১১০০০ টাকা, ইন্টেল ডিজি ৪৫আইডি ৮২০০ টাকা। ডিজি৪১আরকিউ ৪৭০০ টাকা। ৪১টিওয়াই ৫৬০০ টাকা। ইন্টেল ৪৩জিটি ৬৭০০ টাকা। গিগাবাইট জি ৪১ ইন্টেল টিপসেট ৪৩০০ টাকা। আসুস জি ৪১ ৪২০০ টাকা। র‌্যাম: ২ গি.বা. ডিডিআর ২- ৩৮০০ টাকা। ১ গি.বা. ডিডিআর টু ২১০০ টাকা; ২ গি.বা. ডিডিআর ৩ ৪০০০ টাকা। হার্ডডিস্ক ড্রাইভ: ১৬০ গি.বা. (৭২০০ আরপিএম) ২৮০০ টাকা। ৩২০ গি.বা. ৩৪০০ টাকা। ৫০০ গি.বা. ৪০০০ টাকা। ১ টেরাবাইট ৭০০০ টাকা। পেনড্রাইভ: ২ গি.বা. ৬০০ টাকা; ৪ গি.বা. ৯০০ টাকা; ৮ গি.বা. ১৩০০ টাকা। এলসিডি মনিটর: ফিলিপস ১৮.র্৫র্ (এলইডি ডিসপ্লে) ৯৩০০ টাকা; ডেল ১র্৭র্ ৮৯০০ টাকা। স্যামসাং ১৮.র্৫র্ ৯১০০ টাকা। এলজি ১র্৭র্ ৮২০০ টাকা। এইচপি ১৮.র্৫র্ ৯২০০ টাকা। স্যামসাং ২১.র্৫র্ ১২৪০০ টাকা। গ্রাফিকস কার্ড: গিগাবাইট জিভি ১ গি.বা. ৯৫০০ জিটি ৪৩০০ টাকা। গিগাবাইট পিসিআই এক্সপ্রেস ১ গি.বা. ৯৫০০ জিটি ৪৪০০ টাকা। স্যাফায়ার (এইচডি ৪৮৩০) ৫১২ মে.বা. ৮০০০, এইচডি ৪৩৫০ ৫১২ মে.বা. ২৬০০ টাকা। পিসিআই এক্সপ্রেস ৪৫৫০ এইচডি ৫১২ মে.বা. ৪৮০০ টাকা, এক্সএফএস এক্সপ্রেস ১ গি.বা জিএফ ৯৪০০ জিটি ৪৩০০ টাকা। ফক্সকন জিফোর্স পিসিআই ১০,৫০০ টাকা। ডিভিডি রাইটার/রি-রাইটার: সামসাং ৫২x২৪x৫২এক্স ১৮০০ টাকা এবং আসুস ৫২x৩২x৫২এক্স ২২০০ টাকা, সনি ডিভিডি-আরডব্লিউ ১৯০০ টাকা। ডিভিডি-রম ড্রাইভ: আসুস ১৮এক্স ১,৪০০ টাকা, ১,৩৫০ টাকা এবং বেনকিউ ১৬ এক্স ১৩০০ টাকা। কেসিং: ১৫০০ থেকে ২২০০ টাকা। মাউস: ১০০ থেকে ৯০০ টাকা। কিবোর্ড: সাধারণ ২৫০ থেকে ৩৫০ টাকা। মাল্টিমিডিয়া ৬০০ টাকা। স্পিকার: ক্রিয়েটিভ ইনস্পায়ার (৫: ১) ৫৩০০ টাকা, (৭: ১) ৯৮০০ টাকা, (৪: ১) ৪০০০ টাকা, (২: ১) ২৭০০ টাকা। মাইক্রোল্যাব (২: ১) ১৭০০ থেকে ১৮০০ টাকা, (৫: ১) ৪৫০০ টাকা, ক্রিয়েটিভ এসবিএস (এ৩০০) ২৫০০ টাকা, ডিলাক্স ২:১ ১৭০০। জিপিআরএস মডেম: আসুস ইউএসবিটি ৭১০০ টাকা, মবিডাটা ৩৫০০ টাকা (ইউএসবি)। হ্যান (ইউএসবি) ৩২০০ টাকা। টিভিকার্ড: এভারমিডিয়া এক্সটারনাল (ইউএসবি) ৪০০০ টাকা ও ইন্টারনাল ২৮০০ টাকা, গেডমি (ইউএসবি) টিভিকার্ড ২৫০০, রিয়ালভিউ এক্সটারনাল (এলসিডি) ২০০০ টাকা ও গেড মি (এলসিডি) ২০০০ টাকা। প্রিন্টার: ক্যানন পিক্সমা আইপি ১৯৮০ ২৯০০ টাকা, এইচপি ১৬৬০ ডেস্কজেট ২৬০০ টাকা, লেক্সমার্ক জেট ১৩২০ ২৪০০ টাকা, এপসন সি ৫৯ ৩৩০০ টাকা, এইচপিসি পি (লেজার) ১০০৫, ৯৫০০ টাকা; লেক্সমার্ক ই ১২০এন ৬৫০০ টাকা, ব্রাদার এইচএল ২১৪০-৭৫০০ টাকা, লেক্সমার্ক অল ইন ওয়ান এক্স ২৬৫০-৪৫০০ টাকা। এমএফসি ৭৩৪০ থেকে ২৩৫০০ স্যামসাং এমএল ১৬৪০ (লেজার) ৫৮০০, এমএল-৪৫৫ আইএনডিআর ৭৫০০০ টাকা। ডিজিটাল ফটোফ্রেম: ট্রানন্সেট ৮৫০০, জিনিয়াস ৭৫০০ টাকা। পোর্টেবল হার্ডডিস্ক ঃ ট্রানন্সেট (২৫০ গি.হা) ৫১০০ টাকা, (৩২০ গি.হা) ৫৬০০ টাকা, (৫০০ গি.হা) ৮১০০ টাকা, (১ টি বি) ২০৫০০ টাকা।
—সংগ্রহে: তারিকুর রহমান খান
এখানে শুধু যন্ত্রাংশের দাম দেওয়া হয়েছে। পুরো কম্পিউটার কেনার ক্ষেত্রে যন্ত্রাংশ সংযোজন খরচ ও সার্ভিস চার্জ যুক্ত হবে।
</doc>
<doc>
অটিস্টিক শিশুর যোগাযোগের জন্য সফটওয়্যার

| তারিখ: ২৬-০৪-২০১০
অটিজমে আক্রান্ত শিশুদের জন্য আশার আলো নিয়ে এসেছে একটি সফটওয়্যার। যেসব অটিস্টিক শিশু কথা বলতে পারে না, তারা সফটওয়্যার ব্যবহার করে অন্যদের সঙ্গে যোগাযোগ করতে পারবে। স্পিকস ফর মি (Speaks4Me) নামের এই সফটওয়্যার তৈরি করেছেন অটিজমে আক্রান্ত এক শিশুর বাবা স্টিফেন লজ।
ব্রিটিশ নাগরিক স্টিফেন লজ তাঁর ১১ বছর বয়সী ছেলে যাতে অন্যের সঙ্গে যোগাযোগ করতে পারে সে জন্য এই সফটওয়্যার তৈরি করেছেন। তিনি জানান, বেশ কয়েক বছর আগে তাঁর মাথায় এ ধরনের সফটওয়্যার তৈরির ভাবনা আসে। কিন্তু এর বাস্তব রূপ দেওয়ার জন্য তিনি উপযুক্ত প্রযুক্তির অপেক্ষা করছিলেন। স্টিফেন এখন সফটওয়্যারটি ব্যবহার করছেন একটি বহনযোগ্য স্পর্শকাতর পর্দার (টাচস্ক্রিন) মিডিয়া প্লেয়ারে।
সম্প্রতি যুক্তরাজ্যের বার্মিংহামে এক প্রযুক্তি মেলায় এই যন্ত্র ব্যবহার করে স্টিফেন লজের ছেলে কুলাম অন্যের সঙ্গে কথা বলেছে। উইন্ডোজ এক্সপি, ভিসতা ও উইন্ডোজ ৭ অপারেটিং সিস্টেম চলে এমন যেকোনো যন্ত্রে স্টিফেন লজের সফটওয়্যার কাজ করবে। এই যন্ত্রের মনিটরে থাকে অনেক ছবি। ব্যবহারকারী এই ছবি টেনে টেনে শব্দ ও বাক্য লেখে। এরপর একটি বোতাম (স্পিচ বাটন) টিপলে পুরো বাক্যটি শোনা যায়। এর মাধ্যমে অটিস্টিক শিশু কী চাইছে তা সহজেই বোঝা যায়। স্টিফেনের ভবিষ্যৎ পরিকল্পনা হচ্ছে, মোবাইল ফোন ও গেম খেলার যন্ত্রের এ সফটওয়্যার চালু করা। সফটওয়্যারসহ হাতে বহনযোগ্য এই যন্ত্রটির দাম তিন হাজার ডলার। —বিবিসি অবলম্বনে রোকেয়া রহমান
</doc>
<doc>
নেটওয়ার্ক সক্ষমতা সূচকে বাংলাদেশের অবস্থান এগিয়েছে

| তারিখ: ২৬-০৪-২০১০

বিশ্বের দেশগুলোর নেটওয়ার্ক সক্ষমতার সূচকে (নেটওয়ার্ক রেডিনেস ইনডেক্স—এনআরআই) বাংলাদেশের অবস্থান ১২ ধাপ এগিয়েছে। সম্প্রতি বিশ্ব অর্থনেতিক ফোরামের প্রকাশিত গ্লোবাল ইনফরমেশন টেকনোলজি ২০০৯-১০ প্রতিবেদনে বাংলাদেশের অবস্থান ১৩৩টি দেশের মধ্যে ১১৮তম (www.weforum.org/pdf/GITR10/TheNetworkedReadinessIndexRankings.pdf)। ২০০৮-০৯ সালে বাংলাদেশের অবস্থান ছিল ১৩৪টি দেশের মধ্যে ১৩০তম এবং ২০০৭-০৮ সালে ছিল ১২৭টি দেশের মধ্যে ১২৪তম। সিঙ্গাপুর, ডেনমার্ক ও সুইজারল্যান্ড তালিকার শীর্ষে রয়েছে।
এনআরআইয়ের চলতি প্রতিবেদনে দেখা যায়, দক্ষিণ এশিয়ার দেশগুলোর মধ্যে বাংলাদেশের অবস্থান পাঁচ নম্বরে। এনআরআইতে ভারত ৪২তম, শ্রীলঙ্কা ৭২তম, পাকিস্তান ৮৭তম ও নেপাল আছে ১২৪তম স্থানে।
তথ্য ও যোগাযোগ প্রযুক্তি (আইসিটি) ব্যবহার করে বিশ্বের দেশগুলো তাদের সামগ্রিক প্রতিযোগিতার সক্ষমতা বাড়াতে কতটা সক্ষম হচ্ছে, এই প্রতিবেদন তারই একটি পরিমাপক। বিশ্ব অর্থনৈতিক ফোরাম ২০০৪ সাল থেকে এই সূচক প্রকাশ করছে। মূলত তিনটি প্রধান ধারণার ওপর ভিত্তি করে এই সূচক পরিমাপ করা হয়। এর মধ্যে রয়েছে আইসিটিকে উন্নয়নের হাতিয়ার হিসেবে ব্যবহারের সুযোগ, সেই সুযোগ ব্যবহার করে বিভিন্ন ব্যক্তি, ব্যবসায়ী ও সরকারের সক্ষমতা বৃদ্ধি এবং অংশীদারদের মধ্যে আইসিটির ব্যবহার।
এ ব্যাপারে বিজ্ঞান ও আইসিটি মন্ত্রণালয়ের একটি সূত্র জানায়, বিগত এক বছরে সরকারের ডিজিটাল বাংলাদেশ কর্মসূচির কারণে বেশ কিছু উদ্যোগ ও সাফল্য রয়েছে। তা ছাড়া, দেশে আইসিটি আইনের প্রচলন, বাংলাদেশ ব্যাংক কর্তৃক ইন্টারনেটে লেনদেনের অনুমোদন, জাতীয় আইসিটি নীতিমালা অনুসারে সরকারের বিভিন্ন মন্ত্রণালয় ও সংস্থার ই-সেবা কার্যক্রম গ্রহণের ফলে দেশে আইসিটি ব্যবহার এবং তার মাধ্যমে উন্নয়নে গতি সঞ্চার হয়েছে। এ কারণে সক্ষমতা সূচকে বাংলাদেশের অবস্থান এগিয়েছে বলে তিনি জানান। পাশাপাশি বেসরকারি খাতেরও বেশ কিছু উল্লেখযোগ্য কাজের ফলে সামগ্রিকভাবে দেশে আইসিটির ব্যবহার বেড়েছে।—নিজস্ব প্রতিবেদক
</doc>
<doc>
নওগাঁয় ভূমি ব্যবস্থাপনার সফটওয়্যার চালু

| তারিখ: ২৬-০৪-২০১০

এখন থেকে নওগাঁ জেলার খাসজমি বন্দোবস্তসহ ভূমি ব্যবস্থাপনার কার্যক্রম পরিচালিত হবে কম্পিউটারের ডেটাবেইস সফটওয়্যারের মাধ্যমে। একই সঙ্গে সফটওয়্যারটি জেলার তথ্য বাতায়নে (ওয়েবসাইট) যুক্ত করায় ইন্টারনেটেই নওগাঁ জেলার ভূমি ব্যবস্থাপনাবিষয়ক তথ্য পাওয়া যাবে।
নওগাঁর জেলা প্রশাসক আহসান হাবীব তালুকদার গতকাল রোববার দুপুরে তাঁর দপ্তরে এই সফটওয়্যার চালু করেন। এ সময় তিনি জানান, সরকারি খাসজমি বন্দোবস্তসহ ভূমি ব্যবস্থাপনা কার্যক্রম এ সফটওয়্যার দিয়ে সহবে পরিচালনা করা যাবে। সফটওয়্যারটির কোনো কারিগরি ত্রুটি না থাকলে এটি দেশের সব জেলা প্রশাসকের কার্যালয়ে ব্যবহার করা যাবে বলেতিনি মন্তব্য করেন। পরীক্ষামূলক এই ডেটাবেইস সফটওয়্যার তৈরি করেছে ঢাকার পানকৌড়ি সফটওয়্যার অ্যান্ড সার্ভিসেস কোম্পানি।প্রতিষ্ঠানটির প্রধান নির্বাহী কর্মকর্তা আবদুল্লাহ আল রাফি ও প্রোগ্রামার কামরুজ্জামান সফটওয়্যারটির উন্নয়ন কাজ করেন।তাঁরা জানান, নওগাঁর জেলা প্রশাসনে সরবরাহ করা ডেটাবেইস সফটওয়্যারটি এমএস অ্যাকসেস ও ভিজুয়াল বেসিক দিয়ে তৈরি করা হযেছে। —নওগাঁ প্রতিনিধি
</doc>
<doc>
নতুন ল্যাপটপ বাজারে

| তারিখ: ২৬-০৪-২০১০

আসুসের নতুন জি৫১জে মডেলের ল্যাপটপ বাজারে এনেছে গ্লোবাল ব্র্যান্ড প্রা. লি.। আসুসের গেমিং সিরিজের এতে রয়েছে ১.৬ গিগাহার্জ গতির ইন্টেল প্রসেসর, ১৫.৬ ইঞ্চির ডিসপ্লে, ৩ গিগাবাইট ডিডিআর-৩ র‌্যাম, ৫০০ গিগাবাইট হার্ড ডিস্ক ড্রাইভ, দুই মেগাপিক্সেল ওয়েবক্যাম, চারটি ইউএসবি ২.০ পোর্ট ইত্যাদি। দাম এক লাখ ৩০ হাজার টাকা। —বিজ্ঞপ্ত্রি
</doc>
<doc>
নতুন ইউপিএস বাজারে

| তারিখ: ২৬-০৪-২০১

মার্কারি ব্র্যান্ডের ইউপিএস বাজারে নিয়ে এসেছে সোর্স এজ লিমিটেড। এতে রয়েছে ওভার টেম্পারেচার, ওভারলোড, ডাটালাইন ও সার্জ প্রটেকশন প্রযুক্তি সুবিধা। ডিসি স্টার্ট ও স্বয়ংক্রিয় বন্ধের (অটো রিস্টার্ট) সুবিধাসহ পরিবেশ বান্ধব এ ইউপিএসের রয়েছে দুই বছরের ওয়ারেন্টি সুবিধা। ৬৫০ ভোল্টের ইউপিএস দুই হাজার ৬৫০ টাকা, ৮০০ ভোল্টের তিন হাজার ১০০ টাকা এবং ১২০০ ভোল্টের দাম পাঁচ হাজার ৩৫০ টাকা। —বিজ্ঞপ্তি
</doc>
<doc>
সফটওয়্যার
এক সফটওয়্যারে সব ই-মেইল

| তারিখ: ২৬-০৪-২০১০
ই-মেইল আদান-প্রদান এখন দৈনন্দিন জীবনের দরকারি একটা ব্যাপার।অনেকেরই একই সঙ্গে কাজের, ব্যক্তিগত ই-মেইলসহ বেশ কয়েকটি ই-মেইল ঠিকানা থাকে। আলাদা করে প্রতিটি ই-মেইল প্রতিদিন দেখা বড় ঝামেলা। ই-মেইল দেখা ছাড়াও নিজের ব্যক্তিগত সাক্ষাৎকার বা সভার সময় মনে রাখার জন্য ক্যালেন্ডার ব্যবহার করেন অনেকে। এসব কাজ একসঙ্গে করার একটি চমৎকার মুক্ত সফটওয়্যার হলো ইভোল্যুশন। এতে একই সময়ে একাধিক ই-মেইল ঠিকানা ব্যবহার করা যায়। পাশাপাশিকখন কী করতে হবে তার তালিকাও রাখা যায়।
ইভোল্যুশন জিএনইউ জিপিএল লাইসেন্সের আওতায় প্রকাশিত এবং বিনা মূল্যে ব্যবহার করা যায়। এর ই-মেইল ব্যবস্থাটি বেশ নিরাপদ। এটি ভাইরাস বা ওয়ার্মে আক্রান্ত হয় না।আজেবাজে বা জাংক মেইল নিয়ন্ত্রণের জন্য এর আছেবিশেষব্যবস্থা। নির্দিষ্ট প্রেরকের ই-মেইল আলাদা করে ফোল্ডারে রাখা যায়। এতে রয়েছে ই-মেইল ফিল্টার করার ও ই-মেইল খোঁজার ব্যবস্থা। এটি বিভিন্ন ধরনের কোলাবোরেশন সফটওয়্যার, যেমন এক্সচেঞ্জ সার্ভার ২০০০/২০০৩ সমর্থন করে। এতে জিপিজি এনক্রিপশন (জিএনইউ প্রাইভেসি গার্ড) ব্যবস্থা আছে, যাতে ব্যবহারকারীর নিরাপত্তা বৃদ্ধি পায়। এতে বিভিন্ন ডেস্কটপ প্রোগ্রাম, যেমন—জিনোম ক্যালেন্ডার অ্যাপলেট, পিজিনের কন্টাক্ট লিস্ট, প্ল্যানারের টাস্ক লিস্ট ইত্যাদি ব্যবহার করা যায়। এটি এলইডিপি, ভিকার্ড ও টুডু লিস্ট শেয়ার করে। একে নিজের মতো করে ব্যবহার করার জন্য বিভিন্ন ধরনের প্রোগ্রাম (প্লাগ-ইন) পাওয়া যায়। এ ছাড়া এটি আইক্যালেন্ডার সমর্থন করে। ইভল্যুশনের সর্বশেষ সংস্করণ পাওয়া যাবে (http://projects.gnome.org/evolution/ download.shtml) ঠিকানায়। —ফেরদৌস আহমেদ
</doc>
<doc>
মুঠোফোন ব্যবহার নিয়ে বড় গবেষণা শুরু

| তারিখ: ২৭-০৪-২০১০

লন্ডনের একদল গবেষক মুঠোফোন ব্যবহারের ঝুঁকি ও নিরাপত্তা নিয়ে বিশ্বের সবচেয়ে বড় গবেষণা শুরু করেছেন। এ প্রকল্পে আড়াই লাখ ফোন ব্যবহারকারীকে যুক্তরাজ্যসহ ইউরোপের পাঁচটি দেশে নিয়োগ করা হবে। বাকি দেশগুলো হচ্ছে ফিনল্যান্ড, ডেনমার্ক, সুইডেন ও নেদারল্যান্ড। ২০ থেকে ৩০ বছর ধরে এ গবেষণা চলবে। মুঠোফোনের ব্যবহার স্বাস্থ্যের ওপর কী ধরনের প্রভাব ফেলে, তা সুনির্দিষ্টভাবে জানার জন্য এই গবেষণা চালানো হবে। মুঠোফোন স্বাস্থ্যের ওপর কী প্রভাব ফেলে—এ সম্পর্কে এত দিন অনেক গবেষণা চালানো হয়েছে। সেসব গবেষণায় দেখা গেছে, মুঠোফোন ব্যবহার করলে স্বাস্থ্যগত কোনো সমস্যা হয় না। কিন্তু বিজ্ঞানীরা বলছেন, এসব গবেষণা চালানো হয়েছে কম সময় নিয়ে। অল্প সময়ে চালানো গবেষণা থেকে কোনো সঠিক ফল আসে না। এ জন্য প্রয়োজন দীর্ঘমেয়াদি গবেষণা। এ কারণে লন্ডনের গবেষকেরা দীর্ঘমেয়াদি এ গবেষণা চালানোর উদ্যোগ নিয়েছেন।
কসমস নামের এ প্রকল্পে প্রথম পাঁচ বছর অর্থায়ন করবে যুক্তরাজ্যের মোবাইল টেলিকমিউনিকেশনস ও হেলথ রিসার্চ প্রোগ্রাম। গবেষকদের একজন লরি চ্যালিস বলেন, এ গবেষণা খুবই গুরুত্বপূর্ণ। কেননা মুঠোফোন ব্যবহারের ফলে ক্যানসার হতে পারে—এমন আশঙ্কা উড়িয়ে দেওয়া যায় না। এটা জানা খুবই জরুরি। তাই এ ধরনের দীর্ঘমেয়াদি গবেষণা প্রয়োজন। —বিবিসি অবলম্বনে রোকেয়া রহমান
</doc>
<doc>
ওয়েবসাইটেই জানা যাবে কুমিল্লার সব তথ্য

| তারিখ: ২৭-০৪-২০১০

দেশের আর্থসামাজিক উন্নয়নে তথ্য ও যোগাযোগ-প্রযুক্তির (আইসিটি) বিস্তার ঘটাতে হবে। এ জন্য তথ্যপ্রযুক্তিকে মানুষের দোরগোড়ায় পৌঁছাতে হবে। সে জন্য সবার আগে নিজ জেলার তথ্য জানতে হবে। তবেই ডিজিটাল বাংলাদেশ গড়া সম্ভব হবে। এ জন্য জেলা তথ্য বাতায়ন নামে কুমিল্লাসহ ৬৪টি জেলার ওয়েবসাইট চালু হয়েছে। গত রোববার সকালে কুমিল্লায় আয়োজিত এক কর্মশালায় স্থানীয় প্রশাসনের ঊর্ধ্বতন কর্মকর্তারা এসব কথা বলেন। কুমিল্লা জেলা প্রশাসকের কার্যালয়ের এস এ বারী সম্মেলনকক্ষে ওই কর্মশালা অনুষ্ঠিত হয়।
‘ডিজিটাল বাংলাদেশ এবং আমাদের করণীয়’ শীর্ষক এ কর্মশালায় জেলা প্রশাসনের ঊর্ধ্বতন কর্মকর্তা, কুমিল্লার ১৬টি উপজেলার নির্বাহী কর্মকর্তাসহ প্রশাসনের বিভিন্ন পর্যায়ের শতাধিক ব্যক্তি উপস্থিত ছিলেন।
কর্মশালায় সহকারী কমিশনার ও বাংলাদেশ প্রকৌশল বিশ্ববিদ্যালয়ের (বুয়েট) সাবেক ছাত্রী লিজা খাজা প্রজেক্টরের মাধ্যমে কুমিল্লা জেলার চিত্র তুলে ধরেন। কুমিল্লা জেলার ওয়েবসাইট খুললে একনজরে জেলার পরিচিতি তথা প্রাথমিক তথ্য, প্রশাসনিক কাঠামো, শিক্ষা, কৃষি, স্বাস্থ্য এবং শিল্প খাতের তথ্য জানা যাবে। কর্মশালায় বক্তব্য দেন কুমিল্লার ভারপ্রাপ্ত জেলা প্রশাসক প্রণব কুমার ঘোষ।
বিজ্ঞান এবং তথ্য ও যোগাযোগ-প্রযুক্তি মন্ত্রণালয় দেশের ৬৪টি জেলায় ডিজিটাল বাংলাদেশ নিয়ে এ রকম কর্মশালা আয়োজনের উদ্যোগ নিয়েছে। কুমিল্লার তথ্য জানা যাবে www. dccomilla.gov.bd ঠিকানার ওয়েবসাইটে। —গাজীউল হক, কুমিল্লা
</doc>
<doc>
রোগীদের অপেক্ষার সময় কমাতে সফটওয়্যার

| তারিখ: ২৭-০৪-২০১০

সকালে কিছু না খেয়ে দীর্ঘক্ষণ লাইনে দাঁড়িয়ে অপেক্ষার পর প্রয়োজনীয় পরীক্ষা করতে হতো। বই জমা দেওয়া বা নতুন রোগী হিসেবে ক্রমিক নম্বর নেওয়া ইত্যাদি কারণেডায়াবেটিস রোগীদের ধৈর্যচ্যুতি হয়। এই প্রক্রিয়াকে সহজ করতে রাজধানীর মিরপুর বাঙলা কলেজের বিপরীতে বাংলাদেশ ইনস্টিটিউট অব হেলথ সায়েন্স হাসপাতালে (বিআইএইচএস) সম্প্রতি চালু করেছে সফটওয়্যারভিত্তিক প্রযুক্তি-ব্যবস্থা‘স্মার্টকিউ’।
হাসপাতালের প্রবেশমুখে স্বয়ংক্রিয় যন্ত্রে নতুন রোগী বা পুরোনো রোগী দুটি বাটনের যেকোনো একটিতে চাপ দিলে ক্রমিক নম্বরসংবলিত কাগজ নিয়ে চেয়ারে বসে থাকা। ধারাবাহিকভাবে নম্বর এলসিডি মনিটরের পর্দায় ভেসে ওঠে আর কানেও ভেসে আসে কাউন্টার নম্বর আর ক্রমিক নম্বর। এবার নম্বর অনুযায়ী রোগীরা চিকিৎসাসেবা নিতে পারে। স্মার্টকিউ নামের এই সফটওয়্যারটি নির্মাণ করেছে বিজনেস অটোমেশন লিমিটেড।
গত রোববার সরেজমিনে দেখা গেল, মিরপুর ১০ নম্বর থেকে এসেছেন জাহানার বেগম। নয় বছর ধরে তিনি হাসপাতালে আসেন। তিনি বলেন, ‘আগের মতো লাইন ধরতে হয় না। কিছুক্ষণ বসে থাকলে সিরিয়াল চলে আসে। সিরিয়াল পাওয়া নিয়ে আগে ছোটখাটো অনিয়ম হতো। যেমন—হাতে লেখা সিরিয়াল নম্বর লেখা ওলটপালট হতো, নারী-পুরুষ এক লাইনে দাঁড়ানো, রোগীরা পেছন থেকে চিৎকার করত, এখন আর তা হয় না। আমাদের জন্য আরামদায়ক হয়েছে। এ রকম ব্যবস্থা অন্যান্য হাসপাতালে থাকলে ভালো হতো।’
হাসপাতালের কনিষ্ঠ নির্বাহী ওমর ফারুক জানালেন, সর্বক্ষণ খোলা থাকলেও সকালে ৪৫০ থেকে ৫০০ জন পর্যন্ত রোগী এখানে সেবা নেয়। বিজনেস অটোমেশন লিমিটেডের নিবার্হী পরিচালক জাহিদুল হাসান জানালেন, রোগীরা প্রবেশমুখে কম্পিউটার নিয়ন্ত্রিত নম্বর সংগ্রহ করেন। ধারাবাহিকভাবে নম্বর পর্দায় ভেসে ওঠে এবং শব্দ করে। দেখা অথবা শোনার মাধ্যমে রোগীদের মনোযোগ আকর্ষণ করা হয়। নম্বর অনুযায়ী রোগীরা সেবা নেয়। স্মার্টকিউ সফটওয়্যারটি তৈরিতে ব্যবহার করা হয়েছে জাভা ও মাইএসকিউএল। —ফেরদৌস ফয়সাল
</doc>
<doc>
ব্লগে বিনা মূল্যে মাইক্রোসফটের সফটওয়্যার

| তারিখ: ২৭-০৪-২০১০

মাইক্রোসফট ডেভেলপার্স নেটওয়ার্ক ‘একাডেমিক অ্যালায়েন্স’ এবং ‘ড্রিমস্পার্ক’ নামের দুটি কর্মসূচির মাধ্যমে ছাত্রছাত্রীদের বিনা মূল্যে সফটওয়্যার দিচ্ছে। মাইক্রোসফটের প্রায় ৪০০টির মতো সফটওয়্যার বিনা মূল্যে ব্যবহার করতে পারবেন শিক্ষার্থীরা।
বিনা মূল্যে মাইক্রোসফটের সফটওয়্যার পাওয়া যাবে বাংলা ব্লগ সাইট সামহোয়্যারইন ব্লগে। এ ব্যাপারে ১৯ এপ্রিল মাইক্রোসফট বাংলাদেশ লি. এবং সামহোয়্যারইন লিমিটেডের মধ্যে এক সমঝোতা চুক্তি হয়েছে। এই চুক্তির মাধ্যমে সামহোয়্যারইন ব্লগ ব্যবহারকারী ছাত্রছাত্রীরা ড্রিমস্পার্ক কর্মসূচিতে যুক্ত হয়ে বিনা মূল্যে মাইক্রোসফটের সফটওয়্যার ব্যবহার করতে পারবেন।
শিগগিরই সামহোয়্যারইন ব্লগে এ জন্য সংযুক্তি লিংক চালু করা হবে।
আবেদন গ্রহণ হলে আবেদনকারীর কাছে ড্রিমস্পার্ক ব্যবহারের নিয়ম ই-মেইলের মাধ্যমে পাঠানো হবে এবং সেই সঙ্গে ছাত্রছাত্রীরা ড্রিমস্পার্ক ওয়েবসাইট থেকে মাইক্রোসফটের সফটওয়্যার সংগ্রহ করে ব্যবহার করতে পারবেন। —বিজ্ঞপ্তি
</doc>
<doc>
চিটকোট
এক্স ম্যান লিজেন্ডস ২: রাইজ অব এপোকলিপ

| তারিখ: ২৭-০৪-২০১০

* ক্যারেক্টার চেঞ্জ মেনুতে রাইট, দুবার লেফট, রাইট, দুবার আপ, স্টার্ট চাপুন। সব ক্যারেক্টার আনলক হবে।
* ক্যারেক্টার চেঞ্জ মেনুতে আপ-ডাউন, আপ-ডাউন, লেফট-আপ, লেফট-রাইট, স্টার্ট চাপুন। সব ক্যারেক্টার লেভেল নাইনটি নাইনে থাকবে।
* ক্যারেক্টার চেঞ্জ মেনুতে ডাউন, আপ, লেফট-রাইট, দুবার আপ, স্টার্ট চাপুন। সব স্কিন আনলক হবে।
মো. আশিক
</doc>
<doc>
সাইবার নিরাপত্তা বিশেষজ্ঞ খুঁজছে যুক্তরাজ্য

| তারিখ: ২৮-০৪-২০১০

যুক্তরাজ্যের সাইবার নিরাপত্তা নিশ্চিত করতে বিশেষজ্ঞ খোঁজা হচ্ছে। জাতীয় একটি প্রতিযোগিতার মাধ্যমে কম্পিউটার ও নেটওয়ার্ক বিশেষজ্ঞদের নির্বাচিত করা হবে। কম্পিউটার প্রোগ্রামিংসহ ওয়েবভিত্তিক নিরাপত্তা নিশ্চিতের চ্যালেঞ্জ গ্রহণকারীরা এ প্রতিযোগিতায় অংশ নিতে পারবে।
প্রযুক্তি নিরাপত্তা বিশেষজ্ঞদের মতে, কম্পিউটারের নিরাপত্তা বিশেষজ্ঞ ছাড়া সাইবার অপরাধীদের ধরা সহজ হবে না। এ ক্ষেত্রে কম্পিউটার নিরাপত্তা নিয়ে যারা কাজ করছে, তাদের জন্য বিশেষ সুযোগ তৈরি হয়েছে।
সাইবার নিরাপত্তা চ্যালেঞ্জের (সিএসসি) পরিচালক জুডি বাকের বলেন, আমরা মূলত নেটওয়ার্ক ও কম্পিউটার পদ্ধতির ওপর নির্ভরশীল। যার মধ্যে পুরো ডিজিটাল অর্থনীতি ও সমাজ যুক্ত রয়েছে। তবে দক্ষ প্রযুক্তি নিরাপত্তা বিশেষজ্ঞর অভাব রয়েছে। এ বিষয়ে এক জরিপে দেখা গেছে, প্রয়োজনীয় দক্ষ কাজের জন্য বিভিন্ন নিরাপত্তাপ্রতিষ্ঠান প্রযুক্তি নিরাপত্তায় দক্ষ বিশেষজ্ঞ নিয়োগ দেওয়ার ক্ষেত্রে সমস্যায় পড়ছে।
নতুন নিরাপত্তা বিশেষজ্ঞ নির্বাচনের ক্ষেত্রে সিরিজ হিসেবে বিশেষ রকমের গেমসের মাধ্যমে মেধাবী ও দক্ষদের নেওয়া হবে, যারা নেটওয়ার্কিংসহ বিভিন্ন বিষয়ে দক্ষ থাকবে। এ গেমসের মূল লক্ষ্য হচ্ছে, সঠিক দক্ষ লোক নির্বাচন করা, যারা দ্বিতীয় ধাপে বিভিন্ন চ্যালেঞ্জে অংশ নেবে। গতকাল এ চ্যালেঞ্জ আনুষ্ঠানিকভাবে শুরু হয়েছে এবং যাদের বয়স ১৬ বা এর বেশি তারা এতে অংশ নিতে পেরেছে। এ প্রতিযোগিতায় নির্বাচিতদের দক্ষতা আরও বাড়াতে বিভিন্ন ধরনের বৃত্তি, প্রশিক্ষণের ব্যবস্থা রাখা হয়েছে বলে জানানো হয়েছে। বাকেরের মতে, সত্যিকারভাবে যারা ভালো করবে, তাদের যেমন নিজের দক্ষতা বাড়ানোর সুযোগ থাকবে; তেমনি দেশের জন্যও কিছু করার সুযোগ পাবে। —বিবিসি অবলম্বনে নুরুন্নবী চৌধুরী
</doc>
<doc>
পটুয়াখালীতে হ্যাকিংয়ের কবলে ই-মেইল ঠিকানা!

| তারিখ: ২৮-০৪-২০১০
পটুয়াখালী বিজ্ঞান ও প্রযুক্তি বিশ্ববিদ্যালয়ের (পবিপ্রবি) বেশ কয়েকজন শিক্ষার্থী ও সাংবাদিকদের ই-মেইল ঠিকানা বেদখল অর্থাত্ হ্যাকিংয়ের ঘটনা ঘটেছে।ই-মেইল ঠিকানার পাশাপাশি অনেকের ফেসবুক অ্যাকাউন্টেও হ্যাকিং হয়েছে।
গত সোমবার রাতে একটি জাতীয় দৈনিক পত্রিকার বিশ্ববিদ্যালয় প্রতিনিধি মশিউর রহমান ই-মেইল খুলতে গিয়ে ব্যর্থ হন। কিছুক্ষণ পর আরেকজন সাংবাদিকও তাঁর ই-মেইল খুলতে পারেননি। গোপন প্রশ্নের মাধ্যমে ই-মেইল পুনরুদ্ধার করতে গেলেও তাঁরা ব্যর্থ হন। তাঁরা দুজনই স্থানীয় থানায় সাধারণ ডায়েরি করেছেন।
কয়েক দিন আগে বিশ্ববিদ্যালয়ের কম্পিউটার বিজ্ঞান ও প্রকৌশল অনুষদের ছাত্র শাহাদাত হোসেনের ই-মেইল ঠিকানাও হ্যাক হয়ে গেলেপুনরুদ্ধার করা সম্ভব হয়নি। তিনি এ ব্যাপারে দুমকি থানায় একটি সাধারণ ডায়েরি করেছেন। একই অনুষদের শিক্ষার্থী সুদীপ্ত কুমার, ব্যবসায় প্রশাসন অনুষদের শিক্ষার্থী আবদুল্লাহ আল মাসুদের ই-মেইল ঠিকানাও হ্যাকিংয়ের শিকার হয়েছে। ই-মেইলের পাশাপাশি তাঁদের অনেকেরই ফেসবুক হ্যাক হয়েছে। এর ফলে বিশ্ববিদ্যালয়ের ই-মেইল ব্যবহারকারীদের আতঙ্ক বিরাজ করছে। এ ব্যাপারে পবিপ্রবির যোগাযোগ ও তথ্যপ্রযুক্তি বিভাগের সভাপতি জামালহোসেন প্রথম আলোকে বলেন, ই-মেইল ঠিকানা নিয়ে যেসব ঘটনা ঘটছে সেসব দেখে হ্যাকিং মনে হচ্ছে।
তবে এখনও হ্যাকিং রোধে কোনো ব্যবস্থা নেওয়া হয়নি। —মেহেদী হাসান, পবিপ্রবি সংবাদদাতা
</doc>
<doc>
এইচপির প্রিন্টার কার্ট্রিজ কিনলে উপহার

| তারিখ: ২৮-০৪-২০১০
হিউলেট-প্যাকার্ডের (এইচপি) প্রিন্টার এবং আসল ইঙ্কজেট ও লেজারজেট কার্ট্রিজ কিনলে ক্রেতারা উপহার পাবেন। নতুন বাংলা বছর উপলক্ষে এইচপি ‘এই নববর্ষে এইচপির সঙ্গে উত্সবে মাতুন ও উপহার জিতুন’ কর্মসূচির অংশ হিসেবে ক্রেতারা এ উপহার পাবেন। এইচপি নির্ধারিত প্রিন্টার ও কার্ট্রিজ কিনলে ক্রেতা একটি স্ক্র্যাচ কার্ড পাবেন। সেটি ঘষলেই মিলবে উপহার।
৩০ এপ্রিল বা পণ্য মজুদ থাকা পর্যন্ত এ সুযোগ পাওয়া যাবে। —বিজ্ঞপ্তি
</doc>
<doc>
প্রতিবেদন
আধিপত্য বাড়াতে ফেসবুকের নতুন ঘোষণা

| তারিখ: ২৮-০৪-২০১০

শুধুই সামাজিক যোগাযোগ কিংবা সার্চ ইঞ্জিন নয়, এবার ইন্টারনেট ব্যবহারের অভিজ্ঞতাই পাল্টে দিতে যাচ্ছে ফেসবুক। যুক্তরাষ্ট্রের সানফ্রান্সিসকোতে ফেসবুকের প্রোগ্রামারদের সম্মেলন এফ এইটে এমন ঘোষণাই দিলেন পৃথিবীর সবচেয়ে জনপ্রিয় এই সামাজিক যোগাযোগ সাইটের প্রতিষ্ঠাতা মার্ক জুকারবার্গ।
জুকারবার্গ ফেসবুকে নতুন কিছু বিষয় অন্তর্ভুক্ত করার ধারণা দেন, যার ফলে বদলে যেতে পারে ইন্টারনেট ব্যবহারের পুরো অভিজ্ঞতাই। সার্চ ইঞ্জিন, তথ্য সরবরাহকারী প্রতিষ্ঠান কিংবা বিভিন্ন প্রতিষ্ঠানের কাঠখোট্টা তথ্যনির্ভর ওয়েবসাইট, সব কিছুই বদলে যাবে সামাজিক যোগাযোগের সংস্পর্শতায়। ওয়েব ব্রাউজিংও আর খুব বেশি ‘ব্যক্তিগত’ থাকছে না হয়তো। ওয়েবে ঘোরাঘুরিটাও হবে বন্ধুকে নিয়ে, এখানেও সামাজিক নেটওয়ার্ক। জুকারবার্গের প্রস্তাবে শিগগিরই ফেসবুকে বেশ কিছু নতুন সুবিধা যুক্ত হতে যাচ্ছে। এর মধ্যে সবচেয়ে গুরুত্বপূর্ণ যে বিষয়টি আসতে যাচ্ছে, তার নাম ওপেন গ্রাফ। এই সুবিধার ফলে ফেসবুক ছাড়িয়ে যাবে ফেসবুক ডটকমের ঠিকানা। যেকোনো সাইটের যেকোনো তথ্যকে ফেসবুকের সঙ্গে যুক্ত করবে এটি। এই সুবিধার মাধ্যমে যেকোনো সাইটের যেকোনো তথ্যকে ট্যাগ করা যাবে, সেই সঙ্গে ‘লাইক’ চিহ্নিত করতে পারবে সাইট পরিদর্শকেরা। যেগুলোর সংক্ষেপিত তথ্য পৌঁছে যাবে সাইট প্রশাসকদের কাছেও। এ থেকে বিভিন্ন প্রতিষ্ঠান তাদের পণ্য ও সেবার জনপ্রিয়তা যাচাই করতে পারবে সহজেই। এ ছাড়া ফেসবুকে তথ্য ও ওয়েব লিংক খোঁজায়ও আসছে বৈচিত্র্য, এখানেও থাকবে সামাজিক নেটওয়ার্কের ব্যবহার। তাই জুকারবার্গের সাম্প্রতিক ঘোষণাকে গুগুলের ওপরও ঝুঁকি হিসেবে দেখছেন অনেক তথ্যপ্রযুক্তি বিশেষজ্ঞই। নতুন পরিকল্পনা অনুযায়ী জুকারবার্গ ফেসবুককে নিয়ে আসতে চাচ্ছেন ওয়েবের কেন্দ্রে, যেকোনো ধরনের ওয়েবসাইটে ছড়িয়ে পড়বে ফেসবুকের আধিপত্য। —বিবিসি অবলম্বনে জাবেদ সুলতান
</doc>
<doc>
টিপস
জিমেইলে আমন্ত্রণ

| তারিখ: ২৮-০৪-২০১

জিমেইলে মেইল করতে গেলে সাবজেক্টের নিচে Attach a file-এর ডানে Insert: invitation নামে নতুন একটি লিংক আছে। এই invitation-এ ক্লিক করে ডায়ালগ বক্সে আমন্ত্রণের বিষয়, তারিখ এবং সময়, স্থান ইত্যাদি লিখে ক্যালেন্ডার নির্বাচন করুন এবং নিচের Insert invitation বাটনে ক্লিক করুন তাহলে মেইলের বডিতে সংযুক্ত হবে। এবার যাকে যাকে এই মেইল করবেন, তাঁদের নাম এই আমন্ত্রণে স্বয়ংক্রিয়ভাবে যুক্ত হবে। কোনো পরিবর্তন করতে চাইলে মেইলের বডিতে থাকা ইনভাইটেশনের ওপরে মাউস ধরে Edit-এ ক্লিক করে পরিবর্তন করতে পারবেন।
মেহেদী আকরাম
</doc>
<doc>
গোলটেবিল বৈঠকে বক্তারা
ডিজিটাল বাংলাদেশ গড়তে চিন্তাধারা বদলাতে হবে

| তারিখ: ২৯-০৪-২০১০

ডিজিটাল বাংলাদেশ গড়তে গণমাধ্যমের ভূমিকা গুরুত্বপূর্ণ। এ ক্ষেত্রে কোন কাজের প্রয়োজনীয়তা বেশি, সে গুরুত্বটা বুঝতে হবে। উল্লেখযোগ্য অর্জনগুলোকে তুলে ধরা এবং স্বীকৃতিগুলো সবাইকে জানাতে হবে। তবে সবার আগে নিজেদের চিন্তাধারার পরিবর্তন প্রয়োজন। গতকাল বুধবার ঢাকায় বাংলাদেশ কম্পিউটার কাউন্সিল (বিসিসি) মিলনায়তনের আইসিটি ডেভেলপমেন্ট অ্যান্ড রিসার্স ফাউন্ডেশনের (আইডিআরএফ) আয়োজনে ‘ডিজিটাল বাংলাদেশ বিনির্মাণে মিডিয়ার ভূমিকা’ শীর্ষক গোলটেবিলে বক্তারা এসব কথা বলেন।
গোলটেবিল আয়োজনে প্রধান অতিথি বিজ্ঞান এবং তথ্য ও যোগাযোগপ্রযুক্তি (আইসিটি) প্রতিমন্ত্রী ইয়াফেস ওসমান বলেন, ‘ডিজিটাল বাংলাদেশ একটা লক্ষ্য, যা অর্জনে আমাদের চিন্তাধারার পরিবর্তন জরুরি। তথ্যপ্রযুক্তি আমাদের জন্য যথেষ্ট সম্ভাবনাময় এবং বিশেষ একটি লক্ষ্যকে বাস্তবায়নের জন্য সবাইকে একসঙ্গে কাজ করতে হবে।’ অনুষ্ঠানে বক্তৃতা করেন এটিএন বাংলার উপদেষ্টা সাইফুল বারী, বিসিসির নির্বাহী পরিচালক মাহফুজুর রহমান, আইডিআরএফের চেয়ারম্যান এম এ রশিদ, আইবেল নেটওয়ার্কসের প্রধান কৌশলগত কর্মকর্তা শাহাদাত খান, আইসিটি মন্ত্রণালয়ের পরামর্শক মুনির হাসান, কমপিউটার জগত্-এর সহযোগী সম্পাদক মইনউদ্দিন মাহমুদ, প্রথম আলোর উপফিচার সম্পাদক পল্লব মোহাইমেনসহ অনেকে।
বক্তারা বলেন, সঠিক তথ্য আর সময়ের চাহিদা অনুযায়ী প্রযুক্তিকে কাজে লাগিয়ে ডিজিটাল বাংলাদেশের লক্ষ্যে এগিয়ে যেতে হবে। মিডিয়াকে যেমন সমালোচনা করতে হবে, তেমনি সফলতার কথাগুলোও তুলে ধরতে হবে। দেশের বিভিন্ন জায়গায় প্রযুক্তি কাজে লাগিয়ে যেসব কাজ হচ্ছে, সেগুলোকে ব্যাংকঋণসহ নানা সুবিধা দেওয়া যেতে পারে। বক্তারা ভিওআইপি উন্মুক্ত করার আহ্বান জানান। গোলটেবিল সঞ্চালনা করেন বাংলাদেশ প্রকৌশল বিশ্ববিদ্যালয়ের কম্পিউটারবিজ্ঞানের অধ্যাপক মো. কায়কোবাদ।
অনুষ্ঠানে আইসিটিতে বিশেষ অবদানের স্বীকৃতিস্বরূপ প্রথম আলো, ভোরের কাগজ, এটিএন বাংলা ও কমপিউটার জগেক বিশেষ সম্মাননা ক্রেস্ট দেওয়া হয়। —নুরুন্নবী চৌধুরী
</doc>
<doc>
ভারতের মোবাইল ফোনের গ্রাহক ৫৮ কোটির বেশি

| তারিখ: ২৯-০৪-২০১০

দ্রুতগতিতে বাড়ছে ভারতের মোবাইল ফোনের গ্রাহকসংখ্যা। গত মার্চ মাসেই বেড়েছে অন্তত দুই কোটি গ্রাহক। এখন সব মিলিয়ে ভারতের মোবাইল ফোনের গ্রাহকসংখ্যা ৫৮ কোটি ৪৩ লাখ ২০ হাজারে। গত মঙ্গলবার ভারতের টেলিফোন নিয়ন্ত্রক সংস্থা ‘টেলিকম রেগুলেটরি অথোরিটি অব ইন্ডিয়া—ট্রাই’ এ তথ্য জানিয়েছে দিল্লিতে। ট্রাইয়ের তথ্যে বলা হয়েছে, গত ফেব্রুয়ারি থেকে মার্চ মাসে মোবাইল ফোনের গ্রাহকসংখ্যা বেড়েছে ৩ দশমিক ৬ শতাংশ। ফেব্রুয়ারিতে ছিল ৫৬ কোটি ৪০ লাখ ২০ হাজার গ্রাহক। এখন ভারতে মোবাইল ও ল্যান্ড ফোন মিলিয়ে গ্রাহকসংখ্যা দাঁড়িয়েছে ৬২ কোটি ১২ লাখ ৮০ হাজার।
—অমর সাহা, কলকাতা
</doc>
<doc>
প্রতিপক্ষদের ঘায়েল করতে টুইটারে শাভেজ

| তারিখ: ২৯-০৪-২০১০

খুদে ব্লগ লেখার সাইট টুইটারে যোগ দিয়েছেন ভেনেজুয়েলার প্রেসিডেন্ট হুগো শাভেজ। নিজের নামে টুইটারে অ্যাকাউন্ট খুলে গত মঙ্গলবার থেকে সেখানে তিনি বার্তা লিখছেন। একই সঙ্গে তাঁর বার্তা পড়ার জন্য দেশের নাগরিকদের প্রতি আহ্বান জানিয়েছেন তিনি। শাভেজের ঘনিষ্ঠ সহযোগী গণপূর্তমন্ত্রী দিওসদাদো চাবিল্লো জানিয়েছেন, প্রেসিডেন্টের নামে টুইটারে অ্যাকাউন্ট খোলা হয়েছে। শাভেজের অ্যাকাউন্টের নাম chavezcandanga। এর জন্য একটি দল কাজ করছে বলে জানান শাভেজ।
মঙ্গলবার স্থানীয় সময় মধ্যরাতের পর টুইটারে প্রথম বার্তা লেখেন শাভেজ। এরপর ১৮ হাজারের বেশি মানুষ তাঁর সঙ্গে যোগ দিয়েছে।
দেশে অর্থনৈতিক মন্দা এবং মুদ্রাস্ফীতির কারণে সম্প্রতি শাভেজের জনপ্রিয়তা কমছে। ওয়েব ব্যবহারে নিজের সমর্থকদের চেয়ে বিরোধীরা এগিয়ে থাকায় তিনি প্রতিনিয়ত ঘায়েল হচ্ছেন। চাবিল্লো গত সোমবার জানান, টুইটার এবং ফেসবুকের মতো সামাজিক যোগাযোগের সাইটে নিজেদের সক্রিয়তা বাড়িয়ে বিরোধীদের জবাব দিতে চায় শাভেজের সমর্থকেরা। চাবিল্লো বলেন, ‘বিরোধীরা মনে করে সামাজিক যোগাযোগের সাইটগুলো তাদের দখলে, টুইটার ও ফেসবুক তাদের নিজেদের সাইট। আমরা এর জবাব দিতে চাই। আমাদেরও ৭০ লাখ সমর্থক আছে যারা টুইটার ব্যবহার করে। —এএফপি অবলম্বনে ফারুক হোসেন
</doc>
<doc>
লেক্সমার্কের নতুন প্রিন্টার

| তারিখ: ২৯-০৪-২০১০

লেক্সমার্কের নতুন এক্স৩৬৩এন মডেলের প্রিন্টার বাজারে এনেছে কম্পিউটার সোর্স লিমিটেড। এতে রয়েছে ১২৮ মেগাবাইট র্যাম। ফটোকপি ও স্ক্যান করাসহ প্রতি মিনিটে ৩৫ পৃষ্ঠা প্রিন্ট করার সুবিধা আছে এতে। যেকোনো অপারেটিং সিস্টেমে এ প্রিন্টার ব্যবহার করা যায়।দাম ৩২ হাজার টাকা। —বিজ্ঞপ্তি
</doc>
<doc>
সনির পানি নিরোধক ক্যামেরা

| তারিখ: ২৯-০৪-২০১০

আধুনিক প্রযুক্তি ও পানি নিরোধক (ওয়াটার প্রুফ) নতুন সনি সাইবার শট ডিজিটাল ক্যামেরা ডিএসসি-টিএক্স ৫ বাজারে নিয়ে এসেছে রিশিত কম্পিউটার্স। এতে রয়েছে ১০ দশমিক ২ মেগাপিক্সেল ও ৪ এক্স অপটিকেল জুমে ছবি তোলার সুবিধা। তিন মিটার পানির নিচ থেকে ছবি তোলা, -১০ ডিগ্রি তাপমাত্রায় ছবি, ইন্টিলিজেন্ট সুইপ প্যানারোমা, হাতের স্পর্শে কাজ করা যায়। এতে রয়েছে তিন বছরের বিক্রয়োত্তর সেবা। দাম ৩৫ হাজার টাকা। —বিজ্ঞপ্তি
</doc>
<doc>
নতুন বহনযোগ্য হার্ডডিস্ক

| তারিখ: ২৯-০৪-২০১০

স্মার্ট টেকনোলজিস (বিডি) লি. বাজারে এনেছে স্যামসাংয়ের নতুন মডেলের বহনযোগ্য হার্ডডিস্ক ড্রাইভ। জি-সিরিজের বহনযোগ্য নতুন এই হার্ডডিস্ক ড্রাইভ জি-টু ও জি-থ্রি মডেলে পাওয়া যাচ্ছে। ২৫০, ৩২০ ও ৫০০ গিগাবাইট ও এক টেরাবাইট ধারণক্ষমতার হার্ডডিস্ক পাওয়া যাচ্ছে। প্রতিটি হার্ডডিস্কের সঙ্গে রয়েছে তিন বছরের বিক্রয়োত্তর সেবা। কালো ও নীল রঙের এই হার্ডডিস্কগুলোর দাম চার হাজার ৮৫০ থেকে নয় হাজার ২০০ টাকা পর্যন্ত। —বিজ্ঞপ্তি
</doc>
<doc>
হেল্পলাইন
জিমেইলের নতুন সুবিধা

| তারিখ: ২৯-০৪-২০১০
সম্প্রতি গুগলের অনলাইন ই-মেইল সেবা জিমেইলে ফাইল সংযুক্তির (অ্যাটাচমেন্ট) একটি বিশেষ পদ্ধতি চালু করা হয়েছে। ই-মেইলের সঙ্গে এক বা একাধিক ফাইল সংযুক্ত করার জন্য যে অপশনটি এখন ব্যবহার করা হচ্ছে, সেটি ছাড়াও এখন ‘ড্র্যাগ অ্যান্ড ড্রপ ’ (মাউস ধরে টেনে আনা) পদ্ধতিতে ফাইল যোগ করা যাবে। জিমেইলে কোনো ই-মেইল লেখার সময় কম্পিউটারের যেকোনো ধরনের ফাইল টেনে (ড্র্যাগ করে) ব্রাউজার উইন্ডোতে আনলে ফাইলটি কোথায় রাখতে হবে, সেটি জানিয়ে দেবে এবং সংযুক্তি চালু করার বার্তা দেখাবে। এই পদ্ধতিতে এক বা একাধিক ফাইল একই সঙ্গে অ্যাটাচমেন্ট হিসেবে যুক্ত করা যাবে।
জিমেইলের এই সেবাটি ওয়েবসাইট দেখার সফটওয়্যার মজিলা ফায়ারফক্স ৩.৬ এবং গুগল ক্রোম ৪.০ ও এসবের পরবর্তী সংস্করণে ব্যবহার করা যাবে। গুগলের পক্ষ থেকে জানানো হয়েছে, এইচটিএমএল৫-এর এই বৈশিষ্ট্যটি অন্যান্য ওয়েব ব্রাউজারে যুক্ত করার পর যত শিগগির সম্ভব, তারা সেই ব্রাউজারের জন্য সেবাটি চালু করে দেবে।
এর আগে গুগল একাধিক ফাইল একই সঙ্গে ইন্টারনেটে পাঠানোর (আপলোড) জন্য ফ্ল্যাশভিত্তিক একটি আপলোডার ব্যবহার করত। এখন থেকে ফ্ল্যাশ ইনস্টল করা নেই এমন কম্পিউটার থেকেও জিমেইলে একাধিক ফাইল যুক্ত করার কাজটি করা যাবে। তবে ফ্ল্যাশভিত্তিক আপলোডার অথবা নতুন এই সেবাটি ব্যবহার না করতে চাইলে সাধারণ ফাইল আপলোডারটি ব্যবহার করা যাবে। তবে সে ক্ষেত্রে একটি করে ফাইল যুক্ত করতে হবে। —নাসির খান
<doc>
