<doc>
সোনার বাংলা কলেজে কম্পিউটার ল্যাব উদ্বোধন
| তারিখ: ০৩-১১-২০১১
কুমিল্লার বুড়িচং উপজেলার সোনার বাংলা কলেজে কম্পিউটার ল্যাব পুরোদমে চালু হয়েছে। গত মঙ্গলবার সকালে ১৫টি কম্পিউটার দিয়ে ওই ল্যাব উদ্বোধন করা হয়। এ উপলক্ষে আয়োজিত অনুষ্ঠানে প্রধান অতিথি কলেজের ব্যবস্থাপনা কমিটির সভাপতি বজলুর রহমান বলেন, তথ্য প্রযুক্তি না জানলে বর্তমান যুগে প্রকৃত শিক্ষা অর্জন করা সম্ভব নয়।
তাই শিক্ষার্থীদের কম্পিউটার ও ইন্টারনেটে দক্ষতা অর্জন করতে হবে। কলেজের অধ্যক্ষ আবু ছালেক জানান, আগে এ কলেজে সাতটি কম্পিউটার ছিলো। সম্প্রতি বিজ্ঞান ও প্রযুক্তি মন্ত্রণালয় আটটি কম্পিউটার দেওয়ায় এখন ল্যাবে কম্পিউটার সংখ্যা বেড়েছে। শিক্ষার্থীরা আগের চেয়ে আরও বেশি সুযোগ পাবে হাতে কলমে শেখার। —নিজস্ব প্রতিবেদক, কুমিল্লা
</doc>
﻿
<doc>
নতুন সাত স্পিকার
| তারিখ: ০৩-১১-২০১১
ঈদ সামনে রেখে কমভ্যালি এনেছে এফঅ্যান্ডডি ব্র্যান্ডের সাতটি মডেলের হোম থিয়েটার ও মাল্টিমিডিয়া স্পিকার। ‘গান যা-ই হোক না কেন, এফঅ্যান্ডডি মাল্টিমিডিয়া স্পিকারে শুনুন আপনার পছন্দেরটি’ স্লোগান নিয়ে বাজারে আসা স্পিকারগুলো পাওয়া যাবে ঢাকার বিসিএস কম্পিউটার সিটি, এলিফ্যান্ট রোডের ইসিএস কম্পিউটার সিটি, শান্তিনগরের ইস্টার্ন প্লাস বিসিএস ল্যাপটপ বাজারসহ সারা দেশে। হোম থিয়েটার ও স্পিকারে রয়েছে এফ৬০০০ মডেলের রিমোট-নিয়ন্ত্রিত সাব-উফার হোম থিয়েটার, ল্যাপটপের জন্য ই২০০ মডেলের মাল্টিমিডিয়া ইউএসবি স্পিকার। এ ছাড়া রয়েছে বিভিন্ন মডেলের স্পিকার। —বিজ্ঞপ্তি
</doc>
<doc>
সেরা গেমের সম্মাননা পেল পোর্টাল টু
| তারিখ: ২৩-১০-২০১১
সেরা গেমের সম্মাননা পেল পোর্টাল টু। চলতি বছরের গোল্ডেন জয়স্টিক ভিডিও গেমস পুরস্কার জিতেছে গেমটি। এ তালিকায় পোর্টাল টু প্রতিদ্বন্দ্বিতা করেছে এলএ নোরে, কল অব ডিউটি: ব্ল্যাক অপস, গ্রান টুরিসমো ৫-এর সঙ্গে। বিশ্বের অন্যতম সেরা এই ভিডিও গেম পুরস্কারে ১৪টি ক্যাটাগরিতে প্রায় ২০ লাখ ভোট পড়েছে! পুরস্কারের তালিকায় অ্যাংরি বার্ড রিও গেমটি স্মার্টফোনের গেমিং বিশ্বে সবচেয়ে বেশি ব্যবহূত হওয়ায় বেস্ট মোবাইল অ্যাওয়ার্ড পেয়েছে। সবচেয়ে বেশি বিক্রীত গেম কল অব ডিউটি পেয়েছে বেস্ট শ্যুটার পুরস্কার। স্পোর্টস ক্যাটাগরিতে সেরা হয়েছে ফিফা ১১। তবে সবকিছু ছাপিয়ে সেরা সম্মাননা পেয়েছে পোর্টাল টু গেমটি। গেমিং-জগতে বিশেষ অবদান রাখায় পুরস্কৃত হয়েছে সনিক দ্য হেডজিহগ; যারা সম্প্রতি গেম তৈরির ক্ষেত্রে ২০ বছর পার করেছে। সনিক ব্র্যান্ডের পরিচালক ডেভিড কর্লেস বলেন, স্মার্টফোন গেমিংয়ের জগতে দারুণ সব কাজ করেছে দ্য হেডজিহগ।
—বিবিসি অবলম্বনে কাজী আশফাক আলম
পুরস্কারপ্রাপ্ত গেমের তালিকা
অ্যাকশন/অ্যাডভেঞ্চার:অ্যাসাসিনস ক্রিড: ব্রাদারহুড
মোবাইল: অ্যাংরি বার্ড রিও
রোল প্লে: ফলআউট: নিউ ভেগাস
এমএমওজি: ওয়ার্ল্ড অব ওয়ারক্র্যাফট
ফাইটিং: মোর্টাল কমব্যাট
রেসিং: গ্রান টুরিসমো ৫
স্পোর্টস: ফিফা ১১
স্ট্র্যাটেজি: স্টারক্র্যাফট টু
মিউজিক: গিটার হিরো: ওয়ারিয়স অব রক
ফ্রি-টু-প্লে: লিগ অব লিজেন্ডস
ডাউনলোডেবল: মিনিক্র্যাফট
শ্যুটিং: সিওডি: ব্ল্যাক অপস
ওয়ান টু ওয়াচ: ইল্ডার স্ক্রোলস ভি: স্কাইরিম
ইনোভেশন: নিনটেন্ডো থ্রিডিএস
আউটস্টেন্ডিং কন্ট্রিবিউশন: সনিক দ্য হেডজিহগ
আলটিমেট গেম: পোর্টাল টু
</doc>
﻿
<doc>
প্রোগ্রামিংকর্নার
ওয়েবপেজ নতুন ঠিকানায়
| তারিখ: ০৩-১১-২০১১
অনেক সময় ওয়েবসাইটের ঠিকানা পরিবর্তন করা হয়। তখন পুরোনো ঠিকানায় পেজটি আবার পাঠানোর ক্ষেত্রে (রি-ডাইরেকশন) প্রোগ্রামিং সংকেত লিখে দিতে হয়। তাহলে কেউ পুরোনো ঠিকানায় গেলে ওয়েব ব্রাউজার স্বয়ংক্রিয়ভাবে তাকে নতুন ঠিকানায় নিয়ে যায়। যেমন—আগে ক্রিকেটের ওয়েবসাইটের ঠিকানা ছিল www.cricinfo.com। এখন এটিকে পরিবর্তন করা হয়েছে www.espncricinfo.com। কেউ যদি এখনো আগের ঠিকানায় ভিজিট করে, তাহলে ব্রাউজার অটোমেটিক তাকে বর্তমান ঠিকানায় নিয়ে যাবে। নিচের প্রোগ্রামটি রান করলে ১০ সেকেন্ড পর ব্রাউজার আপনাকে www.espncricinfo.com ঠিকানায় নিয়ে যাবে।
</doc>
﻿
<doc>
নতুন দুটি ল্যাপটপ
| তারিখ: ২৩-১০-২০
সম্প্রতি দেশের বাজারে এসেছে নতুন দুটি ল্যাপটপ। ডেলের ইন্সপায়রন সিরিজের নানা রংয়ের দুটি ল্যাপটপ কম্পিউটারে রয়েছে নতুন বৈশিষ্ঠ্য। কালো, নীল ও লাল রঙের দুটি ল্যাপটপেই আছে ৫০০ গিগাবাইট হার্ডডিস্ক ড্রাইভ, ২ গিগাবাইট র‌্যাম, ১৪ ইঞ্চির প্রশস্ত পর্দা ইত্যাদি। এন ৪০৫০ মডেলের ল্যাপটপে আছে কোর আইথ্রি প্রসেসর। এর দাম ৪৭ হাজার টাকা। কোরআই ফাইভ প্রসেসর আছে এন৪১১০ মডেলের ল্যাপটপে। দাম ৫৬ হাজার টাকা।
এগুলো এনেছে কম্পিউটার সোর্স লিমিটেড।—বিজ্ঞপ্তি
</doc>
﻿
<doc>
আপডেট
কিছু পণ্যের দাম কমেছে
| তারিখ: ০৭-০৮-২০১১
কম্পিউটার বাজারে দাম কমেছে বেশকিছু পণ্যের। মনিটর ও পেনড্রাইভের বিক্রি বেড়েছে বলে বিক্রেতারা জানান। গতকাল শনিবার পাওয়া যন্ত্রাংশের দাম নিচে দেওয়া হলো—
প্রসেসর: ইন্টেল কোর আই৫ (৩.২০ গি.হা) ১৫,৩০০, ইন্টেল সেলেরন ১.৮ গি.হা ৩,০০০; ইন্টেল কোর আই-৩ ৩.০৬ গি.হা. ৯,৮০০ টাকা। পেন্টিয়াম ডুয়েল কোর২.৮ গি.হা. ৫,৩০০; কোর টু কোয়াড-৩.৩৩গি.হা. ১২,৫০০ টাকা। মাদারবোর্ড: গিগাবাইট জি এ৪১ এমটি-ডি-৩ ৪,১০০; জি৪১এমটি-ইএস২ এল ৪,৩০০; জি ৪১এম কমবো ৪,২০০; এইচ৫৫এম-ডিটুএইচ ৬,৫০০ টাকা। ইন্টেল ডিএইচ৫৫পিজে ৬,৮০০, ডিজি৩৩টিএলএম ৭,১০০ টাকা। আসুস পি৫জি-৪১টি-এম৪১০০ ৪,৩০০; জি৪১ ৪,৬০০ টাকা। ফক্সকন জি৩১ এমভি ৩,০০০; এইচ৪১ এমএক্সইভি ৩,৩০০; এইচ৫৫ এক্সভি ৫,২০০ টাকা। র্যাম: ২ গি.বা. ডিডিআর-২ ১,৯০০, ২ গি.বা. ডিডিআর-৩ ১,২০০ টাকা। হার্ডডিস্ক ড্রাইভ: ৩২০ গি.বা. ৩,০০০; ৫০০ গি.বা. ৩,৪০০ টাকা। হিটাচি ১ টেরাবাইট ৪,৬০০; ২৫০ গি.বা. ২,৫০০; ৫০০ গি.বা. ৩,৫০০;। পেনড্রাইভ: অ্যাপাসার ৪ গি.বা. ৬৫০, ৮ গি.বা. ১০০০ থেকে ১,৬০০। এলসিডি মনিটর: স্যামসাং ১র্৭র্ ৮,২০০; ১৮.র্৫র্ ৮,১০০; ২র্০র্ ১০,৫০০; ২১.র্৫র্ ১৩,৮০০; ২৩.র্৫র্ ২৫,৫০০ টাকা। ফিলিপস ১৮.র্৫র্ ৮,০০০টাকা।ডেল ১৮.র্৫র্ ৭,৯০০ টাকা।এলজি ১৮.৫র্ র্ ৭,৯০০; ১৭র্ র্ ৭,৪০০; ২১.৫র্ র্ ১৩,৫০০ টাকা। হাইউন্দাই এলসিডি; ১র্৯র্ ৮,৮০০; ২র্৭র্ ২৯,৩০০ টাকা। গ্রাফিকস কার্ড: গিগাবাইট এইচ ডি-৫৫৭০ ১গি.বা. ৫,৫০০, এক্সএফএক্স এইচ ডি-৫৬৭০ ১গি.বা.৬,২০০ টাকা। আসুস: ২৫৬ মেগাবাইট ৪,০০০, এক্সএফএক্স এইচডি৪৫৫০ ১ গি.বা. ৪,৭০০, এইচডি৫৮৫০ ৭২৫ গি.বা. ১০,১০০ টাকা। ডিভিডি রাইটার/রি-রাইটার: স্যামসাং ৫২x২৪x৫২এক্স ১,৫০০ টাকা।আাাসুস ৫২x৩২x৫২এক্স ১,৮০০ টাকা।সনি ডিভিডি-আরডব্লিউ ১,৭০০ টাকা। কেসিং: ১,৪০০ থেকে ৩,৬০০ টাকা। মাউস: ২৫০ থেকে ৩০০০ টাকা। কি-বোর্ড: সাধারণ ৩৫০ থেকে ১,৫০০ টাকা। মাল্টিমিডিয়া ৫৫০ টাকা। স্পিকার: মাইক্রোল্যাব (২:১) ১,৩০০ থেকে ৩,৬০০ টাকা।ক্রিয়েটিভ এসবিএস ৮০০ টাকা। গোল্ডেন ব্রিজ এফটি৮০৫ (২:১) ১,৩০০ টাকা। মডেম: মোবিডেটা ইডিজিই ২,৪০০; এইচএসডিপিএ ৩,০০০ টাকা। জিপিআরএস: টেকনো টিএম০০৮ ২,১০০ টাকা। মোবিডাটা ২,১০০ টাকা (ইউএসবি)। টিভি কার্ড: এভারমিডিয়া ইন্টারনাল ২,৬০০; এক্সটারনাল ডাব্লিউ৭ ৪,৪০০ টাকা।রিয়েলভিউ আরভি ১,৭০০ টাকা।প্রিন্টার: ক্যানন পিক্সমা আইপি-২৭৭২ ২,৮৫০ টাকা। এইচপি১৬৬৬ ডেস্কজেট ৫,৫০০ টাকা। এপসন টি৬০ ১২,০০০ টাকা। এইচপি লেজার পি-১১০২ ৮,৪০০ টাকা। ব্রাদার এইচএল ৫৩৪০ডি ১৮,৭০০ টাকা। স্যামসাং এমএল ১৬৬৩ (লেজার) ৫,৬০০। ডেল ৮,৯০০ থেকে ২১,০০০ টাকা। পোর্টেবল হার্ডডিস্ক: ট্রানসেন্ড ৫০০ গি.বা ৫,০০০; ৩২০ গি.বা ৪,১০০; ৬৪০ গি.বা ৬,৩০০, ২ টেরাবাইট ১২,২০০ টাকা। এডেটা ৫০০ গি.বা. ৪,৫০০। ইউপিএস: কেষ্টার ৬৫০ ভিএ ২,৬০০; ১২০০ ভিএ ৪,৪০০ টাকা , ৩কেভিএ ৩৬,০০০ টাকা, ১০ কেভিএ ১,০৫,০০০টাকা। —সংগ্রহ: ইমাম হাসান
এখানে শুধু যন্ত্রাংশের দাম দেওয়া হয়েছে। পুরো কম্পিউটার কেনার ক্ষেত্রে সংযোজন খরচ ও সগার্ভিস চার্জ যুক্ত হবে।
</doc>
<doc>
বড় রকমের আঘাত হানতে পারে ডুকু ভাইরাস!
উইন্ডোজ অপারেটিং সিস্টেমচালিত কম্পিউটারে ‘ডুকু ভাইরাস’ আক্রমণ করতে পারে বলে জানিয়েছে মাইক্রোসফট। ফলে বড় ধরনের সাইবার আক্রমণের আশঙ্কা করছেন নিরাপত্তা বিশেষজ্ঞরা। তবে এ বিষয়ে মাইক্রোসফট জানিয়েছে, ‘আমরা এ বিষয়টি নিয়ে অত্যন্ত মনোযোগের সঙ্গে কাজ করছি এবং গ্রাহকদের জন্য হালনাগাদ সংস্করণের নিরাপত্তাব্যবস্থা বাজারে ছাড়া হবে।’ নিরাপত্তা সফটওয়্যার নির্মাতা সিমেন্টেক গত মাসে স্টাঙ্নেট ভাইরাসের কোড-সদৃশ এক রহস্যজনক ভাইরাসের সন্ধান পেয়েছে বলে জানিয়েছিল। বর্তমানে বিভিন্ন প্রতিষ্ঠান এই ভাইরাসটি চিহ্নিত করতে কাজ করছে। নিরাপত্তা বিশেষজ্ঞরা জানিয়েছেন, বৈদ্যুতিক প্ল্যান্ট, তেল শোধনাগার ও পাইপলাইনের মতো গুরুত্বপূর্ণ স্থাপনাগুলোতে আক্রমণ করার জন্যই হ্যাকাররা ‘ডুকু’ নামের এ ভাইরাস তৈরি করেছে। এ বিষয়ে সিমেন্টেকের গবেষক কেভিন হ্যালে জানান, ‘আক্রমণের কৌশল হিসেবে হ্যাকাররা মাইক্রোসফট ওয়ার্ড ডকুমেন্টে সংযুক্ত ই-মেইল পাঠায়। সেই ই-মেইল খুললেই কম্পিউটার ভাইরাস আক্রান্ত হয়, যার মাধ্যমে কম্পিউটারের পুরো নিয়ন্ত্রণই চলে যায় হ্যাকারদের দখলে।’
</doc>
<doc>
স্মার্টফোনের শুরুতেই চীনারা ব্যবহার করল উইন্ডোজ ৮
চীনা স্মার্টফোন নির্মাতা প্রতিষ্ঠান আইটিজি ‘এক্সপিফোন২’ নামের একটি স্মার্টফোন বাজারে আনছে যাতে এখন মাইক্রোসফটের মোবাইল অপারেটিং সিস্টেম উইন্ডোজ ৭ সমর্থন করলেও আগামীতে উইন্ডোজ ৮ ও সমর্থন করবে। ২০১২ সালে উইন্ডোজ ৮ অপারেটিং সিস্টেম বাজারে আসবে বলে মাইক্রোসফট কর্তৃপক্ষ জানিয়েছে। মাইক্রোসফট আনুষ্ঠানিকভাবে উইন্ডোজ ৮ বাজারে আনার আগেই এ অপারেটিং সিস্টেমনির্ভর স্মার্টফোন তৈরি করে ফেলছে আইটিজি। খবর সিনেট-এর।
আইটিজি আগেই এক্সপি নির্ভর ফোন বাজারে এনেছিলো। কম্পিউটারের মতোই এক্সপি ফোনে ইউন্ডোজ এক্সপি অপারেটিং সিস্টেম ব্যবহার করা যায়। এক্সপি ফোনটির আপডেট করে চলতি বছরের শুরুতেই উইন্ডোজ ৭ অপারেটিং সিস্টেমের জন্য এক্সপি ফোনের নতুন সংস্করণ বাজারে ছাড়ে আইটিজি। এবারে, ‘এক্সপি ২’ নামে যে সংস্করণটি বাজারে ছাড়ছে তাতে উইন্ডোজ ৭ এর পাশাপাশি আসন্ন উইন্ডোজ ৮ চালানো যাবে বলেই আইটিজি কর্তৃপক্ষ দাবী করেছে।
‘এক্সপি ২’ সংস্করণটি হবে এক্সপির পরবর্তী সংস্করণ। এটি হবে পুরোনো সংস্করণের চেয়ে হাল্কা-পাতলা। স্মার্টফোনটিতে থাকবে ১.৬ গিগাহার্টজ প্রসেসর, ২ গিগাবাইট মেমোরি। এ ছাড়াও ফোনটির ২ গিগাহার্টজ সংস্করণও ছাড়া হবে বলে আইটিজি কর্তৃপক্ষ জানিয়েছে।  উইন্ডোজ ব্যবহারের মত যথেষ্ট জায়গা রাখতে এর অনলাইন স্টোরেজ হবে ১১২ গিগাবাইট।
</doc>
<doc>
স্যামসাং স্মার্টফোন বাজারে শীর্ষে !
স্মার্টফোন বাজারে টেক জায়ান্ট অ্যাপলকে টপকে শীর্ষস্থান দখল করে নিলো কোরিয়ান ইলেকট্রনিক জায়ান্ট স্যামসাং। চলতি বছরের জুলাই থেকে সেপ্টেম্বর মাসের স্মার্টফোন বাজারে আনার এবং বিক্রির হিসেবে অ্যাপলকে পেছনে ফেলেছে প্রতিষ্ঠানটি। এ সময়ে স্যামসাংয়ের শিপমেন্ট বেড়েছে ৪৪ শতাংশ। খবর টাইমস অফ ইন্ডিয়া-এর।
</doc>
<doc>
ডোমেইন এবং হোস্টিং কেনার পূর্বে কিছু বিষয় জেনে নিন এবং ভেবে নিন
অনেকেই ব্যক্তিগত ওয়েব সাইট অথবা প্রতিষ্ঠানের জন্য ওয়েব সাইট খুলতে চান। এজন্য প্রথমেই দরকার একটি ডোমেইন নেম। তারপর ডোমেইনটি হোস্ট করার জন্য ওয়েব স্পেস।পৃথিবীতে হাজার হাজার কোম্পানি আছে ডোমেইন এবং হোস্টিং সেবা প্রদানের জন্য। কিন্তু সবগুলোই ভাল সার্ভিস প্রদান করে না। অনেকেই আছেন যারা হুট করে ডোমেইন এবং হোস্টিং কিনে ফেলেন। পরে এটি থেকে নিজের মনের মতো সুবিধা না পেলে দুঃখ প্রকাশ করা ছাড়া কিছু করার থাকে না।তাই যে সব বিষয় সম্পর্কে অবগত না হয়ে ডোমেইন এবং হোস্টিং কেনা উচিত না বলে আমি মনে করছি তা আগেই জেনে নিন।
ডোমেইন কেনার আগে যা ভাববেন-
১. ডোমেইন নেম কেমন হবে-
মানুষ ডোমেইন মানেই ডট কমকে মনে করে থাকে। তাই সব সময় ডট কমকেই প্রাধান্য দিতে হবে।
সহজে মনে রাখা এমন হতে হবে।
যেন সহজে বানান করা যায় সেদিকে খেয়াল রাখতে হবে।
যেন শ্রুতিমধুর হয়, উদ্ভদ কোনো ডোমেইন পছন্দ করে পাঠকে ভড়কে দেবার প্রয়োজন নেই।
ডোমেইন যথা সাধ্য ছোট রাখার চেষ্টা করতে হবে।
যেন অন্য কোনো প্রতিষ্টিত ওয়েবসাইটের নামের সাথে গুলিয়ে না যায় সে দিকে খেয়াল রাখতে হবে।

২. ডোমেইন রেজিস্ট্রার পছন্দ করবেন যেভাবে-
যেহেতু বাংলাদেশে পেপাল ও ক্রেডিট কার্ড এর সুবিধা নাই, সেহেতু বাংলাদেশি ডোমেইন রেজিস্ট্রার থেকেই কিনতে হবে।ডোমেইন কেনার আগে কয়েকটা রেজিস্ট্রারের তালিকা তৈরি করুন। তারপর তাদের সাথে যোগাযোগ করুন।
সবাইকে জিজ্ঞাসা করুন ডোমেইনের ফুল কন্ট্রোল প্রদান করে কি না। ফুল কন্ট্রোল ছাড়া ডোমেইন কিনবেন না।
ডোমেইনের দামের ব্যাপারে চিন্তা করুন। অনেকেই ২০০-৪০০ টাকায় ডোমেইন অফার করে থাকে। এদের পরিহার করুন। কারন ICANN ডোমেইন নেম নিয়ন্ত্রণকারী প্রতিষ্ঠান।  তাদের ফি ১৮ সেন্ট আর .com এবং .net verisign এর মাধ্যমে রেজি করতে হয়। তাদের প্রাইস ৫০০ টাকার উপরে। তাই বাংলাদেশি রিসেলাররা কিভাবে এই টাকায় দিবে চিন্তা করুন।
কমদামে ডোমেইন কিনে পরে প্রতারিত হওয়ার সম্ভবনা বেশি। যেমন- রিনিউ করার সময় আপনার কাছ থেকে বেশি টাকা দাবী করা হতে পারে। অথবা সাইট জনপ্রিয় হলে ডোমেইনটি হাইজেক করা হতে পারে।

হোস্টিং কেনার আগে যা ভাববেন-
ডোমেইন পছন্দ করা এবং কেনা শেষে ডোমেইনটা হোস্ট করতে হবে। হোস্টিং ছাড়া ডোমেইন দিয়ে কোন কাজ হবে না। তাই হোস্টিং প্রোভাইডার নির্বাচন করার আগে কি কি বিষয় ভেবে দেখতে হবে তা জেনে নেই।
১. বাজেট-
প্রত্যেকেরই একটা আনুমানিক বাজেট থাকে যার মধ্যে সে হোস্টিং কিনবে। একই সাথে ভাল মানের এবং কম টাকার মধ্যে কিনতে হলে অবশ্যই আপনাকে বাজার ঘুরে দেখতে হবে। আপনার বাজেট নির্ধারণ অবশ্যই বাস্তব সম্মত হতে হবে।একটা কথা মনে রাখতে হবে যেমন টাকা পে করবেন তেমন সার্ভিস পাবেন। আপনি যেমন ডিমের দামে মুরগী পাবেন না তেমনি হোস্টিং এর ক্ষেত্রেও তা প্রযোজ্য। একটা ডেডিকেটেড সার্ভারের প্রাইস ১৫০-৫০০ ডলার প্রতি মাসে এখন আপনি যদি ৫০ জিবি স্পেস ২ ডলার মাসে চান তাহলে আপনাকে ডাউনটাইম, সাইট স্লো লোডিং এসব বিষয় সহ্য করতে হবে। তাই কেনার আগে এ বিষয়টি ভেবে দেখুন। সস্তার তিন অবস্থা এই কথাটি মাথায় রাখুন।
২.ডিস্ক স্পেস-
আপনাকে স্পেস এর কথা চিন্তা করতে হবে। আপনার ওয়েব সাইটের জন্য কতটুকু স্পেস লাগবে তা হিসাব করে নিন। আপনি যদি ব্যক্তিগত ওয়েব সাইট করতে চান যাতে শুধু কয়েকটা পেজ থাকবে তাহলে ৫০ এমবি স্পেসই যথেষ্ট। আর যদি চিন্তা ব্যক্তিগত ব্লগ টাইপের ওয়েব সাইট হবে তাহলে ২০০-৫০০ এমবি স্পেসই যথেষ্ট। আর আপনি যদি চিন্তা করেন ছবি, গান, ভিডিও রাখবেনতবে আপনাকে বড় ওয়েব স্পেসের দিকে নজর দিতে হবে। অনেকেই দেখা যায় ১০০ এমবি হোস্টিং যথেষ্ট সাইট হোস্ট করার জন্য কিন্তু কিনে ফেলেন ১-৫০ জিবি। বছর বছর টাকা দিয়ে যাচ্ছেন কিন্তু ব্যবহার করতেছেন ১০০ এমবি। তাই অযথা স্পেসের জন্য অতিরিক্ত টাকা না দিয়ে সবচেয়ে ছোট প্লান থেকে শুরু করুন। আপনার যদি স্পেস বেশি প্রয়োজন পড়ে তাহলে পরবর্তী প্লানে আপগ্রেড করে নিবেন। এবং প্রায় সব কোম্পানিই আপগ্রেড সুবিধা দিয়ে থাকে।
আনলিমিটেড স্পেসের ফাঁদে পা দিবেন না। এটা একটা মার্কেটিং ট্রিকস। কোন কোম্পানিরই আনলিমিটেড স্পেস দেয়া সম্ভব না। একবার চিন্তা করুন তো আপনি মার্কেটে আনলিমিটেড হার্ডডিস্ক দেখেছেন কি না। সার্ভারও আমাদের পিসির মতোই।
৩. ব্যান্ডউইথ-
প্রতিবার পাঠক / দর্শক যতগুলো পেজ আপনার ওয়েবসাইট ভিজিট করে, ততগুলো পেজ, ছবি, গান, ভিডিও অর্থাৎ ওইসব পেজে যা কিছু আছে সবগুলোই পাঠকের কম্পিউটারে ডাউনলোড হয়। প্রাথমিক অবস্থায় একটা সাইটের ১ জিবি ব্যান্ডউইথ ও যথেষ্ট। পারসোনাল সাইটের জন্য এর চেয়ে বেশি লাগার কথা না। আর আপনার সাইটে যদি প্রচুর ইমেজ, ভিডিও ইত্যাদি থাকে তাহলে প্রচুর ব্যান্ডউইথ লাগতে পারে। ১০-১০০ জিবি অথবা তারচেয়ে ও বেশি।
৪. আপটাইম/SLA গ্যারান্টি-
একটি ওয়েবসাইটের জন্য আপটাইম বিষয়টি খুবই জরুরি। হোস্টের সার্ভার যতক্ষন সচল থাকবে, আপনার ওয়েবসাইটও ততক্ষন সক্রিয় থাকবে। এটা কেবলমাত্র পাঠকের জন্যই গুরুত্বর্পূণ নয়, বরং সার্চ ইঞ্জিন অপটিমাইজেশনেও অনেক গুরুত্ববহন করে। পাঠক একবার আপনার ওয়েবসাইটে আসে দেখলো আপনার ওয়েবসাইট কাজ করছে না, তখন তার মনে বিরূপ প্রতিক্রিয়া হবে এবং সে ভবিষ্যতে নাও আসতে পারে। ঠিক তেমনি সার্চ ইঞ্জিনের বট ইনডেক্সের সময় ওয়েবসাইট ডাউন থাকলে, সে ফিরে যাবে এবং আপনি আপনার ওয়েবসাইট ইনডেক্স হওয়া থেকে বঞ্চিত হবেন।এখন প্রতিটি হোস্টিং কোম্পানিই ৯৯.৯% টাইম সক্রিয় থাকার প্রতিশ্রুতি দেয়। কিন্তু এদের প্রকৃত আপটাইমের হিসেব পাওয়া সম্ভব নয়। তাই কেনার আগে গুগলে যে কোম্পানি থেকে কেনার কথা চিন্তা করছেন সে কোম্পানির নামের সাথে আপটাইম শব্দটি লাগিয়ে সার্চ দিন। যেমন- socheaphost uptime লিখে সার্চ দিলে আপনি socheaphost.com এর আপটাইম সম্পর্কে জানতে পারবেন।আর কোম্পানি যদি কোন মাসে আপটাইম গ্যারান্টি রক্ষা না করতে পারে তাহলে সে জন্য ক্রেডিট প্রদান করে কি না চেক করে নিতে হবে। কোম্পানির ওয়েব সাইটে টার্মস অব সার্ভিসেস লিংকে এ সম্পর্কিত বিস্তারিত লেখা থাকে।
৫. মানিব্যাক গ্যারান্টি-
মানিব্যাক গ্যারান্টি অত্যন্ত গুরুত্বপুর্ণ বিষয়। অনেক কোম্পানিই ৩০ দিনের মানিব্যাক গ্যারান্টি দিয়ে থাকে। কেনার আগে নিশ্চিত হয়ে নিন কোম্পানি মানিব্যাক গ্যারান্টি দিচ্ছে কিনা।
৬. প্রতিষ্ঠানের সামগ্রিক অবস্থা-
হোস্টিং কেনার আগে হোস্টিং কোম্পানি ভাল না মন্দ তা জেনে নেয়ার চেষ্টা করুন। কোম্পানি সম্পর্কে ইউজারদের দৃষ্টি ভঙ্গি কেমন তা কোম্পানির রিভিউ দেখলেই বুঝতে পারবেন। যেমন- গুগলে গিয়ে socheaphost review লিখে সার্চ দিলে socheaphost সম্পর্কে ব্যবহারকারিদের মতামত জানতে পারবেন।
কোম্পানি যেসব বিলিং সফটওয়্যার ব্যবহার করে তা বৈধ্য উপায়ে করে কি না। নাকি চোরাই সফটওয়্যার ব্যবহার করে তা নিশ্চিত হয়ে নিন। যারা চোরাই স্ক্রিপ্ট ব্যবহার করে সার্ভিস দেয় তাদের থেকে ভাল কিছু আশা করা ঠিক হবে না।
৭. সাপোর্ট-
আজকের দুনিয়ায় সাপোর্ট একটা গুরুত্বপূর্ণ বিষয়। আপনার সার্ভার যদি কখনো ডাউন হয় আর যদি তা জানাতে এবং উত্তর পেতে কয়েক দিন লেগে যায় তাহলে লক্ষ ভিজিটর হারাতে পারেন। আর যদি আপনি রিসেলার ক্লাইন্ট হোন তবে তো মহা বিপদে পড়বেন। আপনার ক্লাইন্টকে কোন উত্তর দেয়ার মতো কিছু থাকবে না। তাই কোম্পানির সাপোর্ট কত দ্রুত তা নিশ্চিত হয়ে নিন। হোস্টিং কোম্পানি জিজ্ঞাসা করুন তাদের গ্যারান্টেড সাপোর্ট রেসপন্স টাইম কেমন। এবং কি কি মাধ্যমে সাপোর্ট দিয়ে থাকে।
৮. হোস্টিং ফিচার-
হোস্টিং প্লানগুলোর মধ্যে কোন লিমিটেশন থাকলে সেটা অনেক সময় ভালভাবে উল্লেখ করা থাকে না। তাই প্লানগুলোর তুলনা করে আপনার চাহিদার সাথে বেপারগুলো মিলে কিনা তা দেখে নিন। আপনি যদি এএসপি ডট নেটে সাইট বানাতে চান তাহলে আপনার উন্ডডোজ হোস্টিং লাগবে। লিনাক্স হোস্টিং এ চলবে না। আপনার যে যে ফিচার প্রয়োজন তা তারা দিতে পারছে কি না দেখে নিন।
৯. লিমিটেশন জেনে নেওয়া-
আপনি আপনার হোস্টিং এ কি কি হোস্ট করতে পারবেন এবং কতটুকু স্পেস, ব্যান্ডউইথ, সিপিউ ব্যবহার করতে পারবেন তা টার্মস অব সার্ভিসেস পেজে দেয়া থাকে। তাই কোম্পানির টার্মস অব সার্ভিসেস পড়ে নিতে হবে।
১০. কন্ট্রোল প্যানেল-
আপনার ওয়েব সাইট ম্যানেজ করার জন্য কন্ট্রোল প্যানেল প্রয়োজন। কন্ট্রোল প্যানেলের সাহায্যে আপনি আপনার ওয়েব সাইট সহজেই ম্যানেজ করতে পারেন। ওয়েব হোস্টিং এ সব চেয়ে সহজ এবং অধিক ফিচার সমৃদ্ধ কন্ট্রোল প্যানেল হচ্ছে সিপ্যানেল। তাই সবসময় সিপ্যানেল হোস্টিং নেয়ার কথা চিন্তা করুন।
১১. সার্ভার লোড-
সাভার ওভার লোড কিনা তা নিশ্চিত হয়ে নিন। আপনি হোস্টিং কোম্পানিকে সার্ভারের টোটাল কোর এবং প্রসেসর সম্পর্কে জিজ্ঞাসা করুন। যদি সার্ভার কোর ৮টা হয় এবং তাদের সার্ভার লোড ৮ এর উপরে হয় তাহলে সার্ভার ওভারলোড। এবং ওভারলোড সার্ভারে সাইট হোস্ট করলে সাইট লোড হতে বেশি সময় নিবে।
এসব বিষয় খেয়াল রেখে ডোমেইন এবং হোস্টিং কিনলে আশাকরি ভাল মানের হোস্টিং কিনতে পারবেন।
লেখাটি সংগ্রহ করা হয়েছে টেকটিউন থেকে
</doc>
<doc>
এবার একসাথে ফায়ারফক্স ও বিং !
মাইক্রোসফটের সার্চ ইঞ্জিন ‘বিং’ এবং মজিলার ব্রাউজার ‘ফায়ারফক্স’ জোট বাঁধছে। খবর সিনেট-এর।
মাইক্রোসফট জানিয়েছে, মজিলা’র ফায়ারফক্সের সঙ্গে বিং একজোট হচ্ছে। এর ফলে ফায়ারফক্সের সঙ্গে ডিফল্ট সেটিংস হিসেবে বিং সার্চ ইঞ্জিনটি যোগ হবে।
গুগলের সঙ্গে মজিলার সার্চ চুক্তির মেয়াদ গত সপ্তাহে শেষ হয়েছে। গুগল সার্চের সঙ্গে নতুন চুক্তি না করে বিং-এর সঙ্গে চুক্তি করছে মজিলা। বিং-এর সঙ্গে চুক্তিতে মজিলার আয় আরো বাড়বে বলেই মজিলা কর্তৃপক্ষ আশা করছে।
</doc>
<doc>
স্মার্টফোন জানাবে হার্টের সমস্যা !
স্মার্টফোনের মাধ্যমে হৃদস্পন্দন তথ্য জানা যাবে বলে জানিয়েছেন সুইজারল্যান্ডের অ্যামবেডেড সিস্টেম অ্যান্ড টেলিকমিউনিকেশনস সার্কিট ল্যাবসের একদল গবেষক। তাঁদের মতে, শরীরের চামড়ার সঙ্গে ইলেকট্রড সেন্সর যুক্ত করে চিপ ও রেডিও মডিউল ক্লিপের সাহায্যে হৃদস্পন্দন নির্ণয় করা সম্ভব। আর সেই চিপ স্মার্টফোনে যুক্ত করেই পাওয়া যাবে একজন ব্যক্তির হৃদস্পন্দনের তথ্য।
গবেষকরা জানান, স্মার্টফোন শুধু হৃদস্পন্দনই নির্ণয় করবে না, হৃদস্পন্দনে কোনো সমস্যা থাকলে সে তথ্যও ডাক্তারদের জানাবে। ফলে ডাক্তাররা দ্রুত রোগীর চিকিৎসা দিতে পারবেন।
এ বিষয়ে গবেষকদলের প্রধান ডেভিড আতিয়েনজা জানান, হার্টের রোগীদের জন্য নতুন এ প্রযুক্তি সহায়ক হবে। অনেক সময় দ্রুত সময়ে রোগীর চিকিৎসা দেওয়াটা ডাক্তারদের জন্য কঠিন হয়ে পড়ে। আর তাই স্মার্টফোনের মাধ্যমে রোগীর হৃদস্পন্দন তথ্য তাৎক্ষণিক পর্যবেক্ষণ করে ডাক্তাররা চিকিৎসা কার্যক্রম শুরু করতে পারবেন।
ডেভিড আতিয়েনজা দাবি করেন, নতুন এ প্রযুক্তির সাহায্যে নির্ভুল তথ্য পাওয়া সম্ভব। এ বিষয়ে তিনি বলেন, ‘আমরা কয়েকজন হার্টের রোগীকে এ প্রযুক্তির আওতায় নিয়ে এলে তারা বিষয়টিকে ইতিবাচক হিসেবে দেখেছে। সহজে ব্যবহার উপযোগী এ প্রযুক্তির সুফলও পেয়েছে তারা।
</doc>
<doc>
৮০ ভাগ মানুষ ফেজবুক ছাড়া থাকতে পারে ২৪ ঘন্টা
সাম্প্রতিক এক জড়িপে দেখা গেছে ৭৯ ভাগ ফেসবুক ব্যবহারকারী কম্পিউটার অথবা মোবাইল ডিভাইসে ফেসবুকে না ঢুকে একদিন থাকতে পারে না। বাষ্টেড কাভারেজ, কোএড ম্যাগাজিন এবং কলেজ ক্যান্ডি আড়াই হাজার মানুষের ওপর নীরিক্ষা চালিয়ে এই তথ্য প্রকাশ করেছে। এদের মধ্যে অর্থেকই সোস্যাল নেটওয়ার্কের ওপর নির্ভরশীলতার জন্য চিন্তিত। শতকরা ৪০ জন ঘুম থেকে উঠে মুখ ধোয়ার আগেই ফেসবুক ব্যবহার করেন।
৭০ ভাগ ব্যবহারকারী জানিয়েছেন ফেসবুক যদি সার্ভিস চার্জ নিতে শুরু করে তাহলে তারা একাউন্ট বন্ধ করে দেবেন। শতকরা ৯২ জন জানিয়েছে ফেসবুকের ষ্ট্যাটাস আপডেট আসলে কাজের কিছু না।
শতকরা ৫০ জন ফেসবুকের প্রাইভেসি সেটিং নিয়ে অসন্তুষ্ট। কোন কোন বন্ধুর সাথে বেশি যোগাযোগ করা হয়েছে এই তথ্য প্রকাশ পেলে বিরক্ত হন ৬৫ ভাগ ব্যবহারকারী। শতকরা ৪৫ জন জানিয়েছে তারা ফেসবুকের বন্ধুদের ছবি এলবামে রাখেন। শথকরা ৬৬ জনের বক্তব্য কার কত বন্ধু এটা দেখে তারা বন্ধুত্বের হিসেব করেন না
</doc>
<doc>
আজ ঢাকায় দিনব্যাপী সফটওয়্যার মেলা
| তারিখ: ২৩-১০-২০১১
ঢাকায় আজ অনুষ্ঠিত হবে দিনব্যাপী শিক্ষাপ্রতিষ্ঠান ব্যবস্থাপনা সফটওয়্যার মেলা। বাংলাদেশ অ্যাসোসিয়েশন অব সফটওয়্যার অ্যান্ড ইনফরমেশন সার্ভিসেসের (বেসিস) স্থানীয় বাজার উন্নয়ন স্থায়ী কমিটি এ মেলার আয়োজন করছে। ঢাকায় বেসিসের প্রধান কার্যালয় বিডিবিএল ভবনের বেসিস মিলনায়তনে এ মেলাটি অনুষ্ঠিত হবে।
বেসিস স্থানীয় বাজার উন্নয়ন স্থায়ী কমিটির সদস্য আহমেদ হাসান প্রথম আলোকে জানান, এই সফটওয়্যার মেলায় দিনব্যাপী শিক্ষাপ্রতিষ্ঠান ব্যবস্থাপনাসহ নানা ধরনের সফটওয়্যার দেখানো হবে। এর মধ্যে রয়েছে শিক্ষাপ্রতিষ্ঠানের হিসাব-নিকাশ, শিক্ষক-কর্মচারীদের বেতন ও উপস্থিতি, শিক্ষার্থীদের ভর্তি, পরিকল্পনা ও উন্নয়ন, ফলাফল ব্যবস্থাপনাসহ শিক্ষাপ্রতিষ্ঠান-সম্পর্কিত বিভিন্ন প্রয়োজনীয় সফটওয়্যার।
তিনি আরও জানান, দেশের শিক্ষাপ্রতিষ্ঠান ব্যবস্থাপনার সফটওয়্যার নির্মাতা ১২টি প্রতিষ্ঠান এ মেলায় তাদের তৈরি সফটওয়্যার প্রদর্শন করবে। শিক্ষাপ্রতিষ্ঠানের সুষ্ঠু ব্যবস্থাপনা ও কর্মশক্তির সঠিক ব্যবহারের ক্ষেত্রে মেলায় প্রদর্শিত সফটওয়্যারগুলো অনেক সহায়ক হবে বলেও জানান তিনি। মেলা সকাল ১০টা থেকে বিকেল পাঁচটা পর্যন্ত চালবে। —মোছাব্বের হোসেন
</doc>
<doc>
বাজারে যন্ত্রাংশের চাহিদা বেড়েছে
| তারিখ: ২৩-১০-২০১১
বিভিন্ন ধরনের কম্পিউটার যন্ত্রাংশের চাহিদা বেশি ছিল, গত সপ্তাহের প্রযুক্তি বাজারে। তবে গ্রাফিকস কার্ডের বিক্রি তুলনামূলক বেশি হয়েছে।গতকাল শনিবার পাওয়া বিভিন্ন যন্ত্রাংশের দাম নিচে দেওয়া হল।
প্রসেসর: ইন্টেল কোর টু ডুয়ো (২.৯৩ গি.হা) ৮,৭০০, ইন্টেল সেলেরন ১.৮ গি.হা ২,৮০০; ইন্টেল কোর আই-৫ ২.৯ গি.হা. ১৫,৫০০;ইন্টেল কোর আই-৩-২১০০ ৩.১০গি.হা. ৯,৮০০;ইন্টেল কোর আই-৭-২৬০০ ৩.৪গি.হা. ২৫,৯০০ টাকা। পেন্টিয়াম ডুয়েল কোর২.৮ গি.হা. ৪,৯০০ টাকা। মাদারবোর্ড: গিগাবাইট জিএ৪১এমটি-ডি৩ ৪,২০০; জি৪১এমকমবো ৪,২০০;এইচ৬৭এমএ ৭,৯০০;জিএ-জেড৬৮এমএ ১২,২০০টাকা। ইন্টেল ডিজি৪১ডব্লিভভি ৪,৩৫০;ডিএইচ৬৭সিএল ৯,৪০০; ডিজি৩৫ইসি ৪,০০০টাকা। আসুস পি৫জি-৪১টি-এমজি৪১ ৩,৯০০। ফক্সকন এইচ৫৫এমএক্সভি ৫,০০০; পি৩৫এএক্স-এস ৩,৬০০;জি৪১এমএক্সভি ৩,৭০০টাকা র‌্যাম: ২ গি.বা. ডিডিআর-২ ১,৯০০, ২ গি.বা. ডিডিআর-৩ ১,১০০ টাকা। হার্ডডিস্ক ড্রাইভ: ৩২০ গি.বা. ৩,০৫০; ৫০০ গি.বা. ৩,২০০ টাকা। হিটাচি ১ টেরাবাইট ৪,৬০০; ; ৫০০ গি.বা. ৩,২০০ ২ টেরাবাইট ৮,৭০০ টাকা। পেনড্রাইভ: অ্যাপাসার ৪ গি.বা. ৪২৫, ৮ গি.বা. ৭৫০ থেকে ১,৩৫০। এলসিডি মনিটর: স্যামসাং ১র্৭র্ ৮,২০০; ১৮.র্৫র্ ৭,৯০০; ২র্০র্ ১১,২০০; ২১.র্৫র্ ১৩,২০০; ২র্৪র্ ২৪,২০০ টাকা। ফিলিপস ১৮.র্৫র্ ৮,১০০টাকা।ডেল ১৮.র্৫র্ ৭,৯০০ টাকা।এলজি ১৮.৫র্ র্ ৭,৯০০; ১৭র্ র্ ৭,৪০০; ২১.৫র্ র্ ১৪,৪০০ টাকা। হাইউন্দাই; ১৮.৫র্ র্ ৮,৯০০, ১র্৯র্ ৮,৭০০; ২র্৩র্ (এইচডি) ২৪,০০০ টাকা। গ্রাফিকস কার্ড: গিগাবাইট এইচ ডি-৫৫৭০ ১গি.বা. ৫,৫০০, গিগাবাইট৫৮৩০ ১গি.বা. ১৫,৫০০ টাকা। এক্সএফএক্স এইচ ডি-৫৪৫০ ১গি.বা.৪,০০০ টাকা। আসুস: ৫১২ গি.বা. ৩,৭০০, এক্সএফএক্স এইচডি৪৫৫০ ১ গি.বা. ৩,৯০০ টাকা। ডিভিডি রাইটার/রি-রাইটার: স্যামসাং ৫২x২৪x৫২এক্স ১,৪৫০ টাকা।আসুস ৫২x৩২x৫২এক্স ১,৭৫০ টাকা।সনি ডিভিডি-আরডব্লিউ ১,৭৫০ টাকা। কেসিং: ১,৪০০ থেকে ১২,০০০ টাকা। মাউস: ২০০ থেকে ৩৫০০ টাকা। কি-বোর্ড: সাধারণ ২৫০ থেকে ১,৫০০ টাকা। মাল্টিমিডিয়া ৫৫০ টাকা। স্পিকার: মাইক্রোল্যাব (২:১) ১,৫০০ থেকে ৩,০০০ টাকা।ক্রিয়েটিভ এসবিএস(২:১) ২৫০০ থেকে ৩,২০০টাকা। গোল্ডেন ব্রিজ এফটি৮০৫ (২:১) ১,৩০০ টাকা। জিপিআরএস মডেম: মোবিডেটা ইডিজিই ১০০ইইউ ২,৩৫০; এইচএসডিপিএ ১০০এইচইউ ৩,১০০ টাকা। টেকনো টিএম০০৮ ২,১০০ টাকা। মোবিডাটা ২,৪০০ টাকা (ইউএসবি)। টিভি কার্ড: এভারমিডিয়া ইন্টারনাল ২,৭৫০; এক্সটারনাল ডাব্লিউ৭ ৪,৪০০ টাকা।রিয়েলভিউ আরভি ১,৮০০ টাকা।প্রিন্টার: ক্যানন পিক্সমা আইপি-২৭৭২ ২৮,০০ টাকা। এইচপি২০৫০ ডেস্কজেট ৫,০০০ টাকা। এপসন টি৬০ ১২,০০০ টাকা। এইচপি লেজার পি-১১০২ ৮,১০০ টাকা এইচপি১৬৬০ ইনজেট ২,৬০০ টাকা। ব্রাদার এইচএল ৫৩৪০ডি ১৬,৭০০ টাকা। স্যামসাং এমএল ১৬৬৬ (লেজার) ৫,৩০০। ডেল ৮,৯০০ থেকে ২১,০০০ টাকা। পোর্টেবল হার্ডডিস্ক: ট্রানসেন্ড ৩২০ গি.বা ৪,২০০; ৫০০ গি.বা ৫,১০০; ৬৪০ গি.বা ৬,২০০, ২ টেরাবাইট ৮,৩০০ টাকা। এডেটা ৫০০ গি.বা. ৪,৩০০। ইউপিএস: ডিজিটেক ৬৫০ ভিএ ২,৪০০ টাকা ; ৮০০ ভিএ ২,৯০০ টাকা ১২০০ ভিএ ৪,৮০০ টাকা , ৩কেভিএ ৩৬,০০০ টাকা, ১০ কেভিএ ১,০৫,০০০টাকা। —সংগ্রহ: আবদুল্লাহ আল রাশেদ
এখানে শুধু যন্ত্রাংশের দাম দেওয়া হয়েছে। পুরো কম্পিউটার কেনার ক্ষেত্রে সংযোজন খরচ ও সার্ভিস চার্জ যুক্ত হবে।
</doc>
﻿
<doc>
ডিলান আর বিটলসে মেতে থাকতেন তরুণ জবস
| তারিখ: ২৩-১০-২০১১
স্টিভ জবস চিন্তাশীল ব্যক্তি ছিলেন। তিনি পড়তেন। পাঠকে অনুধাবন করার চেষ্টা করতেন। তিনি নিজেই বলেছেন, স্বপ্ন দেখতে ও স্বপ্নকে বুঝে তা কর্মে পরিণত করতে হলে পড়ার কোনো বিকল্প নেই। বরং এটি জীবনের অন্যতম গুরুত্বপূর্ণ এক বিষয়। জবস তাঁর উচ্চশিক্ষা সম্পন্ন করেননি। তবে তিনি নিজের স্বপ্নগুলো বাস্তবায়ন করে দেখিয়েছিলেন। প্রাতিষ্ঠানিক পড়াশোনার বাইরে অনেক বিষয়েই তাঁর আগ্রহ ছিল। আর এসবই উঠে এসেছে ওয়াল্টার আইজাকসন রচিত জবসের আত্মজীবনীতে। আইজ্যাকসনকে জবস নিজের পছন্দের পাঠ্যবস্তুর কথা মন খুলে বলেছিলেন। সেই সঙ্গে বলেছিলেন, হঠাত্ করেই হিপি জীবনের প্রতি নিজের আগ্রহ। মারিজুয়ানা ও এলএসডির প্রতি আসক্তির কথা।
স্টিভ জবস প্রযুক্তি নিয়ে কাজ করেছেন। প্রযুক্তির উত্কর্ষতার ব্যাপারে ছিল তাঁর অসীম আগ্রহ। নিজে প্রযুক্তিকে দিয়ে গেছেন ভিন্ন এক মাত্রা। বদলে দিয়েছেন এর মানচিত্র। অপরাপর প্রযুক্তিকে দেখিয়েছেন নতুন পথ খুঁজে বের করার উপায়। কিন্তু ব্যক্তি জবস বাস করতেন মানবতা ও প্রযুক্তির মাঝামাঝি জায়গায়। এটি তাঁর উদ্ভাবনগুলো দেখলেই বুঝতে পারা যায়। সেখানে রয়েছে প্রযুক্তির ক্ষিপ্রতার সঙ্গে মানবিকতার এক অপূর্ব মিশেল। জবসকে এ নিয়ে তাঁর জীবদ্দশায় বহুবার জিজ্ঞেসও করা হয়েছে। তিনি বারবারই বলেছেন সব জিনিস নিয়ে গভীরভাবে চিন্তা করতে পারার ক্ষমতার কারণেই তাঁর হাত দিয়ে বেরিয়ে এসেছে এমন কাজগুলো। আত্মজীবনী লেখক আইজ্যাকসনকে তিনি বলেছেন আরও অদ্ভুত কথা। বলেছেন, তরুণ বয়সে মারিজুয়ানায় আসক্তি, গৌতম বুদ্ধের প্রচারিত ধর্মের প্রতি অনুরাগ তাঁর মানসিকতাকে করেছিল অন্য কারও চেয়ে ভিন্ন। স্টিভ জবস বারবারই তাঁর অর্জনের জন্য কৃতজ্ঞ হয়েছেন এই ব্যাপারগুলোর প্রতি। উচ্চশিক্ষার জন্য তিনি যখন রিড কলেজে ভর্তি হলেন, ঠিক সেই সময় হিপি জীবন বেছে নিতে চেয়েছিলেন। এলএসডি সেবন করতেন প্রায়ই। এলএসডি সেবনকে নিজের জীবনের অন্যতম গুরুত্বপূর্ণ অভিজ্ঞতার কথা বলে গেছেন জবস মৃত্যুর কিছুদিন আগেও।
একজন প্রযুক্তিবিদ হওয়ার কারণে তিনি প্রযুক্তি নিয়ে প্রচুর পড়াশোনা করবেন—এমনটা ভাবাই খুব স্বাভাবিক। কিন্তু হাফিংটন পোস্ট নামের একটি পত্রিকা স্টিভ জবসের আত্মজীবনীর যে অংশগুলো গত শুক্রবার থেকে প্রকাশ করে আসছে, তাতে জবসের পাঠ্য হিসেবে খুব অল্পসংখ্যক প্রযুক্তিবিষয়ক বই-ই এসেছে। আত্মজীবনী লেখক আইজ্যাকসন তার পরও বেশ কিছু প্রযুক্তিবিষয়ক বইয়ের কথা উল্লেখ করেছেন। এর মধ্যে রয়েছে, ক্লাইটন ক্রিসটেনসেনের ‘দ্য ইনোভেটরস ডায়ালামা’ এবং ১৯৭১ সালে পড়া প্রবন্ধ সিকরেটস অব দ্য লিটল ব্ল বক্স।
আইজ্যাকসন লিখেছেন, জবসের প্রযুক্তিবিদ হয়ে ওঠার পেছনে ‘দ্য ইনোভেটরস ডায়ালামা’র অনেক ভূমিকা রয়েছে। তিনি এই বইটি পড়তে সব সময় খুব পছন্দ করতেন। যেকোনো সময় অ্যাপলের যেকোনো ব্যাপারে সমস্যায় পড়লেই তিনি এই বইটি চোখের সামনে মেলে ধরতেন। ‘সিকরেটস অব দ্য লিটল ব্লু বক্স’ ছিল একজন ফোন হ্যাকারের বিষয় নিয়ে প্রবন্ধ। এই প্রবন্ধটি পড়ার কিছুদিন পরই বন্ধু ওজনিয়াককে সঙ্গে নিয়ে তিনি পৃথিবীর সামনে নিয়ে আসেন অ্যাপল কম্পিউটার।
সাহিত্যও কম পড়েননি স্টিভ জবস। শেকসপিয়ার, প্লাতো-অনেকের সাহিত্যই তিনি নানা বয়সে গোগ্রাসে গিলেছেন। রিড কলেজে পড়ার সময় ভিন্ন মাত্রার কিছু সাহিত্যের প্রতি তাঁর অনুরাগ জন্মায়। কিং লিয়ার, মবি ডিক ও ডিলান টমাসের কবিতার প্রতিও সে সময় দারুণ আকৃষ্ট ছিলেন তিনি। এর পাশাপাশি সুনরিও সুজুকির জেন মাইন্ড, বিগিনার্স মাইন্ড, চগইয়াম ত্রুংপার অটোবায়োগ্রাফি অব ইয়োগি—এ বইগুলো জবস সারা জীবনে বহুবার, বারবার পড়েছেন। পড়ে আনন্দ পেয়েছেন।
একটা সময় ছিল যখন দিনের পর দিন শাকসবজি, ফলমূল খেয়ে থাকতেন স্টিভ জবস। এ সময় তিনি বৌদ্ধ ধর্মের প্রতি আকৃষ্ট ছিলেন। কখনো এমন দিন আসত যখন তিনি প্রতি মাসের ১৫ দিন না খেয়ে সংযম পালন করতেন। তবে রিড কলেজে পড়ার সময় ডায়েট ফর স্মল প্ল্যানেট নামের একটি বই পড়ে তিনি খাওয়াদাওয়ার প্রতি আকৃষ্ট হন। তিনি মাংস খাওয়া শুরু করেন এ সময় থেকেই।
আত্মজীবনী লেখক ওয়াল্টার আইজ্যাকসন একটি বিশেষ বইয়ের কথা উল্লেখ করেছেন বারবার। সেটা হলো, অটোবায়োগ্রাফি অব যোগা। এ বইটি তিনি মৃত্যুর কিছুদিন আগেও নিজের আইপ্যাডে ডাউনলোড করেছিলেন। এই বইটি ছিল একাগ্রতা অনুশীলন ও আধ্যাত্মিকতার ওপর লেখা। এই বইয়ের প্রতিপাদ্য তিনি নিজের জীবনে প্রয়োগ করতে চেয়েছেন, কিছুটা করেও ছিলেন।
সংগীত ভালোবাসতেন স্টিভ জবস। ষাট-সত্তরের আর সব তরুণদের মতোই বব ডিলান ছিলেন তাঁর ‘হিরো।’ নিজের আইপডে সব সময়ই ডিলানের প্রায় ডজন খানেক অ্যালবাম নিয়ে ঘুরতেন। সুযোগ পেলেই কানে এয়ারফোন লাগিয়ে আইপড অন করে ডিলানের জগতে ডুবে যেতেন। এ ছাড়া বিটলস ছিল তাঁর প্রিয় ব্যান্ড। রোলিং স্টোনের গান, জোয়ান বয়েজের গান ছিল তাঁর অসম্ভব প্রিয়। অ্যাপলের প্রতিষ্ঠা ও নিজের প্রযুক্তি উদ্ভাবনে বিটলসের কাজগুলো নাকি তাঁকে দারুণভাবে উজ্জীবিত করেছিল—এ কথা তিনি আইজ্যাকসনকে প্রায়ই বলতেন।
আগেই বলা হয়েছে, বব ডিলান ছিলেন জবসের হিরো। বিটলস যেমন তাঁর কাজের উজ্জীবনী সুধা ছিল, ডিলান ছিলেন তাঁর পথপ্রদর্শক। বব ডিলানের একটি কথা তিনি মনেপ্রাণে বিশ্বাস করতেন। কথাটি হলো, ‘যদি তুমি জন্মে ব্যস্ত না হও, তাহলে মনে রাখবে, তোমার ব্যস্ততা শুরু হবে মৃত্যুকে ঘিরে।’
পুরো জীবনেই তো এই উক্তি অনুসরণ করে গেছেন স্টিভ জবস।
</doc>
<doc>
আপনি কি জানেন ইন্টারনেটের ওজন ১ ছটাকেরও কম!
সম্প্রতি গবেষকরা জানিয়েছেন ইন্টারনেটের মোট ওজন বড়জোর ৫০ গ্রাম যা বড়োজোর একটি স্ট্রবেরির সমান হতে পারে। ইউটিউবের সায়েন্স শো ভিসস- এ তথ্য জানিয়েছে।
সম্প্রতি যুক্তরাষ্ট্রের গবেষকরা জানিয়েছেন, ডাউনলোড করা ই-বুকেরও ওজন আছে। ই-রিডারে বই ডাউনলোড করা হলে ক্রমশ সে রিডারের ভর বাড়তে থাকে। এ পদ্ধতি ব্যবহার করেই গবেষকরা মোট ইন্টারনেটের ওজন হিসেব করেছেন। আইনস্টাইনের E=mc²  সূত্র প্রয়োগ করে দেখেছেন মোট ইন্টারনেটের ওজন স্রেফ একটি স্ট্রবেরির সমান।
৭৫ থেকে ১০০ মিলিয়ন সার্ভারে জমা হওয়া ইলেকট্রনের ওজন হতে পারে মাত্রই ৫০ গ্রাম। এ ওজনের সঙ্গে যদি কম্পিউটারে ব্যবহৃত ইন্টারনেটের তথ্য যোগ করা হয় তবে ওজন বেড়ে বড়জোর ৩টি স্ট্রবেরির সমান হতে পারে বলেই গবেষকদের মত।
গুগলের সাবেক সিইও এরিক স্মিডের দেয়া তথ্যমতে পৃথিবীতে মোট ৫০ লাখ টেরাবাইট তথ্য জমা রয়েছে যার মধ্যে গুগলের রয়েছে ০.০৪ শতাংশ। স্মিডের এ তথ্যকে হিসেব ধরে ইন্টারনেটের ওজন হিসেবে করেছে ভিসস।
ভিসস ০.০২ মিলিয়নকে এক আউন্স ধরে এ হিসেব করেছে। বৃটিশ এককে এক ছটাক হলো ৫৮.৩১ গ্রাম।
সম্পাদনায়: সব্যসাচী দত্ত
</doc>
<doc>
পিএস ৪ গেম তৈরি করছে সনি
ইলেকট্রনিক জায়ান্ট সনি তাদের প্লেস্টেশন ৪ এর জন্য নতুন গেম তৈরি করছে বলেই খবর চাউর হয়েছে। সনি’র  তৈরি এ গেম তৈরির কাজ এখনও প্রাথমিক পর্যায়েই রয়েছে। খবর সিনেট-এর।
সনি এখনও ‘প্লেস্টেশন ৪’ নামের গেমিং ডিভাইসটিরই ঘোষণা দেয়নি। তবে, সনির নির্বাহী ভাইস প্রেসিডেন্ট এর- উদ্ধৃতি দিয়ে এ ডিভাইসটি বাজারে আসছে বলে আগেই খবর রটেছিলো। এবার এ ডিভাইসটির জন্য গেম তৈরির খবরও জানা গেলো।
বর্তমানে প্লেস্টেশন এর তৃতীয় সংস্করণটি বাজারে রয়েছে। ২০১৩ সাল নাগাদ এটির চতুর্থ সংস্করণ বাজারে আনতে পারে সনি।
</doc>
<doc>
চলুন জানি ইলেকট্রিক্যাল এনার্জি ট্রান্সমিশন ও ডিস্ট্রিবিউশন সম্পর্কে…
উৎপাদন কেন্দ্র হতে আবাসিক ভবন পর্যন্ত বিদ্যুৎ পৌছানোর নিমিত্তে পরিবাহী তারের এক বিশাল নেটওয়ার্ক ব্যবহূত হয়।ট্রান্সমিশন ও ডিস্টিবিউশন মূলত: এই বৈদ্যুতিক নেটওয়ার্কের প্রধান দুটি অংশ। উৎপাদন কেন্দ্র হতে লোড সেন্টারস্থ উপকেন্দ্র সমূহে বিদ্যুৎ পরিবহনের জন্য ট্রান্সমিশন লাইন আর গ্রাহক প্রান্তে বিদ্যুৎ বিতরনের জন্য ডিস্টিবিউশন লাইন।
ওভারহেড/আন্ডারগ্রাউন্ড ব্যবস্থায় এসি বা ডিসি যে কোন পদ্ধতিতে বৈদ্যুতিক পাওয়ার ট্রান্সমিশন ও ডিস্টিবিউশন হতে পারে।বর্তমানে এসি জেনারেশন ও ট্রান্সমিশনের জন্য ৩-Q,৩ তার এবং ডিস্ট্রিবিউশনের জন্য ৩-Q,৪ তার পদ্ধতি একটি সার্বজনীন সিস্টেম বা প্রথায় পরিণত হয়েছ।
</doc>
<doc>
এবার গাড়ি বলবে, হেল্প মি!
মার্কিন কোম্পানি ফোর্ড তৈরি করেছে নতুন এক ধরনের গাড়ি, যা কিনা দুর্ঘটনায় পড়লে নিজে থেকেই পুলিশ ও জরুরি সেবাদাতা সংস্থাকে ফোন করবে এবং বলবে, ‘হেল্প মি।’ বার্লিনে অনুষ্ঠিত ইউরোপের সবচেয়ে বড় ইলেকট্রনিক পণ্যমেলা ইফায় প্রদর্শিত হয়েছে এই গাড়ি। দর্শকদের আকর্ষণের কেন্দ্রে পরিণত হয়েছিল এটি। মেলায় ট্যাবলেট পিসি, সুপার-ফাইন টেলিভিশন, হেল্প মি কার, আর স্মার্ট হোম অ্যাপ্লায়েন্সের পাশাপাশি গ্রিন টেকনোলজির অনেক পণ্য প্রদর্শিত হয়েছে।
প্রতিবছর বার্লিনে হয়ে থাকে মেলাটি। সারা বিশ্বের নামিদামি সব কোম্পানি তাদের সর্বশেষ পণ্য নিয়ে হাজির হয় ইফায়। এবারও তার ব্যতিক্রম হয়নি। অনেকে ভেবেছিলেন, যেহেতু নতুন করে আবার অর্থনৈতিক মন্দা আসার আশঙ্কা দেখা দিচ্ছে, তাই হয়তো এবার মেলা ততটা জমবে না। কিন্তু উদ্বোধন হওয়ার পরপরই দেখা গেল মানুষের প্রচুর ভিড়।
এবারের মেলায় বহু কোম্পানি তুলে ধরছে বাড়িতে ব্যবহারের পরিবেশবান্ধব ইলেকট্রিক ও ইলেকট্রনিক সব পণ্য। রয়েছে এমন ডিশওয়াশার, যা পানি খরচ করে খুবই কম। রয়েছে ওয়াশিং মেশিন, যা কিনা নিজেই নির্ধারণ করে নিতে পারবে পরিমিত সাবান, ঠিক যতটুকু দরকার। সৌরজ্বালানি-চালিত ড্রায়ার এবং এনার্জিসাশ্রয়ী ল্যাম্পের মতোই অত্যন্ত কম বিদ্যুত্ ব্যবহারকারী রেফ্রিজারেটরও রয়েছে। ঘরে ব্যবহারের উপযোগী এসব যন্ত্রকে যুক্ত করা হচ্ছে এক ধরনের স্মার্ট গ্রিডের সঙ্গে। এই গ্রিড জ্বালানি সাশ্রয়ের বিষয়টা নিয়ন্ত্রণ করবে।
আইপ্যাড আর স্মার্টফোন ছাড়াও অন্যান্য ইলেকট্রনিক পণ্যের মধ্যে টেলিভিশনের প্রতিও আগ্রহ ছিল ক্রেতাদের। জাপানি কোম্পানি শার্প সুপার-ফাইন নামে একটি টিভি এনেছে মেলায়, যার ছবির গুণাগুণ অন্যান্য টিভির চেয়ে ১৬ গুণ বেশি। মেলা শেষ হয়েছে বুধবার। প্রায় দুই লাখ ২০ হাজার দর্শক মেলা ঘুরে দেখেছেন। মেলায় অংশ নেয় এক হাজার চারশ’র বেশি কোম্পানি। সূত্র : ডিডব্লিউ।
</doc>
<doc>
সহজে .com.bd, .net.bd,. .org.bd ইত্যাদি রেজিষ্ট্রেশনের গাইড!!!!
আপনি কি আপনার নিজের জন্য বা আপনার প্রতিষ্ঠানের জন্য .com.bd, .net.bd,. .org.bd ইত্যাদি ডোমেইন রেজিষ্ট্রেশন করতে চান? তাহলে জেনেনিন কি ভাবে নিজেই করে নিতে পারেন এটি।
প্রথমে বলি এই .com.bd, .net.bd,. .org.bd ইত্যাদি এর বিষয়ে কিছু খুটিনাটি তথ্য। যা আপনার কাজে দিবে।
১. .com.bd, .net.bd,. .org.bd ইত্যাদি ডোমেইন নেম রেজিষ্ট্রেশন একমাত্র বিটিসিএল করে থাকে। অবশ্য এ বিষয়ে অন্য কেউ হয়ত আপনাকে সাহায্য করতে পারে, কিন্তু মূল কাজ বিটিসিএলই করবে। অন্য কেউ নয়।
২. .com.bd, .net.bd,. .org.bd ইত্যাদি ডোমেইন নেম রেজিষ্ট্রেশন করলেই দেওয়া হয় ২বছরের জন্য, এবং এর পর থেকে প্রতি বছর আপনাকে রিনিউ করে নিতে হবে।
৩. এই .com.bd, .net.bd,. .org.bd ইত্যাদি ডোমেইন নেমের ক্ষেত্রে কোন ডোমেইন কন্ট্রোল প্যানেল বিটিসিএল দেয় না।
৪. .com.bd, .net.bd,. .org.bd ইত্যাদি ডোমেইনের ক্ষেত্রে আপনাকে হোস্টিং কম্পানির সাথে আগে থেকেই কথা বলে রাখতে হবে, কারণ ফরম পুরণের সময় আপনাকে ঐ কম্পানির নেমসার্ভার দিতে হবে, না হলে পরবর্তিতে পাল্টানোর জন্য দরখাস্ত করতে হবে। যা কমপক্ষে ২ ওয়ার্কিং ডে নিবে।
৫. পরবর্তি কাজের সুবিধার জন্য আপনাকে অবশ্যই আপনার ডিমান্ড নেট সংরক্ষণ করতে হবে। না হলে একটু সমস্যা হতে পারে। কারণ বিটিসিএল থেকে দেওয়া এটাই আপনার একমাত্র ডকুমেন্ট। ডোমেইন নিজে রেজিষ্ট্রেশন না করিয়ে যদি অন্য কাউকে দিয়ে করিয়ে নেন, তবে অবশ্যই আপনার ডিমান্ড লেটার আপনি সংগ্রহ করে নিবেন।
৬. ফর্ম জমা, ডিমান্ডনোট নেয়া, টাকা জমা দেয়া, ডিমান্ডনোটের কপি জমা দেয়া শুধুমাত্র কারও উপস্থিতিতেই হতে পারে, চিঠি বা মেইলের মাধ্যমে সম্ভব নয়। আপনি যদি ঢাকার বাইরের হন, তবে আপনাকে পর্যাপ্ত সময় নিয়ে আসতে হবে।
৭. অনেকেই এগ্রিমেন্ট কপি না পড়েই সাইন করেন। এটা মোটেও উচিত না। দয়া করে হলেও একবার পড়বেন, মাত্র ৪ পৃষ্ঠা।
৮. ডোমেইনের নাম অবশ্যই এমন হতে পারবে না যা কিনা সরাসরি কোন প্রোডাক্ট, খেলা, পেশা ইত্যাদির নাম হয়। যেমনঃ ডাক্তার, রাইচ, স্কুল ইত্যাদি। এবিষয়ে আরও পড়ুনঃhttp://whois.btcl.net.bd/faq_dotbd.php
৯. ডোমেইন শুধু মাত্র .bd হতে পারবে না। .com.bd, .net.bd, .org.bd ইত্যাদি এমন হবে।

এবার আসুন কি করে আপনি পেতে পারেন আপনার কাঙ্খিত .com.bd, .net.bd,. .org.bd ইত্যাদি ডোমেইন।
এর জন্য প্রথমে আপাকে জেনে নিতে হবে যে আপনার কাঙ্খিত ডোমেইনটি ফাকাঁ আছে কিনা। অর্থাৎ আপনার আগেই কেউ কিনে রেখেছে কিনা। সেটা জানতে এখানে ক্লিক করুন।http://whois.btcl.net.bd:8080/dotbd/index.jsp
যদি আপনার কাঙ্খিত ডোমেইনটি ফাকাঁ থেকে থাকে, তাহলে আপনাকে বিটিসিএল এর এই ফর্মটি ডাউনলোড করতে হবে। http://whois.btcl.net.bd/download/dotBD-Registration-Form2.pdf
এবং সাথে সাথে এই এগ্রিমেন্ট ফর্মটিও ডাউনলোড করতে হবে। http://whois.btcl.net.bd/download/dotBD-agre.pdf
এবার ডোমেইন রেজিষ্ট্রেশন ফর্ম এবং এগ্রিমেন্ট ফর্ম সতর্কতার সাথে পুরোন করুন।
এবার এই কাগজ আপনাকে ঢাকার মগবাজারস্থ টেলিফোন ভবনে নিয়ে যেতে হবে। এটি অন্য কোন অফিসে গেলে হবে না। এখানে রিসিপশনে বললেই হবে, তারা আপনাকে কোথায় যাতে হবে তা বলে দিবে।
এবার সব কাগজ জমা দিলে পরবর্তি ১/২/৩ দিনের মধ্যে আপনাকে আবার ঐ একই অফিস থেকে একই কর্মকর্তার কাছ থেকে ২কপি ডিমান্ড নোট নিতে হবে, এবং সেটি নির্দষ্ট ব্যাংকে জমা দিতে হবে। ব্যাংকের ঠিকানা ডিমান্ড নোটেই দেওয়া থাকবে।
টাকা জমা দিয়ে ডিমান্ড নোটের এক কপি কর্মকর্তার কাছে জমা দিতে হবে।
ব্যাস এবার কাজ শেষ। ডিমান্ড নোট দেবার পর ১/২/৩ দিনের মধ্যে আপনার ডোমেইন এক্টিভ হবার কথা। না হলে ঐ অফিসে গিয়ে খোজঁ নিয়ে আসুন।
খরচঃ
১. প্রথমবার রেজিষ্ট্রেশন করাতে ২বছরের জন্য ১,৫০০ টাকা পড়বে। (প্রতি বছর নয়, একসাথে দুবছরের জন্যই)।
২. রিনিউ করাতে প্রতি বছর পড়বে ৫০০ টাকা। (তৃতীয় বছর থেকে।)
সর্তকতাঃ ফর্মে ভূল থাকলে তা ঐ ভাবেই লিপিবদ্ধ হবে, এবং ঠিক করতে হলে দরখাস্ত করে নিতে হবে

এবার আমার কিছু কথা বলি। উপরের পদ্ধতিতে যে কেউই নিজের .com.bd, .net.bd,. .org.bd ইত্যাদি রেজিষ্ট্রেশন করিয়ে নিতে পারবে। কিন্তু অনেক সময় দেখা যায় অনেকের হাতে সময়ের অভাব (কাজ গুলি যেহেতু গভ. ওয়ার্কিং ডেতেই করাতে হয়) এ করা সম্ভব হয় না। আবার এমনও হয় যে ঢাকার বাইরে বা দেশের বাইরে থাকেন, যার কারণে নিজে এসে রেজিষ্ট্রেশন করা সম্ভব হয় না। আমি নিজে সে ক্ষেত্রে সার্ভিস দিয়ে থাকি। অর্থাৎ ডোমেইন রেজিষ্ট্রেশনের সম্পূর্ণ কাজ আমি নিজ দ্বায়িত্বে বিটিসিএল থেকে করিয়ে থাকি। এক্ষত্রে প্রথম দু’বছরের জন্য আমি ২৫০০ টাকা নেই (ডোমেইন রেজিষ্ট্রেশন করালে সাথে ১০০মেগাবাইটের একটি হোস্টিং ফ্রিতে দেওয়া হয়, তাও পূর্ণাঙ্গ কন্ট্রোল সহ)। আর রিনিউ করাতে ৮০০টাকা করে নেই। বাড়তি টাকা সার্ভিস চার্জ হিসাবে নেওয়া হয়।
দেশের মধ্যে হলে কুরিয়ারের মাধ্যমেই কাগজ-পত্র আদানপ্রদান করা হবে। ঢাকার মধ্যে হলে সরাসরি অফিসে যেয়ে অর্ডান নিয়ে আসতে পারব। আর যারা দেশের বাইরে থাকেন তারাও আমার মাধ্যমে এটি করিয়ে নিতে পারেন, সে ক্ষেত্রে কোন বাড়তি চার্জ লাগবে না।
তবে আমি রিকমান্ড করব নিজের ডোমেইন নিজেই রেজিষ্ট্রশন করান। আর একান্ত সম্ভব না হলে তখনই থার্ড পার্টি কাউকে দিয়ে কাজ করাতে পারেন। তবে অবশ্যই আপনার ডোমেইনের ডিমান্ড লেটার তার কাছ থেকে নিয়ে নিবেন।
আর আমার কাছ থেকে সার্ভিস নেবার আগে আপনি ইচ্ছা করলে আমার হোস্টিং ফ্রিতে একমাস ব্যবহার করে দেখতে পারেন। আমার হোষ্টিং এ ৬০ দিনের মানিব্যাক গ্যারান্টি দিয়ে থাকি।
আপনার যদি এ বিষয়ে আর কোন প্রশ্ন থেকে থাকে, তাহলে আমাকে লিখুনsupport@shafiul.com বা dotbd@shafiul.com বা ফোন করুন ০১৯১৪৪৭৫৫৩৪ বা ০১৮১৮০৭৭৯২২ তে। আপনি আমার কাছ থেকে সার্ভিস নিন বা না নিন, আপনি যেকোন সাহায্যের জন্য আমাকে ফোন বা মেইল করতে পারেন। আমি চেষ্টা করব সাহায্য করার।

পোষ্টের ভূল-ত্রুটি ক্ষমা করবেন। আর দয়া করে এটাকে নিছক বিজ্ঞাপন মূলক পোষ্ট হিসাবে চালিয়ে দিবেন না। কারণ আমার মাধ্যমে না করিয়েও নিজে কিভাবে করা যায় তা আগেই বর্ণনা করেছি।
ওভারহেড সিস্টেমের তুলনায় আন্ডারগ্রাউন্ড সিস্টেম অধিক ব্যয় বহূল।কাজেই নদী-মাতৃক বাংলাদেশের প্রায় সর্বত্র ওভারহেড ট্রান্সমিশন ও ডিস্টিবিউশন সিস্টেম প্রচলিত। যা হোক, ইৎপাদন কেন্দ্র থেকে গ্রাহক প্রান্ত পর্যন্ত সমগ্র বৈদ্যুতিক নেটওয়ার্ক অথাৎ ট্রান্সমিশন ও ডিস্ট্রিবিউশন সিস্টেম পূনরায় প্রাইমারী ও সেকেন্ডারি এই উভয় অংশে বিভক্ত।
ট্রানাসমিশন লাইন:- উৎপাদন কেন্দ্রের প্রেরন প্রান্ত থেকে বিভিন্ন সাব স্টেশন পর্যন্ত উচ্চ পাওয়ার পরিবহনের জন্য যে বিশাল বৈদ্যুতিক নেটওয়ার্ক ব্যবহূত হয়,সেটি ট্রান্সমিশন লাইন।অধিক পাওয়ার পরিবহনের জন্য ট্রান্সমিশন লাইন সিঙ্গেল-সার্কিট বা ডাবল-সার্কিট হতে পারে। অপারেটিং ভোল্টেজের ভিত্তিতে ট্রান্সমিশন লাইন দু’ভাগে বিভক্ত :
ক. প্রাইমারি ট্রানাসমিশন :-২৩০ কেভি,১৩২ কেভি.
খ. সেকেন্ডারি ট্রানাসমিশন :৬৬ কেভি,৩৩ কেভি.
</doc>
<doc>
স্মার্টফোন ও ট্যাবলেটের জন্য ইয়াহুর প্রোগ্রাম
| তারিখ: ০৬-১১-২০১১
স্মার্টফোন, ট্যাবলেটসহ সামাজিক যোগাযোগে ব্যবহার-উপযোগী প্রোগ্রাম (অ্যাপস) তৈরি করেছে ইয়াহু। সম্প্রতি প্রতিষ্ঠানের পক্ষ থেকে এ তথ্য জানানো হয়েছে। ট্যাবলেট ও স্মার্টফোন-উপযোগী ইয়াহুর এ অ্যাপসটি ব্যবহার করে ইয়াহু ব্যবহারকারীরা আরও উন্নত সেবা পাবেন।
ইয়াহুর পণ্য-প্রধান ব্লেইক আরভিং বলেন, বর্তমান সময়ে মোবাইল ফোনে সহজে বিভিন্ন অ্যাপ্লিকেশন ব্যবহার করেন ব্যবহারকারীরা, যা দ্রুত ব্যবহারের ক্ষেত্রে বেশ সহায়ক। এ বিষয় মাথায় রেখেই ইয়াহুর এ অ্যাপসটি তৈরি করা হয়েছে।’
এর পাশাপাশি প্রতিষ্ঠানটি মোবাইল ফোনের মুক্ত অপারেটিং সিস্টেম অ্যান্ড্রোয়েড-উপযোগী আবহাওয়া বিষয়ক একটি এবং আইপ্যাড-উপযোগী একটি সামাজিক যোগাযোগের প্রোগ্রামও তৈরি করেছে। ইয়াহুর এসব পণ্যের ব্যাপারে বাজার বিশেষজ্ঞরা জানান, বাজারে প্রতিযোগিতায় টিকে থাকতে বহনযোগ্য ডিভাইসের জন্য এ ধরনের প্রোগ্রাম বানাচ্ছে ইয়াহু। এর ফলে প্রতিযোগিতায় টিকে থাকতে এগিয়ে থাকা যাবে। নিত্য নানা ধরনের উদ্ভাবনের দিকেও নজর দিচ্ছে প্রতিষ্ঠানটি। বিনা মূল্যে ই-মেইল সেবার মাধ্যমে বেশ জনপ্রিয়তা পেয়েছিল ইয়াহু।
তবে গুগলের বিনা মূল্যে ই-মেইল সেবা জিমেইল চালু হওয়ার পর প্রতিযোগিতায় পিছিয়ে পড়ে ইয়াহু। তাই ই-মেইলের পাশাপাশি নানা ধরনের কার্যক্রমে এগিয়ে থাকার ব্যাপারে কাজ করে যাচ্ছে প্রতিষ্ঠানটি।—টাইমস অব ইন্ডিয়া অবলম্বনে কাজী আশফাক আলম
</doc>
﻿
<doc>
দ্বিতীয় প্রজন্মের নতুন ল্যাপটপ
| তারিখ: ০৬-১১-২০১১
বাংলাদেশে এসারের পরিবেশক এক্সিকিউটিভ টেকনোলজিস লিমিটেড নিয়ে এলো অ্যাস্পায়ার ৪৭৫২ ল্যাপটপ কম্পিউটার। এটিতে আছে দ্বিতীয় প্রজন্মের কোরআই৩ এবং কোরআই৫ প্রসেসর, ২ গিগাবাইট র‌্যাম এবং ৫০০ গিগাবাইট র‌্যাম ইত্যাদি। এর দাম ৪২ হাজার ৮০০ টাকা।—বিজ্ঞপ্তি
</doc>
﻿
<doc>
সৈন্যদের দক্ষতা বাড়াতে অনলাইন গেম
| তারিখ: ৩০-০৬-২০১১
চীনে সৈন্যদের যুদ্ধ-দক্ষতা ও প্রযুক্তি-সচেতনতা বাড়াতে তৈরি করা হয়েছে প্রথম অনলাইন সামরিক গেম ‘দ্য গ্লোরিয়াস মিশন’। গেমটি তৈরি করেছে চীনের পিপলস লিবারেশন আর্মি।
সেনাসদস্যরা গেমটি একা বা দলগতভাবে খেলতে পারবেন। এতে পিপলস লিবারেশন আর্মিতে ব্যবহূত অস্ত্র ও যুদ্ধের সম্ভাব্য বাস্তব দৃশ্য যুক্ত করা হয়েছে। গেমটি তৈরি করতে ৩২ মাস সময় লেগেছে।
নাম প্রকাশে অনিচ্ছুক পিপলস লিবারেশন আর্মির একজন কর্মকর্তা বলেন, ‘আমি মনে করি, এই গেমটি চীনের সেনা-ভক্তদের জন্য উন্মুক্ত করা সম্ভব হবে। তারা গেমটি ডাউনলোড করে খেলতে পারবে। গেমটির সর্বশেষ সংস্করণ ২০ জুন প্রকাশিত হয়।
বিশ্বের সর্ববৃহত্ ইন্টারনেট বাজারের একটি হচ্ছে চীন। সরকারি হিসাবে দেশটিতে ৩০ কোটির বেশি মানুষ আছেন, যাঁরা অনলাইনে গেম খেলেন।—রয়টার্স অবলম্বনে উজ্জ্বল মণ্ডল
</doc>
﻿
<doc>
প্রাকৃতিক সপ্তাশ্চর্য
সুন্দরবনকে বাঁচাতে ভোট দেওয়ার আহ্বান
| তারিখ: ০৬-১১-২০১১
পৃথিবীর সর্ববৃহৎ ম্যানগ্রোভ বন সুন্দরবনকে বাঁচাতে হবে। প্রাকৃতিক সপ্তাশ্চর্য হিসেবে সুন্দরবন নির্বাচিত হলে সে কাজটি করা সহজ হবে। এ জন্য দেশের সর্বস্তরের মানুষকে সুন্দরবনের পক্ষে ভোট দিতে হবে।
খুলনা বিভাগীয় সাংবাদিক সমিতি—ঢাকা আয়োজিত সুন্দরবনকে ভোটদান কর্মসূচিতে প্রধান অতিথির বক্তব্যে বিশিষ্ট সাংবাদিক এবিএম মূসা এসব কথা বলেন। গত বৃহস্পতিবার ঢাকা রিপোর্টার্স ইউনিটিতে (ডিআরইউ) আয়োজিত অনুষ্ঠানে সভাপতিত্ব করেন সমিতির আহ্বায়ক মধুসূদন মণ্ডল। খবর বিজ্ঞপ্তির।
এ সময় বক্তব্য দেন জনকণ্ঠর উপদেষ্টা সম্পাদক তোয়াব খান, বাংলাদেশ সংবাদ সংস্থার (বাসস) প্রধান সম্পাদক ইহসানুল করিম, বাংলাবাজার পত্রিকার ভারপ্রাপ্ত সম্পাদক মনজুরুল এহসান চৌধুরী, সড়ক ও জনপদ বিভাগের প্রধান প্রকৌশলী এম এ কুদ্দুস, যোগাযোগ মন্ত্রণালয়ের যুগ্ম সচিব রোকেয়া বেগম, সমিতির সদস্যসচিব বি এম জাহাঙ্গীর, সদস্য আশীষ কুমার দে, মোস্তাফিজুর রহমান প্রমুখ।
</doc>
﻿
<doc>
ভাইরাস ঠেকাতে
 | তারিখ: ২৮-১০-২০১১
দৈনন্দিন জীবনের প্রায় প্রতিটি ক্ষেত্রেই এখন কম্পিউটার ব্যবহার করা হচ্ছে। শিক্ষা, গবেষণা, চিকিৎসা, ব্যবসা-বাণিজ্য, অফিস ব্যবস্থাপনার মতো সব কাজেরই একটি অবিচ্ছিন্ন অংশ কম্পিউটার। এর বাইরেও ঘরোয়া ব্যবহারকারীর সংখ্যাটা অনেক বেশি। কম্পিউটারগুলোতে ব্যবহার করা হয়ে থাকে বিভিন্ন ধরনের সফটওয়্যার। আছেইন্টারনেটের ব্যবহার।কম্পিউটারের ব্যবহার বাড়ার সঙ্গে সঙ্গে এতে ক্ষতিকর প্রোগ্রাম অর্থাৎ কম্পিউটার ভাইরাস বা ওয়ার্মের আক্রমণও বেড়ে গেছে।এই ভাইরাসের আক্রমণ ঠেকাতে অ্যান্টি ভাইরাস সফটওয়্যারের ব্যবহার প্রতিটি কম্পিউটারেই অনিবার্য। এমনিতে আমাদের দেশে সফটওয়্যার কিনে ব্যবহার করার প্রবণতা বেশ কমই দেখা যায়।কিন্তু বেশির ভাগ ব্যবহারকারীই অ্যান্টি ভাইরাস কিনছেন নিরাপদ থাকার জন্য।
অ্যান্টি ভাইরাস কম্পিউটারের একটি বিশেষ ধরনের সফটওয়্যার, যা কম্পিউটার ভাইরাস, কম্পিউটার ওয়ার্ম, ট্রোজান হর্স, স্পাইওয়্যার, অ্যাডওয়্যার জাতীয় প্রোগ্রামগুলোর ক্ষতিকর আক্রমণকে ঠেকিয়ে দেয়।এ রকম প্রতিটি ক্ষতিকর সফটওয়্যারের জন্য আলাদা নিরাপত্তা সফটওয়্যার ব্যবহার করা যায়। আবার এমন কিছু সফটওয়্যার রয়েছে, যেগুলো একইসঙ্গে নানা ধরনের ক্ষতিকর সফটওয়্যার থেকে কম্পিউটারকে নিরাপত্তা দেয়। নরটন, ক্যাস্পারস্কি, ইসেট, এভিরা বিট ডিফেন্ডারের মতো বিশ্বের প্রায় সব অ্যান্টি ভাইরাস সফটওয়্যারই এখন বাংলাদেশে পাওয়া যায়। নির্দিষ্ট পরিবেশকের মাধ্যমে বিতরণ করা হয় বলে বর্তমানে সফটওয়্যারের বৈধ সংস্করণটি কিনে ব্যবহার করা যায়। পাশাপাশি সীমিত সুবিধার কিছু অ্যান্টি ভাইরাস রয়েছে যেগুলো ইন্টারনেট থেকে বিনা মূল্যে নামিয়ে ব্যবহার করা যায়। আবার প্রতিটি এন্টারপ্রাইজ অ্যান্টি ভাইরাস সফটওয়্যারই স্বল্প সময়ের জন্য বিনা মূল্যে ব্যবহারের সুযোগ পান গ্রাহকেরা। তবে বিনা মূল্যের সংস্করণের সঙ্গে এন্টারপ্রাইজ সংস্করণগুলোর মধ্যে বৈশিষ্ট্যগত বেশ কিছু পার্থক্য রয়েছে। আর প্রতিটি এন্টারপ্রাইজ অ্যান্টি-ভাইরাসেই বাড়তি কিছু সুবিধা পাওয়া যায়।
অ্যান্টি ভাইরাস নিয়ে ব্যবহারকারীদের কাছ থেকে একটি অভিযোগ প্রায়ই শোনা যায়, তারা সফটওয়্যারটির বৈধ কপি ব্যবহার করছে, তারপরও কম্পিউটার ভাইরাসে আক্রান্ত হচ্ছে।এ ধরনের সমস্যা এড়াতে বেশ কিছু উপায় জানালেন নরটন অ্যান্টি ভাইরাসের পরিবেশক কম্পিউটার সোর্সলিমিটেডের পরিচালক আসিফ মাহমুদ। তিনি বললেন, অ্যান্টি ভাইরাস সফটওয়্যারগুলো ক্ষতিকর প্রোগ্রাম চিহ্নিত করে ভাইরাস ডেফিনেশনের ভিত্তিতে।ইন্টারনেটের মাধ্যমে বিনা মূল্যে এই ভাইরাস ডেফিনেশন হালনাগাদ (আপডেট) করা যায়। নরটনসহ বর্তমানে প্রায় সব অ্যান্টি ভাইরাসই স্বয়ংক্রিয়ভাবে নিয়মিত এটি হালনাগাদ করে। কিন্তু কোনো ব্যবহারকারী যদি ইন্টারনেটে যুক্ত না থাকে, অথবা স্বয়ংক্রিয় ব্যবস্থা বন্ধ করে রাখে, তবে ডেফিনেশন তালিকা হালনাগাদ হবে না। ফলে খুব সাম্প্রতিক সময়ে তৈরি করা কোনো ভাইরাস এটি চিহ্নিত নাও করতে পারে। আবার কোনো কোনো অ্যান্টি ভাইরাস সিস্টেম ফাইল হিসেবে চিহ্নিত অ্যান্টি ভাইরাসগুলো মুছে ফেলার আগে ব্যবহারকারীকে জিজ্ঞাসা করে। তখন যদি এগুলো মুছে ফেলা না হয়, তবে পরে তা কম্পিউটারের ক্ষতি করতে পারে। কোনো কোনো অ্যান্টি ভাইরাস এন্টারপ্রাইজ সংস্করণের মতো নিয়মিত ডেফিনেশন তালিকা হালনাগাদ করে না, এটিও ভাইরাসে আক্রান্ত হওয়ার অন্যতম কারণ।
কিছু অ্যান্টিভাইরাস সফটওয়্যার রয়েছে যেগুলো ইন্টারনেট থেকে বিনা মূল্যে ব্যবহার করা যায়। এন্টারপ্রাইজ এবং বিনা মূল্যের অ্যান্টি ভাইরাস নিয়ে কথা বললেন ইসেটের বাজারজাতকারীপ্রতিষ্ঠান ডেমন সিস্টেমসের পরিচালক সাহেদ ইকবাল। তিনি জানান, বিনা মূল্যের সংস্করণে সীমিত আকারে কিছু সুবিধা পাওয়া যায়। অপরদিকে এন্টারপ্রাইজ সংস্করণ ভাইরাস, স্পাইওয়্যার, ট্রোজানের মতো সব ক্ষতিকর প্রোগ্রামকে ঠেকাতে পারে।ওয়েব ব্রাউজার, ই-মেইল ক্লায়েন্ট ও মেসেঞ্জারের মতো সফটওয়্যার সব সময়ই ইন্টানেটে যুক্ত থাকছে। তাই এসব সফটওয়্যারের মাধ্যমে যেন কম্পিউটারে কোনো ক্ষতিকর প্রোগ্রাম ঢুকতে না পারে সে বিষয়টি নিশ্চিত করা হয় এন্টারপ্রাইজ সংস্করণে।
বর্তমানে ইন্টারনেট ব্যবহারকারীদের সংখ্যা প্রতিনিয়ত বাড়ছে এবং স্বাভাবিকভাবেই ইন্টারনেটের মাধ্যমে ভাইরাস ছড়াচ্ছে ব্যবহারকারীদের কম্পিউটারে। পরিবেশকদের মতে, অ্যান্টি ভাইরাস সফটওয়্যারের ইন্টারনেট সিকিউরিটি এবং অনলাইন ব্যাংকিংয়ে নিরাপত্তা প্যাকেজগুলো সব ক্ষেত্রেই পাওয়া যায় এন্টারপ্রাইজ সংস্করণে।
বাংলাদেশে ক্যাস্পারস্কি অ্যান্টি-ভাইরাসের পরিবেশক অফিস এক্সট্রাক্টের প্রধান নির্বাহী কর্মকর্তা প্রবীর সরকার বলেন, মান ধরে রেখেএবং বিক্রয়োত্তর সেবার মাধ্যমে যে দেশে সফলভাবে আসলসফটওয়্যারের ব্যবসা করা যায়, ক্যাস্পারস্কি তা প্রমাণ করেছে। এখন ব্যক্তিগত ও প্রাতিষ্ঠানিক দুই পর্যায়েই গ্রাহকেরা আসলঅ্যান্টি ভাইরাস সফটওয়্যার ব্যবহার করছে। তিনি জানান, অফিস এক্সট্রাক্ট বাংলাদেশ ও ভুটানে ক্যাস্পারস্কি অ্যান্টি ভাইরাস পরিবেশন করে থাকে।
পাইরেটেড ও আসলসফটওয়্যারের মানে অনেক পার্থক্য থাকে।এ ছাড়া বিক্রয়োত্তর সেবার কোনো অংশই ভোগ করতে পারে না একজন পাইরেটেড সফটওয়্যার ব্যবহারকারী। ফলে অনেক ক্ষেত্রেই নিরাপত্তা প্যাঁচসহ অন্যান্য হালনাগাদ থেকেও বঞ্চিত হতে হয়। তুলনামূলক নতুন যাত্রা শুরু করেছে অ্যাভিরা ও বিটডিফেন্ডার অ্যান্টি ভাইরাস। এগুলোও এখন দেশের বাজারে বিক্রি হচ্ছে।
বাজারে পাওয়া যায় এমন প্রতিটি অ্যান্টি-ভাইরাসেরই ব্যক্তিগত ব্যবহারকারী অথবা প্রতিষ্ঠানের জন্য বিশেষ প্যাকেজ রয়েছে।নরটন, ইসেট, ক্যাস্পরস্কিসহ বিভিন্ন অ্যান্টি ভাইরাস কোনো প্রতিষ্ঠানের জন্য পূর্ণ নিরাপত্তা সমাধান দেয়। আবার একাধিক ব্যবহারকারীর জন্য ‘গুচ্ছ’ হিসেবেও কেনার সুযোগ রয়েছে এবং সে ক্ষেত্রে কিছুটা সাশ্রয়ী মূল্যে পাওয়া যাবে অ্যান্টি ভাইরাসগুলো। পরিবেশক, পুনর্বিক্রেতাসহ কম্পিউটারের প্রায় সব বিক্রেতার কাছেই অ্যান্টি ভাইরাস সফটওয়্যার পাওয়া যায়।
বিনা মূল্যের অ্যান্টি ভাইরাস
মাইক্রোসফট উইন্ডোজে অনেক আগে থেকেই মাইক্রোসফট সিকিউরিটি অ্যাসেনশিয়াল নামে বিনা মূল্যে একটি নিরাপত্তা হালানাগাদ সংগ্রহ করা যেত। এখন মাইক্রোসফট সিকিউরিটি অ্যাসেনশিয়াল নামের অ্যান্টি ভাইরাস বিনা মূল্যে বিতরণ করা হচ্ছে।স্বয়ংক্রিয়ভাবে কম্পিউটার স্ক্যান করা নিয়মিত ডেফিনেশন ডেটাবেজ হালনাগাদ করা হয়ে থাকে। বিনা মূল্যে সংগ্রহের ঠিকানা—www.microsoft.com/en-gb/security_essentials
বিনা মূল্যের অ্যান্টি ভাইরাসগুলোর মধ্যে অ্যাভাস্ট (www.avast.com/free-antivirus-download) বেশ জনপ্রিয়। যদিও একই সঙ্গে এর এন্টারপ্রাইজ সংস্করণ রয়েছে। স্বাভাবিক নিয়মেই বিনা মূল্যের সংস্করণে কিছুটা কম সুবিধা পাওয়া যায়। বিশেষত, ইন্টারনেট সিকিউরিটি পূর্ণাঙ্গভাবে ব্যবহার করা যাবে কেবল এন্টারপ্রাইজ সংস্করণে।

বাজারে এখন যা আছে
নরটন: নরটনের সর্বশেষ সংস্করণ নরটন অ্যান্টি ভাইরাস ২০১২ ও নরটন অ্যান্টি ভাইরাস ইন্টারনেট সিকিউরিটি ২০১২। ব্যক্তিগতভাবে এক, তিন বা পাঁচজনের জন্য কেনা যাবে এই সফটওয়্যার। এ ছাড়া করপোরেট ব্যবহারকারীদের জন্য আলাদা প্যাকেজ রয়েছে। অনেক ক্ষেত্রে ভাইরাস কম্পিউটারের বুট সেক্টরের ক্ষতি করে থাকে। তাই নরটন অ্যান্টি-ভাইরাসের ইনস্টলার সিডিগুলো কম্পিউটার চালু করার (বুটেবল) উপযোগী করে তৈরি হয়েছে। অর্থাৎ বুট সেক্টর ক্ষতিগ্রস্ত হলে এই সিডি দিয়ে কম্পিউটার চালু করা হলে সেটি কম্পিউটার চালুর আগে বুট সেক্টরের ভাইরাসগুলো অপসারণ করতে পারবে। ইন্টারনেটে নিরাপত্তা দিতে আছে নরটন ইন্টারনেট সিকিউরিটি। সাধারণ ভাইরাস অপসারণের পাশাপাশি ইন্টারনেট ব্যবহারকারীদের জন্য বিশেষভাবে তৈরি করা হয়েছে এই সংস্করণ। ওয়েবসাইট খোলা, ই-মেইল আদান-প্রদান, ইন্টারনেট ব্যাংকিং এমনকি মেসেঞ্জারের মাধ্যমে ছড়িয়ে পড়া ভাইরাসগুলো ঠেকাতে পারে এটি।পাশাপাশি স্মার্টফোনগুলোর জন্য নরটনের রয়েছে আলাদা সংস্করণ।
ক্যাস্পারস্কি: গত মাসে ক্যাস্পারস্কি বাজারে এনেছে সর্বশেষ সংস্করণ ক্যাস্পারস্কি ২০১২। ডেস্কটপ ও ল্যাপটপ কম্পিউটারের পাশাপাশি মোবাইল যন্ত্রগুলোর জন্য পাওয়া যাচ্ছে এই অ্যান্টি ভাইরাস। ইন্টারনেটে যুক্ত থাকলে ক্যাস্পারস্কি অ্যান্টি ভাইরাস প্রতি এক ঘণ্টা পর পর ভাইরাস ডেফিনেশন ডেটাবেজ হালনাগাদ করে থাকে। ইন্টারনেট ব্যাংকিংয়ের বিশেষ নিরাপত্তা-সুবিধা পাওয়া যায় ক্যাস্পারস্কিতে।
ইসেট: ইসেট পরিচিত ইসেট নোড৩২ এবং ইসেট স্মার্ট সিকিউরিটি অ্যান্টি ভাইরাসের জন্য। ভাইরাস চিহ্নিত করার জন্য এর প্রোগ্রাম এমনভাবে লেখা হয়েছে, যে কারণেক্ষতিকর প্রোগ্রামগুলো এর নিরাপত্তাব্যবস্থা এড়িয়ে যেতে পারে না। ব্যক্তিগত ও করপোরেট ব্যবহারকারীদের জন্য ইসেট আলাদা প্যাকেজে বাজারজাত করা হচ্ছে।বড় বড় প্রতিষ্ঠানগুলোর কাজের ধরন এবং প্রয়োজনের কথা মাথায় রেখে তৈরি করা হয়েছে ই-সেট করপোরেট প্যাকেজ। প্রতিটি প্যাকেজেই ভাইরাস ডেফিনেশন বিনা মূল্যে হালনাগাদ করা হয়ে থাকে।
প্রতিটি অ্যান্টি-ভাইরাসের সঙ্গেই বিক্রয়োত্তর সেবা দেওয়া হয়। কেনার আগে চাইলে বিনা মূল্যে পরীক্ষামূলক সংস্করণ ব্যবহার করাও যায়। প্রায়প্রতিটি অ্যান্টি ভাইরাস সফটওয়্যারে এক বছর মেয়াদের লাইসেন্স দেওয়া হয়ে থাকে।
</doc>
<doc>
অনলাইনে বেচাকেনার যোগসূত্র
 | তারিখ: ২৮-১০-২০১১
আমাদের দেশে ইন্টারনেটে কেনাকাটা শুরু হয়েছে। বাসায় বসে শুধু অনলাইনে ফরমায়েশ দিলেই মিলে যাচ্ছে কাঙ্ক্ষিত পণ্যটি। আর এ কাজটি সম্পন্ন হচ্ছে ব্যাংকের নির্দিষ্ট কিছু কার্ডের মাধ্যমে। কোনো প্রতিষ্ঠান যদি তাদের পণ্য অনলাইনে বিক্রি করতে চায়, তাহলে তাকে নির্দিষ্ট একটি প্রতিষ্ঠানের কাছে অনুমোদন নিতে হয় এবং তাদের শর্তগুলো পূরণ করতে হয়; তবেই অনলাইনে পণ্য বিক্রি করতে পারবে। অনলাইনে কেনাকাটার জন্য গেটওয়ে সেবা প্রদানকারী প্রতিষ্ঠান হলো এসএসএল কমার্স।
২০১০ সালের ৩ জুলাই এটির আনুষ্ঠানিক কার্যক্রম শুরু হয়। এ পর্যন্ত তারা ৩০টির বেশি ওয়েবসাইটকে অনলাইনে বেচাকেনা করার জন্য প্রযুক্তিগত সুবিধা দিয়েছে। এর মধ্যে রয়েছে বিমান পরিবহন সংস্থা, শিক্ষামূলক ওয়েবসাইট, সেবাপ্রদানকারী বিভিন্ন ওয়েবসাইট, কেনাকাটার ওয়েবসাইটসহ চাকরির ওয়েবসাইট।
এসএসএল কমার্সের প্রধান সফটওয়্যার প্রকৌশলী শাহজাদা রেদওয়ান বলেন, ‘আমরা মূলত ক্রেতা আর বিক্রেতার মধ্যে অনলাইনে কেনাকাটা করার ক্ষেত্রে একটি যোগসূত্র স্থাপন করে দিই। এখন আমাদের আওতা হচ্ছে ডাচ্-বাংলা ব্যাংক ও ব্র্যাক ব্যাংকের ভিসা, মাস্টার কার্ড ও ডিবিবিএল নেক্সাস কার্ড। আর দিন দিন আমরা চেষ্টা করছি, সব ব্যাংকের কার্ডগুলোকে আমাদের প্রযুক্তিগত সেবায় নিয়ে আসতে। এতে করে এ ধরনের অনলাইনভিত্তিক সেবার মান আরও বাড়বে।’
শাহজাদা রেদওয়ান জানান, কোনো ক্রেতা যখন ওয়েবসাইটে ঢুকে পণ্য পছন্দ করবেন এবং এর জন্য অর্থ পরিশোধের জন্য নির্দিষ্ট স্থানে ক্লিক করবেন, তখন তা নির্দিষ্ট ব্যাংকের সার্ভারে চলে যাবে। ব্যাংকের সার্ভার থেকে পেমেন্ট গেটওয়ের মাধ্যমে ওই ব্যাংক গ্রাহকের হিসাব পরীক্ষা করে নির্দিষ্ট অর্থ কেটে নেবে। ব্যাংকটি দেশি না হলে পেমেন্ট গেটওয়ে থেকে নম্বরটি ভিসা কিংবা মাস্টার কার্ড নেটওয়ার্কে যাবে। এখান থেকে নির্দিষ্ট ব্যাংকের অনুমতিক্রমে সেটি অনুমোদিত হবে। ওই ব্যাংক ক্রেতার হিসাব থেকে অর্থ কেটে নিয়ে বিক্রেতার হিসাবে জমা করে দেবে। এ প্রতিষ্ঠানের মাধ্যমে অনলাইনে পণ্য বিক্রি করতে চাইলে কোনো প্রতিষ্ঠানকে প্রথমেই নিবন্ধন করতে হবে। শাহজাদা রেদওয়ান বলেন, ‘আমাদের প্রতিষ্ঠান অনলাইনে কেনাকাটার নিরাপত্তার জন্য বিশ্বের নামকরা নিরাপত্তাদাতা প্রতিষ্ঠান ভেরিসাইন কর্তৃক অনুমোদিত। যাঁরাই আমাদের সদস্য হবেন, তাঁরাই আমাদের কাছে এ প্রতিষ্ঠানের সনদ পাবেন।’
এ প্রতিষ্ঠানের সদস্যদের একটি মার্চেন্ট প্যানেল আছে। এখানে মার্চেন্ট সদস্যরা তাঁদের প্রতিষ্ঠানের বিভিন্ন লেনদেনের বিস্তারিত জানতে পারবেন। কখন কোথায় লেনদেন হচ্ছে, সে বিষয়ে সব তথ্যই এখানে পাওয়া যাবে। কেনাকাটার জন্য গেটওয়ে প্রদানকারী প্রতিষ্ঠান এসএসএল কমার্সের সদস্য হতে হলে তাদের ওয়েবসাইট (www.sslcommrz.com.bd) থেকে নিবন্ধন ফরম নামাতে পারবেন। সেটি পূরণ করে নির্দিষ্ট ঠিকানায় যোগাযোগ করে আপনার প্রতিষ্ঠানের পণ্যও অনলাইনে বিক্রি করতে পারবেন।
</doc>
<doc>
জন্মের আগেই ফেসবুকে!
 | তারিখ: ১৩-০৬-২০১১
সামাজিক যোগাযোগের জনপ্রিয় নেটওয়ার্ক ফেসবুকে এবার ঘটেছে ভিন্ন এক ঘটনা। কন্যাশিশু মারিয়া গ্রিনের এখনো জন্মই হয়নি। জন্মের আগেই তাঁর নামে ফেসবুকে একটি পেজ খোলা হয়েছে। যুক্তরাষ্ট্রের টেক্সাসের ম্যাট ও এলি নামের এক দম্পতি এই অদ্ভুত কাণ্ডটি ঘটিয়েছেন। টাইমস অব ইন্ডিয়ার সংবাদে এ তথ্য জানানো হয়েছে।
ম্যাট ও এলি জানেন তাঁদের একটি কন্যাশিশু হবে এবং তাঁর জন্ম হতে পারে ৯ জুন। জন্মের আগেই ১ জুন পর্যন্ত ওই শিশুটির ফেসবুকে বন্ধুর সংখ্যা ২৬৮ জনে দাঁড়িয়েছে। যদিও তার বন্ধু হওয়ার অনুরোধ এসেছে ৩৫০টি। কিন্তু অপরিচিত কাউকে তার পিতামাতা বন্ধু করছেন না।
এবিসি নিউজকে দেওয়া এক সাক্ষাত্কারে ম্যাট বলেন, শিশুটি পৃথিবীতে আসছে—এ সংবাদটি আমাদের সব বন্ধুকে কীভাবে জানাব, সে ব্যাপারে আমারা নিশ্চিত ছিলাম না। এর ভালো উপায় হিসেবে ফেসবুককে আমরা বেছে নিই। ফেসবুকের মাধ্যমে মা ও শিশু সম্পর্কে প্রতিনিয়ত আমরা বন্ধুদের অবহিত করছি।
ম্যাট আরও জানান, আমরা নিজেদের ছোটবেলার কথা চিন্তা করলে দেখব অনেক কিছুই ভুলে গেছি। তাই আমাদের সন্তানের সব তথ্যই এখানে রাখছি।
</doc>
﻿
<doc>
মোবাইলের ছবি বাঁচাল দুটি জীবন
 | তারিখ: ১৩-০৬-২০১১
যুক্তরাজ্যের ওয়েলসে অবস্থিত স্নোদনিয়া পর্বতের উচ্চতা তিন হাজার ৫৬০ ফুট। বলা হয়ে থাকে, এটিই হচ্ছে ওয়েলসের সর্বোচ্চ পর্বত। এই পর্বতেরই তিন হাজার ফুট উচ্চতায় উঠে আটকে পড়েন এক দম্পতি। কোনো উপায় না পেয়ে বাঁচার শেষ অবলম্বন হিসেবে তাঁরা হাতের মোবাইলকে বেছে নেন। মোবাইল ক্যামেরায় আটকে পড়া স্থানের এবং আশপাশের ছবি তুলে স্থানীয় উদ্ধার কর্মকর্তাদের কাছে পাঠিয়ে দেন। পাঠানো ছবির মাধ্যমে নিজেদের অবস্থানের কথাও জানিয়ে দেন তাঁরা। এর পরই শুরু হয় উদ্ধার অভিযান। পরে উদ্ধারকর্মীরা হেলিকপ্টার থেকে দড়ি ফেলে তাঁদের উদ্ধার করেন। বিবিসি অনলাইনের এক সংবাদে এ তথ্য জানানো হয়েছে।
উদ্ধারকারী কর্মকর্তাদের মুখপাত্র ক্রিস লয়েড বলেন, ‘আটকে থাকা অভিযাত্রীদের কাছ থেকে ছবি পাওয়া মাত্রই আমাদের কর্মকাণ্ড শুরু হয়। মোবাইলের মাধ্যমে ছবি পাঠিয়ে তাঁরা সত্যিকার অর্থেই বিচক্ষণতার পরিচয় দিয়েছেন। আর আমরাও খুব সহজে আমরা তাঁদের উদ্ধার করতে পেরেছি।’
</doc>
<doc>
সক্রিয় করুন উইন্ডোজের নিষ্ক্রিয় প্রোগ্রাম
| তারিখ: ১৩-০৬-২০১১
উইন্ডোজ অপারেটিং সিস্টেমে অনেক সময় ভাইরাসের কারণে ফোল্ডার অপশন, টাস্ক ম্যানেজার, কন্ট্রোল প্যানেল, সিস্টেম রিস্টোর, রান মেনু, কনটেক্সট মেনু, মাই কম্পিউটার, সার্চ অপশন, কমান্ড কনসোল, রেজিস্ট্রি এডিটর, এমএস কনফিগার ইত্যাদি ইউটিলিটি প্রোগ্রাম নিষ্ক্রিয় হয়ে থাকে।‘রি-এনাবল’ নামের একটি সফটওয়্যার দিয়ে আপনি সহজেই এসব ইউটিলিটি সক্রিয় করতে পারবেন। মাত্র ৭৭৩ কিলোবাইটের ছোট্ট এই সফটওয়্যারটি http://mediafire.com/ ?sl7aoa2ed9zl7zh ঠিকানার ওয়েবসাইট থেকে নামিয়ে নিন। এরপর জিপ ফাইলটি খুলুন।সফটওয়্যারটি বহনযোগ্য (পোর্টেবল) বলে ইনস্টলের ঝামেলা নেই। সফটওয়্যারটি খুলে যে ইউটিলিটি নিষ্ক্রিয় রয়েছে, সেটির নাম নির্বাচন করে Re-enable বাটনে ক্লিক করলেই ওই ইউটিলিটি সক্রিয় হয়ে যাবে। এ ছাড়া এই সফটওয়্যারটি দিয়ে আপনি আরও অনেক কাজ করতে পারবেন। যেমন: autorun.inf ভাইরাস শনাক্ত করা, ডেস্কটপ রিপেয়ার করা, ফোল্ডারের এট্রিবিউট পরিবর্তন করা ইত্যাদি। —খালেদ মাহমুদ খান

</doc>
﻿
<doc>
মানুষের ভালো বন্ধুর সংখ্যা কত?
 তারিখ: ০৭-০৬-২০১১
 সামাজিক যোগাযোগের নেটওয়ার্কগুলো মানুষকে যেন আষ্টেপৃষ্ঠে জড়িয়ে ফেলছে। ফেসবুকে আমাদের অনেকেরই বন্ধুর সংখ্যা হয়তো হাজারও ছাড়িয়ে গেছে। তবে নতুন এক গবেষণায় দেখা গেছে, একজন মানুষের মস্তিষ্ক ১৫০ জনের বেশি বন্ধুর সঙ্গে ভালো ও ঘনিষ্ঠ সম্পর্ক রাখতে পারে না।
অক্সফোর্ড বিশ্ববিদ্যালয়ের অধ্যাপক রবিন ডানবার গবেষণাটি পরিচালনা করেছেন। ডেইলি মেইলের এক খবরে এ তথ্য জানানো হয়েছে। ডানবারের গবেষণায় পাওয়া গেছে, একজন মানুষ ১৫০ জনের বেশি মানুষের সঙ্গে ঘনিষ্ঠ সম্পর্ক রাখতে পারে না।
ডানবার বলেন, ‘মানুষের সঙ্গে বিষয়টি নিয়ে আলোচনা করার সময় অনেকেই বলেছে তাদের অনেক বন্ধু রয়েছে। এদের মধ্যে অর্ধেক বন্ধুদের তারা চেনে না।’
তিনি সমাজ ও বাণিজ্যিক বিশ্বের ওপর গবেষণা করে দেখেছেন পারস্পরিক ক্রিয়া-প্রতিক্রিয়া এবং ভাববিনিময়ের জন্য ১৫০ জন খুবই অনুকূল। আফ্রিকা ও আমেরিকান আদিবাসীদের মধ্যেও এ বিষয়টি দেখা গেছে।
ডানবারের গবেষণার ফলাফল নিয়ে এখন অনেক আলোচনা হচ্ছে। কারণ, সামাজিক যোগাযোগের নেটওয়ার্কে বর্তমানে অনেকের অনেক বন্ধু আছে। সে বন্ধুরা আসলে কেমন বন্ধু? খুব ঘনিষ্ঠ নাকি শুধু নামে বন্ধু?
</doc>
<doc>
আপেল দিয়েই সম্মান জানানো হলো স্টিভ জবসকে
অ্যাপলের সহপ্রতিষ্ঠাতা স্টিভ জবস গত ৫ অক্টোবর শেষ নিঃশ্বাস ত্যাগ করেন। শেষের দিনগুলোয় তিনি ক্যালিফোর্নিয়ার পালো আল্টো হাসপাতালে ছিলেন। এ সময় তাঁর পরিবারের সদস্যরা পাশে ছিলেন। শেষের দিনগুলোয় অনেক কথা বলেছিলেন জবস। তাঁর বোন মোনা সিম্পসন ১৬ অক্টোবর স্ট্যানফোর্ড মেমোরিয়াল চার্চে জবসের শেষের দিনগুলো সম্পর্কে স্মৃতিচারণা করেন।
৩৫০০ আপেলের সাহায্যে স্টিভ জবসের এক কৃত্রিম প্রতিকৃতি তৈরি করেছেন কানাডার শিল্পী অলিভিয়ার লেফেভর। আইফোনের চরম ভক্ত অলিভিয়ার তার শ্রদ্ধা নিবেদনের মাধ্যম হিসেবে কম্পিউটার গুরু জবসের কোম্পানির লোগোটিকেই কাজে লাগানোর সিদ্ধান্ত নেন। অলিভিয়ারের জন্মশহর কুইবেকে মাউন্ট সেন্ট হিলারির আপেল বাগানে আয়োজিত এক প্রতিযোগিতার অংশ হিসেবে তৈরি করা হয় এ শিল্পকর্ম। প্রতিযোগিতায় উত্তর আমেরিকার দশজন প্রতিযোগী অংশ নেন। এতে প্রাকৃতিক উপকরণ কাজে লাগিয়ে খোলা আকাশের নিচে শিল্পকর্ম তৈরির জন্য আহ্বান জানানো হয় সবাইকে। পরবর্তী সময়ে দর্শনার্থীদের জন্য পার্কেই রেখে দেওয়া হবে এসব শিল্পকর্ম। যাতে তারা স্বাভাবিক নিয়মেই মাটির সঙ্গে মিশে যেতে পারে এক সময়। ‘শুরুতে অন্য একটি আইডিয়া ছিল আমার মাথায়। কিন্তু জবসের বিদায়ের খবর শোনার পরপরই পূর্বের সিদ্ধান্ত বদলানোর মনস্থ করি আমি’-জানান অলিভিয়ার। ‘আমার ব্যবহূত আপেলগুলোর অধিকাংশই ঘটনাচক্রে ম্যাকিন্টশ জাতীয় এবং এগুলো সবই হরিণের আপেল হিসেবে পরিচিত-মানুষের খাওয়ার অযোগ্য। শিল্পকর্মটি তৈরির জন্য বেশ কয়েক ক্রেট আপেল কিনতে হয় আমাকে। বাকিগুলো আপেল বাগান থেকেই কুড়িয়ে জোগাড় করি’-যোগ করেন তিনি। ২২ ফুট দৈর্ঘ্য এবং ১৫ ফুট প্রস্থের শিল্পকর্মটি শেষ করতে ৫০ ঘণ্টা সময় নেন শিল্পী।
সূত্র: বেঙ্গলী টাইমস
</doc>
<doc>
মঙ্গলের মাটির নীচে প্রাণের অস্তিত্ব খুঁজে পাওয়ার সম্ভাবনা রয়েছে
সম্প্রতি নাসার গবেষকরা জানিয়েছেন, মঙ্গলের মাটির নীচে প্রাণের অস্তিত্ব খুঁজে পাওয়া যেতে পারে। ২০০৫ সালে খোঁজ পাওয়া মঙ্গলের কাদায় থাকা খনিজ গবেষণা করেই গবেষকরা এ তথ্য জানিয়েছেন।
নাসার গবেষণায় দেখা গেছে, পানি এবং পাথরের সঙ্গে বিক্রিয়া করে তৈরি হয় মঙ্গলের মাটির নীচের কাদা। গবেষকরা বলছেন, এ পরিবেশ প্রাণের উদ্ভবের জন্য অনুকূল।
গবেষকরা মঙ্গলের ৩৫০টি এলাকার মাটির নীচে এমন কাদার অস্তিত্ব পেয়েছেন। কিন্তু মঙ্গলের পৃষ্ঠ পানি ধারণের উপযোগী নয় বলে পৃষ্ঠে কোথাও এমন কাদার অস্তিত্ব নেই বলেই গবেষকদের মত।
গবেষণার ফল প্রকাশিত হয়েছে নেচার সাময়িকীতে।
মঙ্গলে প্রাণের অস্তিত্ব আছে কিনা তা পরীক্ষা করতে নাসা আবারও রোবট পাঠাচ্ছে। ‘কিউরিসিটি’ নামের এ রোবটটি ২৫ নভেম্বর মঙ্গলের উদ্দেশ্যে যাত্রা করবে। এদিকে, বর্তমানে মঙ্গলের বুকে ‘অপুরচুনিটি’ নামের রোবটটি কাজ চালিয়ে যাচ্ছে।
</doc>
<doc>
থিবীতে ধেয়ে আসছে বিশালাকার উল্কা…….
সম্প্রতি গবেষকরা জানিয়েছেন, বিশালাকার একটি উল্কা পৃথিবীর দিকে ধেয়ে আসছে। রোস্যাট এবং ইউএআরএস নামের কৃত্রিম উপগ্রহগুলো পৃথিবীতে আছড়ে পড়ার পর এবার অকৃত্রিম উল্কাপিণ্ড ধেয়ে আসছে বলেই সতর্ক করলেন নাসার গবেষকরা।
গবেষকরা আশা করছেন, উল্কাটি পৃথিবীর কাছ ঘেঁষে চলে যাবে তাই এটি কৃত্রিম উপগ্রহগুলোর মতো পৃথিবীতে আছড়ে পড়ার বা সংঘর্ষের কোনো আশংকা নেই। তবে, গবেষকরা বলছেন, পৃথিবীতে আঘাত না করলেও পৃথিবী থেকে চাঁদের যে দুরত্ব তার থেকেও কম দুরত্বের মধ্যে চলে আসবে এটি।
২০০৫ ওয়াইইউ ৫৫ নামের এ উল্কাপিণ্ডটির আকার ১৩০০ ফুট। এটি ১৮ ঘন্টায় নিজ অক্ষে প্রদক্ষিণ করছে। নাসা জানিয়েছে, ৯ নভেম্বর বুধবার এটা পৃথিবীর সবচেয়ে কাছে আসবে।
১৯৭৬ সালের পর থেকে পৃথিবীর এতো কাছে কোনো উল্কা আসেনি এবং ২০২৮ সালের আগে আর এতোটা কাছে আসার কোনো আশংকা নেইও- এমনটাই জানিয়েছেন নাসার গবেষকরা।
একে গবেষণার বড় সুযোগ বলেই মানছেন নাসার গবেষকরা।
সম্প্রতি গবেষকরা জানিয়েছেন, বিশালাকার একটি উল্কা পৃথিবীর দিকে ধেয়ে আসছে। রোস্যাট এবং ইউএআরএস নামের কৃত্রিম উপগ্রহগুলো পৃথিবীতে আছড়ে পড়ার পর এবার অকৃত্রিম উল্কাপিণ্ড ধেয়ে আসছে বলেই সতর্ক করলেন নাসার গবেষকরা।
গবেষকরা আশা করছেন, উল্কাটি পৃথিবীর কাছ ঘেঁষে চলে যাবে তাই এটি কৃত্রিম উপগ্রহগুলোর মতো পৃথিবীতে আছড়ে পড়ার বা সংঘর্ষের কোনো আশংকা নেই। তবে, গবেষকরা বলছেন, পৃথিবীতে আঘাত না করলেও পৃথিবী থেকে চাঁদের যে দুরত্ব তার থেকেও কম দুরত্বের মধ্যে চলে আসবে এটি।
২০০৫ ওয়াইইউ ৫৫ নামের এ উল্কাপিণ্ডটির আকার ১৩০০ ফুট। এটি ১৮ ঘন্টায় নিজ অক্ষে প্রদক্ষিণ করছে। নাসা জানিয়েছে, ৯ নভেম্বর বুধবার এটা পৃথিবীর সবচেয়ে কাছে আসবে।
১৯৭৬ সালের পর থেকে পৃথিবীর এতো কাছে কোনো উল্কা আসেনি এবং ২০২৮ সালের আগে আর এতোটা কাছে আসার কোনো আশংকা নেইও- এমনটাই জানিয়েছেন নাসার গবেষকরা।
একে গবেষণার বড় সুযোগ বলেই মানছেন নাসার গবেষকরা।
</doc>
<doc>
রাহুল গান্ধীর নামে জাল ফেসবুক অ্যাকাউন্ট!
| তারিখ: ১২-১১-২০১১
ভারতের ক্ষমতাসীন দল কংগ্রেসের সাধারণ সম্পাদক রাহুল গান্ধীর নামে সামাজিক যোগাযোগের ওয়েবসাইট ফেসবুকে একটি জাল অ্যাকাউন্ট খোলার দায়ে এক যুবককে গ্রেপ্তার করা হয়েছে। গত সোমবার পুলিশ অঙ্কিত সাইনি নামের ওই যুবককে হরিয়ানা রাজ্যের আমবালা শহর থেকে গ্রেপ্তার করে। পুলিশ তাঁর কাছ থেকে জাল অ্যাকাউন্ট তৈরির কাজে ব্যবহূত একটি ল্যাপটপ ও একটি মুঠোফোন জব্দ করেছে। গ্রেপ্তারের পর তাঁকে স্থানীয় একটি আদালতে পাঠানো হয়। পরে অবশ্য ওই যুবক জামিনে ছাড়া পান। পুলিশের দেওয়া তথ্য অনুযায়ী, সাইনি রাহুল গান্ধীর নামে ফেসবুকে জাল অ্যাকাউন্ট তৈরি করেছেন। শুধু তা-ই নয়, রাহুল গান্ধীর নাম করে কংগ্রেস ও মহিলা কংগ্রেসের অন্য নেতা-কর্মী ও নারীদের অ্যাকাউন্টে নানা বার্তা পাঠিয়েছেন। সাইনি পুলিশকে জানিয়েছেন, দিল্লির রামলীলা ময়দানে যোগগুরু বাবা রামদেবের শান্তিপূর্ণ অনশন কর্মসূচিতে পুলিশের হামলায় তিনি অত্যন্ত ক্ষুব্ধ হয়েছেন। পুলিশের কাছ থেকে তিনি এ ধরনের আচরণ আশা করেননি। অজ্ঞাতনামা এক ব্যক্তির বিরুদ্ধে কংগ্রেসের মুখপাত্র পঙ্কজ চতুর্বেদীর দায়ের করা এক মামলার পরিপ্রেক্ষিতে পুলিশ সাইনিকে গ্রেপ্তার করেছে। সাইনি কী কারণে এভাবে রাহুল গান্ধীর নামে জাল ফেইসবুক অ্যাকাউন্ট তৈরি করেছেন, তা জানতে পুলিশ তদন্ত শুরু করেছে। —টাইমস অব ইন্ডিয়া অবলম্বনে রোকেয়া রহমান
</doc>
﻿
<doc>
থাকছে এইচপির পিসি উৎপাদন বিভাগ
| তারিখ: ১২-১১-২০১১
বিশ্বখ্যাত প্রযুক্তি প্রতিষ্ঠান হিউলেট-প্যাকার্ডের (এইচপি) পার্সোনাল কম্পিউটার (পিসি) উৎপাদন বিভাগ থাকছে। গত আগস্টে এইচপির কম্পিউটার উৎপাদন বিভাগকে (পারসোনাল সিস্টেম গ্রুপ—পিএসজি) বন্ধ বা মূল প্রতিষ্ঠান থেকে আলাদা করে দেওয়ার যে ঘোষণা দেওয়া হয়েছিল, তা আর কার্যকর হচ্ছে না।
অর্থাৎ এইচপির পিএসজি পণ্যের বাজারজাত অব্যাহত থাকবে। এইচপির মূল কার্যালয়ের সূত্র দিয়ে সম্প্রতি বাংলাদেশে এইচপির পিএসজি এক সংবাদ বিজ্ঞপ্তিতে এ তথ্য জানিয়েছে।
এইচপির প্রধান নির্বাহী মেগ হুইটম্যন জানান, ‘আমরা এইচপির অর্থনৈতিক রণকৌশল এবং কার্যগত দিকগুলো বাস্তবতার নিরিখে বিশ্লেষণ করেছি। এটা এখন আমাদের কাছে পরিষ্কার, পিএসজিকে এইচপির সঙ্গে যুক্ত রাখা এখন ক্রেতা, ব্যবসায়িক অংশীদার এবং কর্মকর্তাদের অধিকারে পরিণত হয়েছে। এখন পিএসজি বিভাগকে আরও শক্তিশালী করতে বদ্ধপরিকর।’
এইচপির পিএসজির নির্বাহী ভাইস প্রেসিডেন্ট টড ব্র্যাডলি বলেন, ‘এইচপির অংশ হিসেবেই আমরা ক্রেতাদের নতুন সব প্রযুক্তি উপহার দিতে পারব।’
বিজ্ঞপ্তিতে বলা হয়েছে, এইচপির পিএসজির ব্যবসায়িক ইতিহাস বেশ উজ্জ্বল। ২০১০ অর্থবছরে এটি ৪০৭ কোটি ডলারের বেশি মুনাফা করে।
এইচপি থেকে পিএসজিকে আলাদা করে ফেললে এর ব্র্যান্ড ভ্যালুতে যেমন নেতিবাচক প্রভাব পড়বে, তেমনি এইচপির মুনাফাও নেতিবাচক ধারার দিকে যাবে। এইচপির আগের প্রধান নির্বাহী কর্মকর্তা লিও অ্যাপটেকার মূলত কম্পিউটার বিভাগ বন্ধের ঘোষণা দেন।
অ্যাপটেকারের এই ঘোষণা এইচপি পরিচালনা পরিষদের পছন্দ হয়নি। ধারণা করা হয়, এ সিদ্ধান্তের কারণেই অ্যাপটেকারকে বছর শেষ হওয়ার আগেই এইচপি ছেড়ে দিতে হয়।
</doc>
﻿
<doc>
রোবট তৈরির সফটওয়্যার
| তারিখ: ১১-১১-২০১১
ছবি তোলার রোবট
অনেক বছর আগে থেকেই মানুষ তার দৈনন্দিন বিভিন্ন ধরনের কাজে সাহায্যকারী হিসেবে রোবট ব্যবহার করে আসছে। আবার কোনো কোনো ক্ষেত্রে মানুষকে সম্পূর্ণরূপে প্রতিস্থাপন করেছে এই রোবট। কাজের ক্ষেত্র ও ধরন অনুযায়ী এই রোবটের কার্যক্ষমতা এবং আকার হয়ে থাকে এক একরকম। শিক্ষার্থীরা যেন পরীক্ষা-নিরীক্ষার মাধ্যমে সহজে এবং দ্রুত রোবট তৈরির কাজ করতে পারে, সে জন্য মাইক্রোসফট একটি কম্পিউটার সফটওয়্যার তৈরি করেছে। ‘রোবটিক্স ডেভেলপমেন্ট স্টুডিও’ নামের এই সফটওয়্যার দিয়ে বিভিন্ন ধরনের রোবট তৈরি এবং রোবটের জন্য প্রোগ্রাম লেখা যায়। রোবট তৈরির সময় বিভিন্ন ধরনের যন্ত্রাংশ সংযোজন এবং সেগুলো ব্যবহার করার ফলে রোবটের পরিবর্তনগুলো পরীক্ষা করতে হয়। বিপুলসংখ্যক হার্ডওয়্যার সংযোজন এবং প্রতিবার পরীক্ষার জন্য নতুন নতুন যন্ত্রাংশ কেনা বেশ ব্যয়সাপেক্ষ। তাই রোবটের জন্য প্রোগ্রাম তৈরির পর সেগুলো নির্দিষ্ট রোবটে প্রয়োগ করা হলে ফলাফল কী হবে, সেটি জানতে পারা যাবে এই সফটওয়্যারের সঙ্গে যুক্ত করা সিমুলেটরের মাধ্যমে। যার মাধ্যমে রোবটের কোনো যন্ত্রাংশ সরাসরি ব্যবহার না করেই সফটওয়্যারের মাধ্যমে সেটি তৈরি করা যাবে এবং সেখানে বিভিন্ন ধরনের প্রোগ্রাম ব্যবহার করে রোবটের কার্যকারিতা যাচাই করা যাবে।
সম্প্রতি মাইক্রোসফট রোবটিক্স ডেভেলপার স্টুডিও ৪-এর পরীক্ষামূলক (বেটা) সংস্করণ প্রকাশ করা হয়েছে। ব্যবহারকারীরা মাইক্রোসফটের ওয়েবসাইট থেকে সরাসরি বিনা মূল্যে এই সফটওয়্যারটি নামিয়ে নিয়ে ব্যবহার করতে পারবেন। এই প্রোগ্রামটির মাধ্যমে অ্যাসিনক্রোনাস, স্টেট ড্রিভেন রোবটের জন্য অ্যাপলিকেশন তৈরি করা যায়। একই সঙ্গে এখানে সাধারণ প্রোগ্রামিং ফ্রেমওয়ার্ক ব্যবহার করা হয়েছে, যার ফলে অনেক ধরনের রোবট তৈরির কাজে এটি ব্যবহার করা যায়। এই সফটওয়্যারটির অন্য বৈশিষ্ট্যগুলোর মধ্যে রয়েছে—

লাইটওয়েট অ্যাসিনক্রোনাস সার্ভিস
প্রচলিত ম্যানুয়াল থ্রেডিং ও লকের সুবিধা দেওয়ার পাশাপাশি এখানে কনকারেন্সি এবং কো-অর্ডিনেশন রানটাইম ব্যবহার করার ফলে সহজে অ্যাসিনক্রোনাস ইনপুট এবং আউটপুটের কাজটি আরও কার্যকরভাবে করা যায়। রোবটকে নির্দেশনা দেওয়ার জন্য এখানে এক ধরনের বিকেন্দ্রীকরণ সফটওয়্যার সার্ভিস ফ্রেমওয়ার্ক ব্যবহার করা হয়েছে। যার মাধ্যমে রোবটের জন্য বিভিন্ন ধরনের প্রোগ্রামিং মডিউল তৈরি এবং কম্পিউটারের সঙ্গে যোগাযোগ করার কাজটি সহজে সম্পন্ন করা যায়।

ভিজ্যুয়াল প্রোগ্রামিং ভাষা
নবীনদের জন্য এখানে ভিজ্যুয়াল প্রোগ্রামিং ভাষা ব্যবহারের সুযোগ দেওয়া আছে। এর মাধ্যমে এডিট প্যানেল থেকে শুধু মাউস দিয়ে টেনে এনেই রোবটের উপযোগী প্রোগ্রাম তৈরি করা যাবে। ব্লক হিসেবে তৈরি করা এই ডিজাইন সম্পূর্ণ অথবা আংশিকভাবে নিয়ে একাধিক প্রোগ্রাম তৈরির সুযোগও রয়েছে এখানে। একই সঙ্গে এই ব্লককোডগুলো প্রচলিত সি শার্প প্রোগ্রামিং ভাষায় রূপান্তর করে ব্যবহার করা যায়।

ভিজ্যুয়াল সিমুলেশন
রোবটের জন্য প্রোগ্রাম তৈরির পর সেটা যাচাই করার প্রয়োজন হয়। একটি নির্দিষ্ট যন্ত্রাংশের ওপর ভিত্তি করে তৈরি করার পর যদি সেখানে সংশোধন বা মান উন্নয়নের প্রয়োজন হয়, তবে সে জন্য রোবটটিকে আবার নতুন করে তৈরি করতে হতে পারে। এভাবে বারবার করা হলে সেটি হবে অনেক ব্যয়বহুল এবং সময়সাপেক্ষ কাজ। আর এই কাজ দ্রুত ও কার্যকরভাবে সম্পন্ন করার জন্য এখানে একটি থ্রিডি ভিজ্যুয়াল সিমুলেট দেওয়া হয়েছে। যার মাধ্যমে রোবট তৈরি, সেখানে অ্যাপলিকেশন প্রয়োগ এবং এর ওপর ভিত্তি করে বিভিন্ন পরীক্ষা করা যাবে, যার মাধ্যমে সহজেই ত্রুটিমুক্ত রোবট ডিজাইন করা সম্ভব।
এই সফটওয়্যার ব্যবহার করে মাইক্রোসফট রোবটিক্স ডেভেলপার একটি রোবট তৈরি করেছে। এটি কোনো অনুষ্ঠানের আলোকচিত্রী হিসেবে কাজ করে।রোবটটি নিজে নিজেই অনুষ্ঠানের নানা ছবি তুলতে পারে। মাইক্রোসফট রেফারেন্সের ওপর ভিত্তি করে এটি তৈরি করা হয়েছে। চলার পথে সামনের বাধা চিহ্নিত করার জন্য ইনফ্রারেড এবং সোনার সেন্সর ব্যবহার করা হয়েছে। মূল প্রোগ্রামটি চালানোও হয় মাইক্রোসফট উইন্ডোজ৭-এ আরডিএস৪ সফটওয়্যার থেকে। নতুন আরডিএসে সেন্সর এবং ক্যামেরার মাধ্যমে মানুষ চিহ্নিত করার সুযোগ রয়েছে। নিজে নিজে চলার পথে এটি সামনের বাধা চিহ্নিত করে এবং পরীক্ষা করে এটি কোনো মানুষ কি না। ক্যামেরার ফ্রেম ঠিক করার জন্য এটি নিজে নিজে অবস্থান পরিবর্তন করে ছবি তুলতে পারে। পাশাপাশি ছবি তোলার সঙ্গে সঙ্গে এটি ফ্লিকার বা পিকাসার মতো ছবির সাইটে প্রকাশও করে দিতে পারবে।
টাইম অবলম্
</doc>
﻿
<doc>
টিউরিং পুরস্কার
কম্পিউটারের নোবেল
 | তারিখ: ১১-১১-২০
১৯২৬ সাল। ১৪ বছর বয়সী অ্যালান টিউরিংয়ের যে দিন শেরবর্ন স্কুলে প্রথম ক্লাস, সে দিন যুক্তরাজ্যে চলছে সাধারণ ধর্মঘট। কিন্তু টিউরিং স্কুলে যাওয়ার ব্যাপারে নাছোড়বান্দা! শেষে নিজের বাইসাইকেলে চড়ে একাকী ৯৭ কিলোমিটার পথ পাড়ি দিয়ে পৌঁছালেন স্কুলে।
শেরবর্ন স্কুলে সাধারণত জোর দেওয়া হতো ভাষা, সাহিত্য, দর্শন, শিল্পকলা ইত্যাদির ওপর। কিন্তু টিউরিংয়ের অন্তহীন মগ্নতা ছিল গণিত ও বিজ্ঞানে। অতঃপর স্কুলের প্রধান শিক্ষক বাধ্য হয়ে টিউরিংয়ের বাবার কাছে চিঠি লিখলেন এই বলে যে, টিউরিংয়ের ভবিষ্যতে অনেক বড় বিজ্ঞানী ও গণিতবিদ হওয়ার সম্ভাবনা রয়েছে। সুতরাং শেরবর্নে টিউরিংয়ের আর সময়ক্ষেপণ করা ঠিক হবে না। এর ১০ বছর পর ১৯৩৬ সালে অ্যালান টিউরিং ‘টিউরিং যন্ত্র’ নামে একটি বিশেষ যন্ত্র আবিষ্কার করেন। এটি কোনো বস্তুগত যন্ত্র নয়, বরং কাগজ-কলমে লিপিবদ্ধ বিশেষ কিছু কার্যনীতি। এই টিউরিং যন্ত্রই আধুনিক কম্পিউটার ও কম্পিউটিংয়ের অন্যতম ভিত্তিমূল। আধুনিক ইলেকট্রনিক কম্পিউটারের বিকাশ টিউরিং যন্ত্র দ্বারা ব্যাপকভাবে অনুপ্রাণিত। ১৯৫৪ সালে অ্যালান টিউরিং মাত্র ৪২ বছর বয়সে সায়ানাইড মিশ্রিত আপেল খেয়ে মারা যান। তবে স্বল্পায়ু জীবনেই তিনি কম্পিউটার বিজ্ঞানকে বিভিন্নভাবে সমৃদ্ধ করে গেছেন। অ্যালান টিউরিংকে বলা হয় কম্পিউটার বিজ্ঞান ও কৃত্রিম বুদ্ধিমত্তার জনক।
নিউইয়র্কভিত্তিক বিশ্বের সবচেয়ে প্রাচীন কম্পিউটার সমিতি অ্যাসোসিয়েশন ফর কম্পিউটিং মেশিনারি (এসিএম) ১৯৬৬ সালে কম্পিউটার বিজ্ঞানের জনক অ্যালান টিউরিংয়ের নামে প্রবর্তন করে কম্পিউটার বিজ্ঞানের সর্বোচ্চ সম্মানজনক পুরস্কার ‘টিউরিং পুরস্কার’। সভ্যতা ও মানুষের চলার পথকে ব্যাপকভাবে প্রভাবিত করে কম্পিউটার বিজ্ঞানের এমন সব আবিষ্কার ও গবেষণাকার্যের জন্য প্রতিবছর টিউরিং পুরস্কার দেওয়া হয়। টিউরিং পুরস্কারের ঐতিহ্য, কম্পিউটার বিজ্ঞানে টিউরিং পুরস্কারের সুদূরপ্রসারী প্রভাব, টিউরিং পুরস্কারপ্রাপ্তদের অনন্য সৃষ্টিশীলতা ও বিশ্বব্যাপী এর সার্বিক গ্রহণযোগ্যতার কারণে একে ‘কম্পিউটারের নোবেল’ হিসেবে অভিহিত করা হয়। এই পুরস্কারের আর্থিক মূল্য দুই লাখ ৫০ হাজার ডলার।
১৯৬৬ সালে টিউরিং পুরস্কার প্রবর্তনের বছর এই পুরস্কারে ভূষিত হন মার্কিন কম্পিউটার বিজ্ঞানী অ্যালান পারলিস। প্রোগ্রামিং ভাষা ও কম্পইলার উন্নয়নে তাঁর বিপুল অবদানের জন্য তিনি এই পুরস্কার লাভ করেন। অ্যালগল নামের বিখ্যাত প্রোগ্রামিং ভাষার তিনি একজন সহ-উদ্ভাবক। ‘কম্পিউটারও শিখতে পারে এবং কম্পিউটারকে চাইলে যেকোনো কিছু শেখানো যায়’—এই ধারণা ও তত্ত্ব প্রদানকারী কৃত্রিম বুদ্ধিমত্তার অন্যতম পথিকৃৎ জন ম্যাককার্থি টিউরিং পুরস্কার লাভ করেন ১৯৭১ সালে। সি প্রোগ্রামিং ভাষার জনক ও ইউনিক্স অপারেটিং সিস্টেমের সহ-উদ্ভাবক ডেনিস রিচি টিউরিং পুরস্কার পান ১৯৮৩ সালে। ফ্রান্সিস ই অ্যালেন হলেন প্রথম নারী, যিনি টিউরিং পুরস্কারে ভূষিত হন। ২০০৬ সালে এই মার্কিন কম্পিউটার বিজ্ঞানী কম্পইলার ও কম্পিউটারের কর্মক্ষমতা বৃদ্ধিবিষয়ক গবেষণার জন্য টিউরিং পুরস্কার লাভ করেন। ২০০৮ সালে টিউরিং পুরস্কার লাভ করেন আরেক নারী বারবারা লিসকভ। কম্পিউটার প্রোগ্রামিংয়ের উন্নততর ঘরানা ‘অবজেক্ট ওরিয়েন্টেড প্রোগ্রামিং (ওওপি)’ উন্নয়নে তাঁর ভূমিকা ও উন্নততর সফটওয়্যার স্থাপত্যবিষয়ক গবেষণার জন্য তিনি এ পুরস্কার পান। তিনি সিএলইউ ও আরগাস নামে দুটি প্রোগ্রামিং ভাষাও উদ্ভাবন করেন। এশীয়দের মধ্যে প্রথম টিউরিং পুরস্কার লাভ করেন ভারতীয় কম্পিউটার বিজ্ঞানী রাজা গোপাল রাজ রেড্ডি। বৃহৎ পরিসরে কৃত্রিম বুদ্ধিমত্তার প্রয়োগ, কৃত্রিম বুদ্ধিমত্তার প্রায়োগিক কাঠামো ও কৃত্রিম বুদ্ধিমত্তার বাণিজ্যিক দিক নিয়ে গবেষণার জন্য তিনি ১৯৯৪ সালে টিউরিং পুরস্কার লাভ করেন। রেড্ডি তাঁর নিজ দেশে ২০০১ সালে পদ্মভূষণ উপাধিতে ভূষিত হন। গত বছর টিউরিং পুরস্কারে ভূষিত হন মার্কিন কম্পিউটার বিজ্ঞানী লেসলি জি ভ্যালিয়ান্ট। যন্ত্রের শিক্ষণ-তত্ত্ব, সমান্তরাল কম্পিউটিং প্রভৃতি বিষয়ে গুরুত্বপূর্ণ অবদানের জন্য তিনি এই পুরস্কার লাভ করেন। গত ৪৫ বছরে সর্বমোট ৫৭ জন কম্পিউটার বিজ্ঞানী এ পুরস্কারে ভূষিত হয়েছেন।
বাস্তবে যান্ত্রিক ও ইলেকট্রনিক কম্পিউটারের সাহায্যে গণনাসংক্রান্ত যা কিছু করা সম্ভব, টিউরিং যন্ত্রের সাহায্যেও তার সবকিছুই সম্ভব। বরং বাস্তব কম্পিউটারের সাহায্যে সম্ভবপর নয় এমন অনেক কিছুর বাস্তবায়নও টিউরিং যন্ত্রের সাহায্যে সম্ভব। বিশ্বজুড়ে কম্পিউটার বিজ্ঞানীরা বাস্তব কম্পিউটিংয়ের সীমাবদ্ধতা ভালোভাবে বুঝতে শরণাপন্ন হন টিউরিং যন্ত্রের। আর টিউরিং পুরস্কারও কম্পিউটার বিজ্ঞানীদের বাস্তব কম্পিউটিংয়ের সীমাবদ্ধতা দূর করে নতুন দিগন্ত উন্মোচনের ব্যাপারে সদা সততই অনুপ্রেরণা জোগায়।
তথ্যসূত্র: উইকিপিডিয়া
</doc>
<doc>
রাঙামাটিতে হলো তথ্যপ্রযুক্তি মেলা
| তারিখ: ১২-১১-২০১১
রাঙামাটির পুরোনো কোর্ট মাঠে গত ৩ নভেম্বর তথ্যপ্রযুক্তি মেলা অনুষ্ঠিত হয়েছে। স্থানীয় ইনফরমেশন টেকনোলজি সলিউশন এর আয়েজক। মেলার উদ্বোধন করেন দৈনিক রাঙামাটির ব্যবস্থাপনা পরিচালক মো. জাহাঙ্গির কামাল। এসময় উপস্থিত ছিলেন ইনফরমেশন টেকনোলজি সলিউশনের পরিচালক মো. লোকমান হোসেন এবং মেলা কমিটির সদস্য সচিব মো. ইমরান। খবর বিজ্ঞপ্তির। মেলায় প্রাকৃতিক সপ্তাশ্চর্য নির্বাচনে সুন্দরবনকে ভোট দেওয়ার ব্যবস্থা ছিল। মেলায় রাঙামাটির বিভিন্ন তথ্যপ্রযুক্তি প্রতিষ্ঠান 
</doc>
<doc>
গুগল প্লাস সামাজিক নেটওয়ার্ক নয়: গুগল
 | তারিখ: ১২-১১-২০১১
গুগল প্লাস কোনো সামাজিক যোগাযোগের মাধ্যম নয় বলে দাবি করেছেন গুগলের প্রধান ব্যবসা কর্মকর্তা নিকেশ অরোরা। তবে গুগল প্লাসের কিছু ফিচারের সঙ্গে সামাজিক যোগাযোগের ওয়েবসাইটগুলোর ফিচারের মিল রয়েছে বলে তিনি জানান।
নিকেশ অরোরা বলেন, ‘এটি একটি প্ল্যাটফর্ম, যা আমাদেরকে বিভিন্ন সেবা ও পণ্যের সঙ্গে “সোশ্যাল এলিমেন্ট” যুক্ত করতে সহযোগিতা করেছে। সুতরাং গুগল প্লাসে ইউটিউবও দেখা যাবে।’
নিকেশ আরও বলেন, ‘গুগল প্লাসে বেশকিছু ফিচার রয়েছে ‘আমাদের সব ধরনের পণ্যে সোশ্যাল সিগন্যাল ব্যবহারের চেষ্টা করছি। এটা এমন নয় যে, কোনো এক সাইটে এক সঙ্গে সবাইকে নিয়ে আসা নয়। তার পরও গুগল প্লাসে বেশ কিছু ফিচার রয়েছে, যা ফেসবুকের সঙ্গে প্রতিযোগিতামূলক।’
এর আগে গুগলের সামাজিক পণ্যের সফলতার ওপর ভিত্তি করে প্রতিষ্ঠানটির ২৫ শতাংশ কর্মকর্তাদের বোনাস দেয় গুগলের প্রধান নির্বাহী ল্যারি পেইজ।
এদিকে ইতিমধ্যেই গুগল প্লাস চার লাখ ইউজারকে আকৃষ্ট করেছে। তবে তাদের অ্যাকটিভ ইউজারদের প্রকৃত তথ্য জানা যায়নি। দ্য টেলিগ্রাফ।
</doc>
﻿
<doc>
স্মার্টফোনের স্মার্ট গেম
 | তারিখ: ১১-১১-২০১১
    ফিল্ড রানারস
    ফ্রুট নিনজা
    কল অব ডিউটি
    অ্যাংরি বার্ডস
    নিউটনকা
    সিমসিটি
এখন স্মার্টফোনের যুগ। আর পুরো দুনিয়াটাকে ছোট করে ভরে ফেলা হচ্ছে এসব স্মার্টফোনের ভেতর। ফোন করা ছাড়াও স্মার্টফোনকে ক্যামেরা ফোন, বহনযোগ্য মিডিয়াপ্লেয়ার, ইন্টারনেট মাধ্যম, ভিজ্যুয়াল ভয়েস মেইল ক্লায়েন্টসহ ওয়াইফাই ও থ্রিজি কানেকটর হিসেবে ব্যবহার করা যায়। স্মার্টফোনের পর্দাটি মাল্টি টাচস্ক্রিন প্রকৃতির। আঙুলের ছোঁয়াতেই কাজ করে এটি। এতে ভার্চুয়াল কি-বোর্ডের সুবিধা রয়েছে। আর আছে বিভিন্ন প্রোগ্রাম ও গেমস নামিয়ে খেলার সুবিধা। ফলে এখন অনেকেরই অবসর কাটে মোবাইল ফোনে গেমস খেলে। বিভিন্ন ধরনের অপারেটিং সিস্টেম থাকলেও মোটামুটি জনপ্রিয় গেমসগুলো সব অপারেটিং সিস্টেমের জন্যই পাওয়া যায়। আইফোনের গেমস অ্যান্ড্রয়েড, সিমবিয়ানসহ অন্য সিস্টেমের উপযোগী সংস্করণ পাওয়া যায়। স্মার্টফোনের এ রকম কিছু জনপ্রিয় গেমস নিয়ে এবারের আয়োজন।

ফিল্ড রানারস
নিজের ঘর নিজেকে রক্ষা করতে হবে, এই মন্ত্রে উজ্জীবিত হয়ে গেমারকে খেলতে হবে মোবাইলে ফিল্ড রানারস গেমসটি। কারণ, শত্রুরা গেমারের বাড়ি দখল করতে আসছে সদলবলে। যদি তারা কোনোভাবে মাঠ পার হয়ে বাড়িতে চলে আসতে পারে, তাহলে আপনার বাড়ি চলে যাবে তাদের দখলে। তার আগেই শত্রুদের ঠেকাতে হবে গেমারকে। আর এর জন্য মরণকামড় দিতে হবে বিভিন্ন অস্ত্রশস্ত্র নিয়ে। ঘায়েল করতে হবে অনুপ্রবেশকারীদের।

অ্যাংরি বার্ডস
স্মার্টফোনে এখন জনপ্রিয় গেমসের তালিকায় এক নম্বরে আছে অ্যাংরি বার্ডস। বিশাল একটা গুলতি। তার নিচে একঝাঁক খুদে পাখি। ভীষণ রেগে আছে পাখিরা। কারণ, তাদের বড় শত্রু শূকর বা বানরেরা তাদের ডিম খেয়ে ফেলছে আর দাঁত বের করে হাসছে। আর পাখিদের কাছে অস্ত্র বলতে রয়েছে এক গুলতি। তবে গুলতিতে কী লাগিয়ে সেগুলোকে শত্রুর দিকে পাঠানো হবে? এত শত ভাবার সময় নেই? গুলতিতে চড়ে নিজেই উড়ে গিয়ে এসব শত্রুর ওপর আক্রমণ চালায় মিষ্টি রাগী পাখিগুলো। এভাবে একে একে শত্রুগুলোকে ঘায়েল করে এগিয়ে যাওয়াই রাগী পাখিগুলোর কাজ। আর এ রাগী পাখিগুলোকে নিয়ন্ত্রণ করতে হয় গেমারকে! খ্যাপাটে পাখিগুলো নিয়ে এসেছে ফিনল্যান্ডভিত্তিক গেম নির্মাতাপ্রতিষ্ঠান রোভিও মোবাইল। অ্যাংরি বার্ডের মূল গেমের পাশাপাশি এর তিনটি বিশেষ সংস্করণ রয়েছে—অ্যাংরি বার্ড সিজনস, অ্যাংরি বার্ড রিও ও অ্যাংরি বার্ড মিউজিক।

ফ্রুট নিনজা
ফল খেতে কে না ভালোবাসে। কিন্তু ফল খাওয়ার আগে তো কাটতে হবে। আর কাটাকাটির এই কাজটা করতে হবে ফ্রুট নিনজা গেমসে। পুরো গেমসে নিনজাদের তলোয়ার দিয়ে কেটে কুঁচি কুঁচি করতে হবে আপেল, তরমুজ, কলা, নাশপাতি, বেদানাসহ বিভিন্ন ফল। কিন্তু ফল কাটা এত সোজা নয়। উড়ন্ত ফল আসবে, আর তাকে এক কোপে কেটে ফেলতে হবে। এর পাশাপাশি আসবে বিভিন্ন ধরনের বোম। একটু বেখেয়াল হয়ে বোমা কাটলে তো পুরা খবর আছে। সব মিলিয়ে সময় পার করার জন্য খেলাটি খুবই উপযোগী।

নিউটনকা
যাঁরা রাস্তায় হাঁটেন, তাঁদের মনে হতে পারে পাখির মতো ওড়াটা অনেক সহজ। কারণ, রাস্তা বলে কিছু নেই, নিজের ইচ্ছামতো ওড়া যাবে। কিন্তু বাস্তবে ব্যাপারটা কত কঠিন সেটা টের পাওয়া যাবে নিউটনকা গেমসটি খেলার সময়। গেমটিতে গেমার নিজেকে আবিষ্কার করবে একজন হাঁস হিসেবে। যে ইচ্ছা করলে আকাশে উড়তে পারবে কিন্তু সব জায়গায় নয়। তাকে এগিয়ে যেতে হবে কিছু রিংয়ের মধ্য দিয়ে। যা গায়ে লাগলে সর্বনাশ, মানে মৃত্যু। ফলে অনেক সাবধানে এগোতে হবে। এরপর যত পথ এগোনো যাবে ততই কঠিন হবে পথ চলা। এরই মাঝে গেমারকে এগিয়ে যেতে হবে।

সিমসিটি
ভাঙাচোরা যে মজার একটা কাজ, সেটা খুবই ভালোভাবে উপভোগ করা যায় মোবাইলে বসে বসে সিমসিটি গেমসটি খেলার সময়। একের পর এক দালানকোঠা ভেঙে ফেলছে সবাইকে ফাঁকি দিয়ে, এর থেকে মজার আর কী হতে পারে। ভাঙার জন্য গেমারকে যেতে হবে সিমসিটিতে। যেখানে অনেক বড় বড় দালান রয়েছে। কিন্তু সেগুলো পাহারা দিচ্ছে আইন প্রয়োগকারী সংস্থার লোকজন, তাদের চোখ এড়িয়ে আর বুদ্ধি খাটিয়ে ধ্বংস করতে হবে সব দালানকে। আর তুলতে হবে স্কোর।

কল অব ডিউটি
আমাদের আবার যুদ্ধে যেতে হবে—এই মন্ত্রে উজ্জীবিত হয়ে কল অব ডিউটি গেমসটি খেলতে পারেন মোবাইলে। কল অব ডিউটি একটি যুদ্ধভিত্তিক ফার্স্ট পারসন শ্যুটার গেম সিরিজ। গেমটি মূলত দ্বিতীয় বিশ্বযুদ্ধ অবলম্বনে তৈরি। কল অব ডিউটি বিশ্বের অন্যতম সেরা ফার্স্ট পারসন শ্যুটিং গেম সিরিজ। কল অব ডিউটি ব্ল্যাক অপস সিরিজের সপ্তম গেম। গেমটির নির্মাতা ট্রেয়ার্ক এবং প্রকাশক অ্যাকটিভিশন সম্প্রতি গেমটি বাজারে ছাড়ে। গেমটি কোল্ড ওয়ার ও ভিয়েতনাম যুদ্ধ অবলম্বনে তৈরি। গেমারকে রাশিয়া, ভিয়েতনাম, কিউবাসহ পৃথিবীর বিভিন্ন দেশের যুদ্ধে অংশ নিতে হবে।
</doc>
<doc>
উচ্চ ক্ষমতার গ্রাফিকস কার্ড বাজারে
| তারিখ: ১৩-১১-২০১১
উচ্চ ক্ষমতার নতুন একটি গ্রাফিকস কার্ড বাজারে এসেছে। এটি গেম খেলা ও গ্রাফিকসের কাজ করার উপযোগী। আসুসের ইএএইচ৬৭৭০ডিসি/২ডিআই মডেলের এই কার্ডে আছে এএমডি রেডিয়ন এইচডি৬৭৭০ গ্রাফিক্স ইঞ্জিন। এর ভিডিও মেমোরি এক গিগাবাইট। এতে আছে ডি-সাব আউটপুট, ডিভিআই আউটপুট, এইচডিএমআই আউটপুট ইত্যাদি সংযোগের সুবিধা। এটি ডাইরেক্টএক্স ১১, মাইক্রোসফট উইন্ডোজ ৭ প্রভৃতি সমর্থন করে। এর দাম ১২ হাজার টাকা। এনেছে গ্লোবাল ব্র্যান্ড (প্রা.) লি.।—বিজ্ঞপ্তি
</doc>
﻿
<doc>
আসছে দুই হাজার রুপির ল্যাপটপ
| তারিখ: ১৩-১১-২০১১
ভারতে এবার মাত্র এক হাজার ৯৯৯ রুপি দামের ল্যাপটপ কম্পিউটার আসছে। এই মিনি ল্যাপটপ বাজারে নিয়ে আসছে ভারতের টেলিযোগাযোগ প্রতিষ্ঠান সিমোকো। সিমোকোর প্রধান সঞ্জয় ঘোষ বলেছেন, গ্রামের যুবসমাজের জন্য তথ্যপ্রযুক্তির দরজা খুলে দিতেই তাঁদের এই প্রয়াস। সিমোকো সব সময়ই স্বল্পমূল্যের ইলেকট্রনিকস যন্ত্রপাতি বাজারে আনছে। এই মিনি কম্পিউটারে ইন্টারনেট, গান শোনা ও ছবি দেখার সুবিধাও থাকছে। এটির সঙ্গে বিনা মূল্যে বিএসএনএলের ব্রডব্যান্ড সংযোগও থাকছে। —অমর সাহা, কলকাতা
</doc>
﻿
<doc>
দ্রুত ফাইল নামাতে চান?
| তারিখ: ১৩-১১-২০১১
বিভিন্ন কারণে নানাকিছু (গান, সফটওয়্যার) ইন্টারনেট থেকে নামানোর (ডাউনলোড) করার প্রয়োজন পড়ে। আপনি যে ফাইল বা সফটওয়্যারটি ইন্টারনেট থেকে ডাউনলোড করতে চান, সেটি যদি অনেক বড় হয়, তাহলে ডাউনলোড করতে অনেক সময় লাগে। এর মধ্যে যদি বিদ্যুৎ চলে যায় বা কোনো কারণে ডাউনলোড বন্ধ হয়ে যায়, তাহলে তা আবার নতুন করে ডাউনলোড করতে হয়। অথচ আপনি ডাউনলোডের এই কাজটি খুব সহজেই করতে পারেন Free Download Manager সফটওয়্যার দিয়ে। এই সফটওয়্যারটি দিয়ে খুব দ্রুত ডাউনলোড করা যায় এবং এটি Resume (কোনো ফাইলের কিছু অংশ ডাউনলোড করে বন্ধ করে দিলেন তারপর আবার যখন ডাউনলোড শুরু করবেন, তখন তার পর থেকে অর্থাৎ আগে যত পার্সেন্ট ডাউনলোড হয়েছিল, সেখান থেকে ডাউনলোড শুরু হবে) সমর্থন করে। মাত্র ৬ দশমিক ৫ মেগাবাইটের http://www.freedownloadmanager.org/download.htm ঠিকানা থেকে এই সফটওয়্যারটি বিনা মূল্যে নামিয়ে (ডাউনলোড) নিতে পারেন।
</doc>
﻿
<doc>
টিপস
| তারিখ: ১৩-১১-২০১১
ডেস্কটপ আইকন লুকনো
উইন্ডোজ এক্সপির ডেস্কটপে থাকা বিভিন্ন আইকন লুকানো যায়। এ জন্য ডেস্কটপে মাউসের ডান বাটন ক্লিক করে Arrange Icons By/Show Desktop Icons-এর টিক চিহ্ন তুলে দিন। এখন আর আইকন থাকবে না। আগের অবস্থায় ফিরে যেতে Show Desktop Icons-এ টিক চিহ্ন দিন।
এরর বার্তা বন্ধ করুন
প্রায়ই নানা রকম এরর বার্তা আসে কম্পিউটারে। এ জন্য মাই কম্পিউটারে মাউসের ডান বাটন ক্লিক করুন। এরপর Properties\Advanced\Error Reporting-এ ক্লিক করুন। এরপর Disable error reporting নির্বাচন করে দুই বার Ok করুন। মো.শফিকুর রহমান
</doc>
﻿
<doc>
লালমনিরহাট থেকে ফেসবুকে মাদকবিরোধী আন্দোলন
| তারিখ: ১৩-১১-২০১১
সামাজিক যোগাযোগের ওয়েবসাইটের মাধ্যমে মাদকবিরোধী আন্দোলন শুরু হয়েছে লালমনিরহাটে। ‘হামার লালমনি’ নামের একটি ফেসবুক গ্রুপের মাধ্যমে এ আন্দোলন চালানো হবে। বর্তমানে হামার লালমনির সদস্যসংখ্যা দুই হাজারের বেশি।
আন্দোলনের কর্মসূচি হিসেবে মাদকের বিরুদ্ধে রুখে দাঁড়াতে ৫ নভেম্বর সন্ধ্যায় লালমনিরহাট কেন্দ্রীয় শহীদ মিনারে মঙ্গলপ্রদীপ প্রজ্বালন, মাদকবিরোধী প্রামাণ্যচিত্র প্রদর্শন এবং ৬ নভেন্বর সকালে মাদকবিরোধী শোভাযাত্রা বের করা হয়।
মঙ্গলপ্রদীপ প্রজ্বালন কর্মসূচিতে উপস্থিত ছিলেন বেসামরিক বিমান পরিবহন ও পর্যটনমন্ত্রী জি এম কাদের, জেলা পুলিশ সুপার হাবিবুর রহমান ও অতিরিক্ত জেলা প্রশাসক জাকির হোসেন।
হামার লালমনির আনোয়ার কবির বলেন, ‘আমরা চেয়েছিলাম ফেসবুক ব্যবহার করে মাদকবিরোধী আন্দোলনের শুভ সূচনা করতে। আমরা তা করেছি, ভবিষ্যতে সারা দেশে ফেসবুক ব্যবহার করে যেকোনো জনকল্যাণমূলক আন্দোলন করা সম্ভব বলে মনে করছি।’ —লালমনিরহাট প্রতিনিধি
</doc>
<doc>
বিশ্ববিদ্যালয়ের পাঠ্যসূচিতে স্টিভ জবস
| তারিখ: ১৫-১১-২০১১
অ্যাপল কম্পিউটার ইনকরপোরেটেডের সহ-প্রতিষ্ঠাতা প্রয়াত স্টিভ জবস এবার পাঠ্যসূচিতে অন্তর্ভূক্ত হলেন।ভারতের বেঙ্গালুরুর ইনস্টিটিউট অব ফাইন্যান্স অ্যান্ড ইন্টারন্যাশনাল ম্যানেজমেন্ট (আইএফআইএম) বিজনেস স্কুলে ‘দশকের সেরা প্রধান নির্বাহী’ হিসেবে পাঠ্যসূচিতে যুক্ত হয়েছেন। এতে ব্যবসায় অনুষদের শিক্ষার্থীদের চতুর্থ সেমিস্টারে লিডারশিপ শীর্ষক বিষয়ে স্টিভ জবসের বিস্তারিত জীবন সম্পর্কে পড়ানো হবে। এর আগে প্রতিষ্ঠানটি ভারতের ক্রিকেটার মাহেন্দ্র সিং ধোনির জীবনী শিক্ষার্থীদের জন্য পাঠ্যসূচিতে যুক্ত করেছিল।
স্টিভ জবসের জীবনী পাঠের মাধ্যমে শিক্ষার্থীরা একজন আদর্শ ও সফল ব্যবসায়ীর নানা দিক সম্পর্কে জানতে পারবে বলে বিশ্বাস প্রতিষ্ঠানটির। আইএফআইএমের সহকারী অধ্যাপক শাহজি কুরিয়ান বলেন, ‘ব্যবসায়ের ক্ষেত্রে উন্নতির জন্য প্রয়োজন হয় মেধা, বুদ্ধি কিংবা দারুণ কিছু উদ্ভাবনের ক্ষমতা। সে কাজটি করে গেছেন স্টিভ জবস, যা সারা বিশ্ব পরিবর্তন করেছে।’
প্রতিষ্ঠানটির পক্ষ থেকে জানানো হয়, স্টিভের সারা জীবনের উল্লেখযোগ্য অর্জন এবং উদ্ভাবনশক্তি তরুণ শিক্ষার্থীদের অনুপ্রাণিক করবে নতুনভাবে এগিয়ে যেতে। অ্যাপল থেকে চলে গিয়ে আবার ফিরে এসেও যে সফলতার সঙ্গে অ্যাপলকে এগিয়ে নিয়ে গেছেন এবং শীর্ষস্থানীয় প্রতিষ্ঠান হিসেবে গড়ে তুলেছেন, তা সত্যিকার অর্থেই অনুকরণীয়। তাই স্টিভের জীবনের ব্যবসায় শিক্ষার্থীদের সঙ্গে যুক্ত করা হয়েছে। —টাইমস অব ইন্ডিয়া অবলম্বনে কাজী আশফাক আলম
</doc>
<doc>
নতুন এলসিডি মনিটর
| তারিখ: ১৫-১১-২০১১
এলজি ব্র্যান্ডের ডব্লিউ১৬৪৩সি মডেলের এলসিডি মনিটর বাজারে এনেছে গ্লোবাল ব্র্যান্ড (প্রা.) লিমিটেড। লো-রেডিয়েশনের এই মনিটরটি চোখের জন্য নিরাপদ এবং পরিবেশবান্ধব। ১৬ ইঞ্চির প্রশস্ত পর্দার এই এলসিডি মনিটরটিতে রয়েছে এফ ইঞ্জিনপ্রযুক্তি, ৩০০০০: ১ অনুপাতের ডিজিটাল ফাইন কন্ট্রাস্ট রেশিও, ৮ মিলি সেকেন্ড রেসপন্স টাইম, সর্বোচ্চ ১৩৬৬ বাই ৭৬৮ পিক্সেলের রেজ্যুলেশন, ৯০/৫০ ডিগ্রি ভিউয়িং অ্যাঙ্গেল ইত্যাদি। দাম ছয় হাজার ৫০০ টাকা। —বিজ্ঞপ্তি
</doc>
<doc>
নতুন লেজার প্রিন্টার বাজারে
| তারিখ: ১৫-১১-২০১১
কনিকা মিনোল্টা ব্র্যান্ডের ম্যাজিক কালার ১৬৯০এমএফ মডেলের নতুন রঙিন লেজার প্রিন্টার বাজারে এনেছে সেফ আইটি সার্ভিসেস লিমিটেড। অল-ইন-ওয়ান সুবিধার এই প্রিন্টারটি একাধারে প্রিন্টার, কপিয়ার, ফ্যাক্স ও স্ক্যানার। এটি প্রতি মিনিটে ২০টি মনো এবং পাঁচটি কালার প্রিন্ট দেওয়া যায়। এ ছাড়া এতে রয়েছে ২০০ শিট মাল্টিপারপাস ট্রে, অটো ডকুমেন্ট ফিডার, বিদ্যুৎ সাশ্রয়ী প্রভৃতি সুবিধা। প্রিন্টারটির দাম ২৫ হাজার টাকা। —বিজ্ঞপ্তি
</doc>
﻿
<doc>
সনি আনছে নতুন প্রযুক্তির টিভি
| তারিখ: ১৫-১১-২০১১
জাপানের ইলেকট্রনিকস নির্মাতা প্রতিষ্ঠান সনি সম্প্রতি নতুন এক প্রযুক্তির টেলিভিশন তৈরির ব্যাপারে কাজ করছে। এতে বর্তমানে বাজারে থাকা টেলিভিশনের ধারণাটা পুরোপুরি পাল্টে যাবে। সনির প্রধান নির্বাহী স্যার হাওয়ার্ড স্ট্রিংগার নতুন এ টিভিপ্রযুক্তির তথ্য নিশ্চিত করেছেন। তিনি জানিয়েছেন, সনি খুব শিগগির নিয়ে আসছে নতুন ধরনের টেলিভিশন। এরই মধ্যে তাঁরা নতুন এ টেলিভিশনের নকশা ও গবেষণার কাজও শেষ করে ফেলেছেন। স্যার হাওয়ার্ড স্ট্রিংগার বলেন, ‘টেলিভিশন-প্রযুক্তি পাল্টে দিতে আমি দীর্ঘদিন এর পেছনে ব্যয় করেছি। অ্যাপলের সাবেক প্রধান নির্বাহী স্টিভ জবসের সঙ্গে প্রতিদ্বন্দ্বিতা করতে গত পাঁচ বছর অনেক পরিশ্রম করেছি এবং আজ আমি কাজ গুছিয়ে আনতে সক্ষম হয়েছি।’ স্টিভ জবসের প্রসঙ্গ টেনে হাওয়ার্ড বলেন, ‘স্টিভ অ্যাপল টিভির ক্ষেত্রে নতুন প্রযুক্তি নিয়ে কাজ করছিলেন। বর্তমানে ফ্ল্যাট টিভিগুলো আশানুরূপ ব্যবসায়িক সাফল্য পাচ্ছে না। তাই সনি কর্তৃপক্ষ সিদ্ধান্ত নিয়েছে, তারা আর বর্তমান প্রযুক্তির টিভি তৈরির দিকে যাবে না।’ তিনি আরও নিশ্চিত করেছেন যে সনি কর্তৃপক্ষ এ নতুন প্রযুক্তিতে ট্যাবলেট, মোবাইল, কম্পিউটার ও টেলিভিশন একই প্ল্যাটফর্মে আনার পরিকল্পনা করছে। আর নতুন প্রযুক্তির এ টিভি খুব শিগগির বাজারে আসছে বলেও তিনি আশা প্রকাশ করেছেন। —টেলিগ্রাফ অবলম্বনে প্রদীপ সাহা
</doc>
<doc>
হেল্পলাইন
বিভিন্ন ধরনের ভিডিও কনভার্টার
| তারিখ: ১৫-১১-২০১১
ভিডিও কনভার্ট বা রূপান্তরের বিভিন্ন সফটওয়্যার থাকলেও সব ধরনের ভিডিও ফাইল কনভার্ট করার মতো ফ্রি সফটওয়্যার খুব কমই আছে। তেমনি একটি ওপেন সোর্স ভিডিও কনভার্টার হলো ফুল ভিডিও কনভার্টার ফ্রি। ভিডিও কনভার্টারটিতে রয়েছে AVI, MPEG, WMV, DivX, MP4, MKV, MOV, 3GP, FLV ইত্যাদিসহ বিভিন্ন ফরমেটে ভিডিও কনভার্ট করার সুবিধা। ভিডিও ফাইল থেকে MP3, WMA, WAV, RAW, M4A, AAC ইত্যাদিসহ বিভিন্ন অডিও ফরমেটে কনভার্টের সুবিধাও রয়েছে; রয়েছে একই সঙ্গে একটি ভিডিও ফাইল একাধিক ফরমেটে কনভার্ট করাসহ আরও অনেক সুবিধা।
সফটওয়্যারটি বিনা মূল্যে নামানো করা যাবে
www.brothersoft.com/full-video-converter-free-443401.html এই ঠিকানা থেকে। —খালেদ মাহমুদ খান
</doc>
<doc>
এসারের কোর আই থ্রি নোটবুক
| তারিখ: ১৫-১১-২০১১
এক্সিকিউটিভ টেকনোলজিস লিমিটেড বাজারে এনেছে এসারের আস্পায়ার ৪৭৩৯ নোটবুক। এতে আছে ইন্টেল কোর আই ৩ প্রসেসর, ৩ এমবি ক্যাশ মেমোরি, ২ গিগাবাইট ডিডিআর ৩ র‌্যাম, ৫০০ গিগাবাইট সাটা হার্ডডিস্ক ড্রাইভ, ১৪ ইঞ্চি এলইডি-এইচডি স্ক্রিন, ডিভিডি রাইটার, ওয়াইফাই, ব্লুটুথ, কার্ড রিডার, ওয়েবক্যাম ইত্যাদি। দাম ৩৬ হাজার ৮০০ টাকা। —বিজ্ঞপ্তি
</doc>
<doc>
ফেসবুকে বিভিন্ন সেবার তথ্য
| তারিখ: ১৫-১১-২০১১
ফেসবুকে বিভিন্ন সেবার তথ্য নিয়ে চালু হয়েছে facebook.com/bdcompany ঠিকানার একটি পেজ। এতে বাংলাদেশিদের জন্য বিভিন্ন সেবা ও কমিশনভিত্তিক আয়ের সুযোগসহ চাকরি পেতে সহযোগিতা এবং অনলাইন ও টেলিমার্কেটিং সেবার বিবরণীর পাশাপাশি বিভিন্ন বিষয়ে পরামর্শ পাওয়া যাবে। —বিজ্ঞপ্তি
</doc>
<doc>
অকালেচলে গেলেন ডিয়াসপোরার সহ-প্রতিষ্ঠাতা
| তারিখ: ১৬-১১-২০১১
অন্য প্রতিষ্ঠাতাদের সঙ্গে ইলিয়া ঝিতোমিরস্কি (বাঁ থেকে দ্বিতীয়)
সামাজিক যোগাযোগের ওয়েবসাইট ডিয়াসপোরার সহ-প্রতিষ্ঠাতা ইলিয়া ঝিতোমিরস্কি মারা গেছেন। তাঁর প্রতিষ্ঠানের একজন মুখপাত্র গত সোমবার এ কথা জানান। ইলিয়ার বয়স হয়েছিল মাত্র ২২ বছর। যুক্তরাষ্ট্রের সান ফ্রান্সিসকোয় গত রোববার রাতে মারা যান ইলিয়া। তাঁর মৃত্যুর কারণ জানা যায়নি। এ ব্যাপারে তাঁর প্রতিষ্ঠান থেকেও কিছু বলা হয়নি। তবে ধারণা করা হচ্ছে, তিনি আত্মহত্যা করেছেন।
ডিয়াসপোরার মুখপাত্র পিটার শারম্যান বলেন, ‘ইলিয়া খুব চমৎকার মনের একজন মানুষ ছিলেন। তাঁর প্রতিষ্ঠিত সামাজিক নেটওয়ার্কিং সাইট ফেসবুকের মতো জনপ্রিয় না হলেও সামাজিক যোগাযোগের ক্ষেত্রে গুরুত্বপূর্ণ ভূমিকা পালন করছে। তাঁর মৃত্যুতে আমরা গভীরভাবে শোকাহত। এটা আমাদের প্রতিষ্ঠানের এবং তাঁর পরিবারের জন্য বিরাট ক্ষতি। এ ক্ষতি পূরণ হওয়ার নয়।’
ইলিয়া ঝিতোমিরস্কিসহ চারজন ছাত্র নিউইয়র্ক ইউনিভার্সিটির একটি কম্পিউটার ল্যাবে ডিয়াসপোরা ওয়েবসাইট তৈরি করেন। এটি এমন একটি ওয়েবসাইট, যা সামাজিক যোগাযোগের পাশাপাশি ব্যক্তির গোপনীয়তা কঠোরভাবে রক্ষা করে। ওয়েবসাইটটি ইতিমধ্যে ২০ লাখ ডলার তহবিল সংগ্রহ করেছে। গত মাসে ডিয়াসপোরা তার ওয়েবসাইটে আরও তহবিল চেয়ে একটি ব্লগ পোস্ট করেছে। —এএফপি অবলম্বনে রোকেয়া রহমান
</doc>
﻿
<doc>
ইন্টারনেটে প্রধানমন্ত্রী ও জাতিসংঘ মহাসচিবের বক্তৃতা সরাসরি সম্প্র্রচার
| তারিখ: ১৬-১১-২০১১
জয়পুরহাটের কালাই উপজেলা সদর ও সব কটি ইউনিয়ন পরিষদে গত সোমবার বিকেল চারটা থেকে ইন্টারনেটের মাধ্যমে বড় পর্দায় প্রধানমন্ত্রী শেখ হাসিনা ও জাতিসংঘের মহাসচিব বান কি মুনের বক্তৃতা সরাসরি সমপ্রচার করা হয়েছে। সারা দেশে ইউনিয়ন তথ্য ও সেবাকেন্দ্রের এক বছর পূর্তি এবং প্রতিটি জেলায় ই-সেবাকেন্দ্র আনুষ্ঠানিক উদ্বোধনের দিনটি স্মরণীয় করে রাখতে প্রথমবারের মতো গোটা উপজেলাজুড়ে এই উদ্যোগ নেওয়া হয়। এ সময় সব ইউনিয়ন পরিষদেই ভিড় দেখা যায়। কালাই উপজেলা নির্বাহী কর্মকর্তা মো. হাফিজুর রহমানসহ অনেকেই উপজেলা পরিষদ মিলনায়তনে বড় পর্দায় সরাসরি প্রধানমন্ত্রী ও জাতিসংঘ মহাসচিবের ভাষণ শোনেন। —কালাই (জয়পুরহাট) প্রতিনিধি
</doc>
<doc>
ভারতে সরকারি ওয়েবসাইটে হ্যাকারের হামলা চলছেই
| তারিখ: ১৬-১১-২০১১
ভারতের সরকারি ওয়েবসাইটে দেড় মাস ধরে হ্যাকারদের হামলা চলছেই। এই আক্রমণের শিকার হয়েছে অন্তত ৮০টি সরকারি ওয়েবসাইট। এবার বেদখল (হ্যাকড) হয়ে গেছে পশ্চিমবঙ্গের স্বাস্থ্য দপ্তরের সরকারি ওয়েবসাইট। গত সোমবার বেলা ১১টা নাগাদ এই ওয়েবসাইট খোলা হলে দেখা যায়, এটি হ্যাক করেছে ‘খানটাসটিয়া’ নামে পাকিস্তানের করাচিভিত্তিক একটি সংগঠন। সেখানে তারা ভারতবিরোধী বেশ কিছু বক্তব্য জুড়ে দেয়। এদিকে জানা গেছে, কলকাতার সিআইডির ওয়েবসাইট যেদিন হ্যাক করা হয়েছিল, তার এক মাস আগে একই দিন ওই জঙ্গি সংগঠন ভারতের আরও ৭৮টি ওয়েবসাইট হ্যাক করেছিল।
এর আগে ৩০ অক্টোবর হ্যাকারের খপ্পরে পড়েছিল কলকাতা সিআইডির ওয়েবসাইট এবং একই সঙ্গে কলকাতার পুলিশ কমিশনার রঞ্জিত কুমার পচনন্দার ব্যক্তিগত ই-মেইলও। সিআইডির ওয়েবসাইটে ঢুকে প্রথম পৃষ্ঠায় নিজেদের বক্তব্য জানিয়ে দেয় ‘মুসলিম লিবারেশন আর্মি’ নামের করাচিভিত্তিক একটি জঙ্গি সংগঠন। —অমর সাহা, কলকাতা
</doc>
<doc>
বাজারে নতুন মোবাইল হ্যান্ডসেট ‘গেম বয়’ ও ‘আই রেডিও’
অনলাইন ডেস্ক | তারিখ: ১৬-১১-২০১১
বাজারে এসেছে ভিএস অ্যান্ড মি ব্র্যান্ডের নতুন দুটি হ্যান্ডসেট। এর একটি ‘পিডিএ গেম বয়’ অন্যটি ‘আই রেডিও’। চীনে তৈরি দুটি ভিন্ন ধারার সুলভ মূল্যের দৃষ্টিনন্দন এই হ্যান্ডসেট দুটি বাংলাদেশে প্রথমবারের মতো বাজারজাত করেছে ট্যাং ইলেকট্রনিকস লিমিটেড। এর মধ্যে ‘গেম বয়’-এ যেকোনো স্থানে, যেকোনো মুহূর্তে মুঠোফোনে মজার মজার গেম খেলার জন্য এক কথায় অনন্য। ৩.০ ইঞ্চি কিউভিজিএ হাই সেনসিটিভিটি টাচস্ক্রিন সমৃদ্ধ এই হ্যান্ডসেটে আপনার জন্য সুরক্ষিত রয়েছে ১০০০ রকমের গেম। যা অন্য কোনো হ্যান্ডসেটের বেলায় একেবারেই অবিশ্বাস্য একটি ঘটনা। এ ছাড়া থাকছে লাউড স্পিকার, হাই টেকনোলজি মাল্টিমিডিয়া, হাই ডেফিনেশন ক্যামেরা, এফএম রেডিও, এমপি থ্রি-এমপি ফোর, ব্লু-টুথ, স্ট্যান্ডবাই ডুয়েল সিমসহ আরও অনেক কিছু। গেম বয় এর সবচেয়ে গুরুত্বপূর্ণ বিষয় হলো এর ১৫০০ মেগাহার্জ ক্ষমতা সম্পন্ন ব্যাটারি। সাধারণ ক্রেতাদের ক্রয় ক্ষমতার মধ্যে এই হ্যান্ডসেটের মূল্য মাত্র ৪৫০০ টাকা। সঙ্গে থাকছে ২ গিগাবাইট মেমোরি কার্ড এবং হেডফোন।
অন্যদিকে সুপার প্রফেশনাল এফএম ফাংশন হ্যান্ডসেট ‘আই রেডিও’ তৈরি হয়েছে বাংলাদেশের নেটওয়ার্ক এবং চাহিদার কথা বিবেচনা করে। এই হ্যান্ডসেটে রয়েছে শক্তিশালী নেটওয়ার্ক অ্যান্টেনা। যার মধ্য দিয়ে একেবারে দুর্বল সিগন্যালেও স্পষ্ট বাজবে এফএম রেডিও। এতে রয়েছে এফএম নয়েজ ফিল্টারিং চিপস, যাতে করে পরিষ্কার ও স্পষ্ট শোনা যাবে এফএম রেডিওর শব্দ। রয়েছে ৩০ মি.মি. ক্ষমতাসম্পন্ন লাউড স্পিকার। সুদৃশ্য ডিজাইনের এই হ্যান্ডসেটের ব্যাটারি ক্ষমতা ১২০০ মেগাহার্জ। রয়েছে ব্ল-টুথ, এমপি থ্রি-ফোর, হেডফোন এবং ক্যামেরা। মাত্র ২৩০০ টাকা মূল্যের এই হ্যান্ডসেটটি এখন পাওয়া যাবে নিকটস্থ মোবাইল ফোন সেন্টারে। ভিএস অ্যান্ড মি ব্র্যান্ডের অত্যাধুনিক সেট দুটি চলতি মাসে বাজারে এসেছে। বাজারজাত করেছে ট্যাং ইলেকট্রনিকস লিমিটেড। ক্রেতাদের বিক্রয়োত্তর সেবার জন্য সারা দেশে রয়েছে ভিএস অ্যান্ড মি ব্র্যান্ডের ১৫টি সেবা কেন্দ্র।
</doc>
﻿
<doc>
নতুন স্পিকার বাজারে
| তারিখ: ১৬-১১-২০১১
স্মার্ট টেকনোলজিস (বিডি) লিমিটেড বাজারে নিয়ে এসেছে অ্যাংকর ব্র্যান্ডের এস২১১২ মডেলের স্পিকার। স্পিকারটিতে রয়েছে ডিজিটাল এফএম টিউনার এবং ক্রিস্টাল সাউন্ড কোয়ালিটি। ২:১ অনুপাতের এই স্পিকারটির বাজারমূল্য দুই হাজার ২০০ টাকা। —বিজ্ঞপ্তি
</doc>
<doc>
বন্ধুত্বের নতুন সাইট
| তারিখ: ১৬-১১-২০১১
মোবাইল ফোন থেকে ব্যবহার উপযোগী বন্ধুত্বের একটি সাইট প্রকাশিত হয়েছে।
এ সাইটে রয়েছে চ্যাট, নিজস্ব ফোরাম, বার্তা আদান-প্রদান, ইউটিউবের ভিডিও এবং মোবাইলের বিভিন্ন প্রোগ্রাম নামানোর সুবিধা।
এছাড়াও আছে নিজের ছবি প্রকাশ করা, গ্যালারি তৈরিসহ বিভিন্ন সুবিধা। ঠিকানা:http://ahoban.net। —বিজ্ঞপ্তি
</doc>
<doc>
হেল্পলাইন
তৈরি করুন ছবির কার্টুন
| তারিখ: ১৬-১১-২০১১
ছবি হবে কার্টুনের মতো
অনেকেই ছবিতে মজার মজার আবহ দিতে চান। ইচ্ছে করলে সহজেই যেকোনো ছবির কার্টুন তৈরি করতে পারেন। এ জন্য আপনার লাগবে ’ইনটু কার্টুন’ নামের একটি সফটওয়্যার। ২.২০ মেগাবাইটের এই সফটওয়্যারটির পূর্ণাঙ্গ সংস্করণ পাবেন http://mediafire.com/?z266vw6jg7h144g ঠিকানার ওয়েবসাইটে। ইন্টারনেট থেকে নামানোর পর জিপ ফাইলটি খুলুন। এখন সফটওয়্যারটি চালু করে ওপরে বাঁয়ে Open-এ যান, এখান থেকে যে ছবিটির কার্টুন তৈরি করতে চান, সেটি খুলুন। খেয়াল করুন ওপরে এর নিচে যোগ ও বিয়োগ চিহ্নসহ দুটি আইকন আছে। যোগ চিহ্নে ক্লিক করে ছবিটি বড় এবং বিয়োগ চিহ্নে ক্লিক করলে ছবিটি সম্পাদনার সময় ছোট করে দেখা যাবে। এখন ওপরে Cartoon অপশন থেকে Shortcut:Cartoon-এ ক্লিক করুন। এখন একটি Preview বক্স আসবে, সেখানে OK করুন। এরপর আপনার কাঙ্ক্ষিত ছবিটির কার্টুন তৈরি হয়ে যাবে। ইচ্ছে করলে একই উপায়ে আপনি যেকোনো ছবির ক্যানভাস (পটভূমি), স্কেচ অথবা পেনসিলে আঁকা সংস্করণ তৈরি করতে পারেন। ক্যানভাস সংস্করণ তৈরির জন্য Cartoon অপশন থেকে Shortcut:Canvas, স্কেচ সংস্করণ তৈরির জন্য Cartoon অপশন থেকে Shortcut:Sketch, পেনসিলে আঁকা সংস্করণ তৈরির জন্য Cartoon অপশন থেকে Shortcut:Line Drawing অপশন নির্বাচন করুন এবং একই নিয়ম অনুসরণ করুন। ছবিটি সেভ করার জন্য সবার ওপরে বাঁয়ে File/save অপশনে যান। ছবিটির একটি নাম দিন, Save in অপশনে দেখিয়ে দিন, ছবিটি কোথায় সেভ করে রাখবেন। Save as অপশনে থেকে JPG অথবা BMP ফরম্যাট নির্বাচন করে ছবিটি সেভ করুন। সফটওয়্যারটির পরীক্ষামূলক সংস্করণ পাবেন www.intocartoon.com ঠিকানার ওয়েবসাইটে। —খালেদ মাহমুদ খান
</doc>
