<doc>
জিমেইলের নতুন চেহারা
| তারিখ: ০৩-১১-২০১১
জিমেইলে এখন বিভিন্ন নকশার থিম যোগ করা যায়
জিমেইলে এখন বিভিন্ন নকশার থিম যোগ করা যায়
গুগলের জনপ্রিয় বিনা মূল্যের ই-মেইল সেবা জিমেইলের চেহারায় নতুনত্ব যুক্ত হয়েছে। আরও সহজ ব্যবহার, নতুন থিম ও খোঁজার উন্নত সুবিধা যুক্ত হয়েছে নতুন এ ডিজাইনে। এরই মধ্যে জিমেইল ব্যবহারকারীদের নতুন এ চেহারা ব্যবহারের সুযোগ দেওয়া হয়েছে। ব্যবহারকারীরা ইচ্ছে করলে নতুন এ চেহারা চালু করতে পারেন এবং এ ব্যাপারে পরামর্শ ও অভিযোগও জানানো যাবে।
গুগলের ইউজার এক্সপেরিয়েনস ডিজাইনার জেসন কর্নওয়েল এ বিষয়ে নিজের ব্লগ পোস্টে বলেন, ‘আমরা অবশেষে চূড়ান্তভাবে ব্যবহারকারীদের জন্য নতুন বৈশিষ্ট্য অবমুক্ত করতে পেরেছি। বর্তমানে এ সুবিধা যে কেউ ইচ্ছে করলে চালু করে নিতে পারবে।’ তবে খুব শিগগির সব ব্যবহারকারী এ সুবিধা পাবেন বলে জানান তিনি।
নতুন এ চেহারার সঙ্গে যুক্ত হয়েছে বেশ কিছু নতুন বৈশিষ্ট্য। যার মধ্যে রয়েছে সহজে ই-মেইল পড়ার উন্নত সুবিধা, নিজের মতো করে চ্যাট সুবিধা, ই-মেইলে থ্রেডেই ছবি দেখা, কালার, থ্রিডি ও ক্ল্যাসিক তিনটি বিষয়ের আলাদা থিম, বিভিন্ন ডিভাইস কিংবা মনিটর অনুযায়ী ইনবক্স দেখার সুবিধা ইত্যাদি।
চেহারা পরিবর্তনের পাশাপাশি জিমেইলের এ ধরনের পরিবর্তন ব্যবহারকারীর পছন্দ হবে, এমনই মনে করছে গুগল কর্তৃপক্ষ। —টাইমস অব ইন্ডিয়া অবলম্বনে কাজী আশফাক আলম
</doc>
<doc>
বিজ্ঞান আয়োজন
বিআইএসসি বিজ্ঞান মেলা
| তারিখ: ২৩-১০-২০১১
১৫ অক্টোবর দিনব্যাপী বাংলাদেশ ইন্টারন্যাশনাল স্কুল ও কলেজে (বিআইএসসি) বার্ষিক বিজ্ঞান মেলা অনুষ্ঠিত হয়। মেলায় স্কুলের ষষ্ঠ থেকে দশম শ্রেণীর শিক্ষার্থীরা ৫২টি প্রকল্প প্রদর্শন করে। প্রকল্পের মাধ্যমে জেনেটিক প্রকৌশল, পরিবেশদূষণ, পানি সমস্যা, ভূমিকম্প, যানজট সমস্যা দূরীকরণসহ বিভিন্ন বিষয় উপস্থাপনা করে। সপ্তম শ্রেণীর ফারদিফা ফাতমিউল ফারদিফা জানায়, ‘খুবই ভালো লাগছে। বন্ধুদের সঙ্গে প্রজেক্ট তৈরি করার সময় বিজ্ঞানের নতুন অনেক কিছু জানতে পেরেছি।’ স্কুলের অধ্যক্ষ কর্নেল (অব.) আনিসুর রহমান চৌধুরী পিএসসি বলেন, ‘বিজ্ঞানমনস্ক জাতি গঠনে বিজ্ঞান মেলার বিকল্প নেই। শিক্ষার্থীদের বিজ্ঞানের প্রতি আগ্রহ বাড়ানোর জন্য বিআইএসসি প্রতিবছর বিজ্ঞান মেলা আয়োজন করে আসছে।’ বিজ্ঞান মেলায় বিচারক হিসেবে উপস্থিত ছিলেন নর্থ সাউথ বিশ্ববিদ্যালয়ের উপ-উপাচার্য এস এ এম খাইরুল বাসার, ঢাকা বিশ্ববিদ্যালয়ের পদার্থবিজ্ঞান ও জিওলজি বিভাগের সহযোগী অধ্যাপক ইসতিয়াক মো. সাইদ, সুব্রত সাহা প্রমুখ। মেলায় প্রথম স্থান অর্জন করেছে শামামা শাখাওয়াত ও তার বন্ধুদের প্রদর্শন করা জেনেটিক প্রকৌশলের মডেলটি।
</doc>
<doc>
ভালো-মন্দ মিলিয়ে আছেন প্রযুক্তিবাজারের শ্রমজীবীরা
| তারিখ: ০১-০৫-২০১০
কম্পিউটার ব্যবহারকারীর সংখ্যা বাড়ার সঙ্গে দেশে কম্পিউটার বাজারের সংখ্যাও গড়ে উঠেছে। বিক্রেতা, টেকনিশিয়ান ছাড়াও এসব বাজারে কাজ করেন উল্লেখযোগ্য পরিমাণ শ্রমজীবী মানুষ। ঢাকায় দেশের সবচেয়ে বড় কম্পিউটারের বাজার বিসিএস কম্পিউটার সিটি, এলিফ্যান্ট রোডের একাধিক বাজার, ইস্টার্ন প্লাজা ও মোতালিব প্লাজার মুঠোফোন বাজারে প্রায় সাত হাজার শ্রমজীবী মানুষ কাজ করেন। এসব বাজারে একদিকে নির্ধারিত আট ঘণ্টার বেশি কাজ করানোসহ অপ্রাপ্তবয়স্কদের দিয়ে কাজ করানোর ঘটনা ঘটে, অন্যদিকে কারিগরি কাজ শিখে দোকান বা সার্ভিস সেন্টারের সাধারণ কর্মজীবী থেকে দক্ষ টেকনিশিয়ান বা ব্যবসায়ী হিসেবে নিজেকে প্রতিষ্ঠিত করার ঘটনাও রয়েছে।
ঢাকার প্রযুক্তিবাজারগুলো সরেজমিনে ঘুরে দেখা যায়, প্রযুক্তিবাজারের শ্রমজীবীরা বেশির ভাগ ক্ষেত্রেই ন্যায্য ও প্রাপ্য অধিকার থেকে বঞ্চিত হচ্ছেন। যেকোনো সময় চাকরি থেকে ছাঁটাই, বাড়তি কাজের মজুরি না দেওয়ার ঘটনা ঘটছে। বেশির ভাগ ক্ষেত্রেই শ্রম অধিকার আইন অনুযায়ী দৈনিক আট ঘণ্টা কাজ করানোর নিয়ম মানা হয় না। অবসরকালীন ভাতা-সুবিধাও নেই। এই বাজারগুলোতে সপ্তাহে এক দিন ছুটি দেওয়া হলেও বাকি অর্ধদিবস ছুটি দেওয়া হয় না বললেই চলে। আবার এসব অসুবিধার উল্টো চিত্রটাও পাওয়া গেছে প্রযুক্তিবাজারে। অদক্ষ কর্মীরা প্রযুক্তিপণ্য বিক্রেতা প্রতিষ্ঠানে এসে প্রযুক্তিতে দক্ষ হয়ে উঠছেন। কম্পিউটার সংযোজন করাও শিখে যাচ্ছেন অনেকে।
তথ্যপ্রযুক্তি ব্যবসা খাতের সংগঠন বাংলাদেশ কম্পিউটার সমিতির (বিসিএস) সভাপতি মোস্তাফা জব্বার বলেন, ‘প্রতিটি প্রতিষ্ঠানের উচিত আইনের প্রতি শ্রদ্ধাশীল হওয়া ও তা মেনে চলা। বিসিএসের সব সদস্য শ্রম অধিকার আইন মেনে চলার চেষ্টা করেন।’ তিনি বলেন, ‘মানবিক দিক ও শিশুশ্রম আইন ভঙ্গ করে কিছু দোকানে শিশুরা স্বেচ্ছায় কাজ করে। অনেক শিশু আছে, যারা এখানে কাজ শুরু করে আজ এই শিল্পে ভালো বেতনে কাজ করছে।’
‘মা-বাবাই এহানে কাজ করতে পাঠাইছে’ জানায় ১৪ বছরের হাফিজ হোসেন। এলিফ্যান্ট রোডের একটি প্রতিষ্ঠানে কর্মরত শিশুশ্রমিক হাফিজ বলে, ‘আস্তে আস্তে ভালো কাজ করতে পারলে মালিক তখন বেতন দেবে। ইস্টার্ন প্লাজায় মুঠোফোন বাজারের কয়েকজন শ্রমজীবী জানান, তাঁরা ঝুঁকিপূর্ণ ও খোলা পরিবেশে মুঠোফোন মেরামত করছেন। কারণ হিসেবে তাঁরা জানান, বাংলাদেশে মুঠোফোন মেরামত বা সার্ভিসিং করার জন্য এর চেয়ে ভালো কোনো উপায় নেই। তাই তাঁদের বৈদ্যুতিক শক খাওয়াসহ বিভিন্ন ঝুঁকি নিয়ে কাজগুলো করতে হচ্ছে।
বিসিএস কম্পিউটার সিটির সভাপতি মজিবুর রহমান বলেন, ‘এই বাজারে শিশুশ্রমের আওতায় ১৫ বছরের কম বয়সী কাউকে যাতে কাজে নিয়োগ দেওয়া না হয়, সে ব্যাপারে কম্পিউটার বাজারের সব দোকানমালিককে নির্দেশ দেওয়া আছে। আমাদের শ্রমিকদের নিয়োগ দেওয়ার সময় বলে দেওয়া হয়, দোকান খোলা থেকে বন্ধ হওয়া পর্যন্ত কাজ করতে হবে। তাই এখানে নিয়ম ভঙ্গ করার কিছু নেই।
শ্রমিকদের কর্মঘণ্টার ব্যাপারে আইনজীবী তানজিম-আল-ইসলাম বলেন, শ্রম আইন অনুযায়ী কোনো শ্রমিককে যদি আট ঘণ্টার বেশি কাজ করানো হয়, তবে তাঁকে অতিরিক্ত কাজের মজুরি দিতে হবে।
শ্রম অধিকার আইন ২০০৬ অনুযায়ী, অভিভাবক, শিশুর সম্মতি ও ডাক্তারি বয়স শনাক্তকরণের প্রমাণপত্র থাকলে ১৪-১৬ বছর বয়সের শিশুশ্রমিক কাজ করতে পারবে। তিনি বলেন, ১৪ বছরের কম বয়সী শিশুরা অভিভাবক, শিশুর সম্মতি ও ডাক্তারি বয়স শনাক্তকরণের প্রমাণপত্র থাকলেও শ্রমিক হিসেবে কাজ করতে পারবে না। —তারিকুর রহমান খান
</doc>
<doc>
চিকিৎসায় দূর নিয়ন্ত্রিত রোবট
| তারিখ: ০১-০৫-২০১০
ব্রিটিশ হাসপাতালের চিকিত্সকেরা এই প্রথমবারের মতো হূদযন্ত্রের অস্ত্রোপচারে দূর নিয়ন্ত্রিত (রিমোট কন্ট্রোলড) রোবট ব্যবহার করেছেন। গত বুধবার লন্ডনের একটি হাসপাতালে চিকিত্সকেরা অপারেশন থিয়েটারের বাইরে থেকে রিমোট কন্ট্রোল চালিয়ে রোবট দিয়ে অস্ত্রোপচার করিয়েছেন। চিকিত্সকেরা জানিয়েছেন, অস্ত্রোপচার সফল হয়েছে। এর অর্থ হচ্ছে, চিকিত্সকেরা এখন থেকে অপারেশন থিয়েটারে সশরীরে উপস্থিত না থেকেও অন্য যেকোনো শহরে বা অন্য কোনো দেশে যেকোনো রোগীর হূদযন্ত্রের অস্ত্রোপচার করাতে পারবেন। গত বুধবারের অস্ত্রোপচারে নেতৃত্ব দেন ডা. অ্যান্ড্রু নগ। তিনি বার্তা সংস্থা রয়টার্সকে জানান, ৭০ বছরের এক বৃদ্ধের ওপর এ অস্ত্রোপচার চালানো হয়েছে। অস্ত্রোপচার সফল হয়েছে। রোগী ধীরে ধীরে সুস্থ হয়ে উঠছেন। বিশ্বের ধনী দেশগুলোতে রোবটের সাহায্যে অস্ত্রোপচার এখন সাধারণ ঘটনা হয়ে দাঁড়িয়েছে। তবে রিমোট কন্ট্রোলড রোবট দিয়ে এই প্রথম কোনো অস্ত্রোপচার করা হলো। অ্যান্ড্রু বলেন, রিমোট কন্ট্রোলড রোবট দিয়ে অস্ত্রোপচার করার ফলে রোগীর মৃত্যুঝুঁকিও কমে যাবে। কারণ দীর্ঘসময় ধরে চলা জটিল অস্ত্রোপচারে চিকিত্সকেরা অনেক সময় ক্লান্ত হয়ে পড়েন। এতে তাঁরা অস্ত্রোপচারে মনোযোগ দিতে পারেন না। ফলে যেকোনো ভুল হয়ে রোগীর জীবনহানি ঘটতে পারে। রিমোট কন্ট্রোলড রোবট দিয়ে অস্ত্রোপচার এ ধরনের ঝুঁকি অনেকখানি কমিয়ে আনবে। তিনি বলেন, আমি আশা করছি, ভবিষ্যতে অস্ত্রোপচারে রোবটের ব্যবহার বাড়বে। —রয়টার্স অবলম্বনে রোকেয়া রহমান
</doc>
<doc>
চট্টগ্রাম সরকারি সিটি কলেজের ওয়েবসাইট চালু
| তারিখ: ০১-০৫-২০১০
চট্টগ্রামের সরকারি সিটি কলেজের ওয়েবসাইট চালু হয়েছে। সম্প্রতি কলেজের অধ্যক্ষ হরিবল চক্রবর্তী এর আনুষ্ঠানিক উদ্বোধন করেন। ওয়েবসাইটটির মাধ্যমে ভর্তিসংক্রান্ত তথ্য, ফলাফল, পরীক্ষার সূচি, বিভিন্ন অনুষ্ঠানের তথ্যাদি সহজে পাবে শিক্ষার্থীরা। শিগগিরই অনলাইন ভর্তি কার্যক্রম এবং ভর্তি ফরম ওয়েবসাইট থেকে নামানো যাবে। সাইটের ঠিকানা: www.gccc.gov.bd। —নাসির উদ্দিন হায়দার, চট্টগ্রাম
</doc>
<doc>
ওয়েব গাইড
ওয়েবে সামাজিক যোগাযোগ সাইটের প্রোগ্রাম

| তারিখ: ০১-০৫-২০১

বর্তমানে ইন্টারনেট আর গতিশীল প্রযুক্তিমাধ্যমে সমাজ, শিক্ষা, অর্থনীতি, রাজনীতি সবকিছুকেই পরিবর্তনের ক্ষেত্রে বিশেষ সহযোগিতা করতে পারে। ইন্টারনেটে গড়ে ওঠা বর্তমান সামাজিক যোগাযোগ সাইটগুলোর সঙ্গে ব্যবহারকারীরা নানাভাবে জড়িত। এসব সাইটের পাশাপাশি যোগাযোগের ওয়েবসাইট, সামাজিক যোগাযোগ প্রোগ্রামের ব্যবহার এবং এর মাধ্যমে ক্যারিয়ার গড়ে তোলার বিশেষ সুযোগ রয়েছে। www.paracalls.com ঠিকানার ওয়েবসাইটটি ক্যারিয়ার উপযোগী এবং প্রফেশনালদের জন্য একটি বিশেষ জায়গা।
এ সাইটে রয়েছে জনপ্রিয় তাত্ক্ষণিক বার্তা আদান-প্রদানের সুবিধা-সংবলিত জিটক, ইয়াহু, এমএসএন, এআইএম, ফেসবুক, টুইটার ব্যবহারের মাধ্যমে বার্তা সংরক্ষণের সুবিধা। পাশাপাশি এ সাইটের প্রায় সব বৈশিষ্ট্য মোবাইলের মাধ্যমে ব্যবহারের সুযোগ রয়েছে। প্রফেশনাল সামাজিক যোগাযোগ সাইটের নানা সুবিধাও পাওয়া যাবে এ ওয়েবসাইটে।
এর যোগাযোগের প্রোগ্রাম ব্যবহার করে লগ ইন অবস্থায় ফেসবুক, টুইটারে যুক্ত থাকা যাবে এবং ইউটিউবের ভিডিওসহ বিভিন্ন লিংক ব্যবহার করা যাবে। যেকোনো প্রতিষ্ঠান এ সাইটে নিবন্ধনের মাধ্যমে নিজেদের প্রতিষ্ঠানের ওয়েবসাইট তৈরি করতে পারবেন। ব্যবহারকারীরা নিজেদের সিভি তৈরির সুবিধাও পাবেন।
এ ছাড়া চাকরির তথ্য, পেশাজীবীদের মধ্যে যোগাযোগ করার সুযোগও রয়েছে। নানা ধরনের নতুন বৈশিষ্ট্যযুক্ত এ সাইটে সামাজিক যোগাযোগের সুবিধাও পাওয়া যাবে। —নুরুন্নবী চৌধুরী
</doc>
<doc>
যন্ত্রের সহায়তায় উদ্ধার হলো ছিনতাই হওয়া ট্রাক

| তারিখ: ০৩-০৫-২০১০

ভৌগোলিক অবস্থান চিহ্নিত করার যন্ত্রের সহায়তায় গাইবান্ধার গোবিন্দগঞ্জ উপজেলার মহিমাগঞ্জ থেকে ছিনতাই হওয়া একটা ট্রাক উদ্ধার করা হয়েছে। ছিনতাই হওয়া ট্রাকটিতে ‘ভেহিকল ট্র্যাকার’ নামে একটি যন্ত্র লাগান ছিল। ওই যন্ত্রে গ্লোবাল পজিশনিং সিস্টেম (জিপিএস) থাকায় কম্পিউটার সার্ভারের মাধ্যমে ট্রাকটির অবস্থান নির্ণয় করা হয়। দেশের বেশ কিছু ট্রাকে এমন যন্ত্র এখন ব্যবহার করা হচ্ছে।
পুলিশ জানায়, গোবিন্দগঞ্জ উপজেলার মহিমাগঞ্জের চালের ব্যবসায়ী ও গাইবান্ধা জেলা চালকল মালিক সমিতির সভাপতি নাজির হোসেনের একটি ট্রাক (রংপুর-ড-১১-০২১২) গত ১০ এপ্রিল দুপুরে ১৪ মেট্রিক টন আতপ চাল নিয়ে সিলেটের উদ্দেশে রওনা দেয়। ট্রাকটি যথাসময়ে গন্তব্যে না পৌঁছায় মুঠোফোনে চালকের সঙ্গে যোগাযোগ করা হয়, কিন্তু তাকে পাওয়া যায়নি। ট্রাকে লাগানো ভেহিকলট্র্যাকার যন্ত্র সরবরাহকারী প্রতিষ্ঠান ঢাকার ফাইন্ডারকে বিষয়টি জানানো হয়। প্রতিষ্ঠানটির কর্মীরা ইন্টারনেটের মাধ্যমে যন্ত্রটির সঠিক অবস্থান বের করেন। এতে দেখা যায়, চাঁদপুর জেলার হাজীগঞ্জ উপজেলা সদর থেকে দুই হাজার ৩২৩ মিটার উত্তর-পশ্চিমে ট্রাকটি রয়েছে। পরে এ তথ্য জানানো হয় গোবিন্দগঞ্জের থানা পুলিশকে।
গোবিন্দগঞ্জ থানার ভারপ্রাপ্ত কর্মকর্তা ফজলুল করিম জানান, বিষয়টি জানার পর হাজীগঞ্জ থানা পুলিশের সহায়তায় ১৩ এপ্রিল জিপিএস সংকেতের মাধ্যমে চিহ্নিত এলাকা থেকে ট্রাকটি উদ্ধার করা হয়। তিনি আরও জানান, ট্রাকটি ছিনতাই হওয়ার সঙ্গে সঙ্গে এটির মালিক থানায় অভিযোগ করেন। কিন্তু সারা দেশে ট্রাক যাতায়াত করায় আইনি প্রক্রিয়ায় সেগুলো খুঁজে বের করা দুষ্কর হয়ে পড়ে। একসময় উদ্ধার করা গেলেও অনেক সময় লেগে যায়। এ ক্ষেত্রে এ ধরণের প্রযুক্তি সহায়ক ভূমিকা রাখছে বলে তিনি মনে করেন।
এ প্রসঙ্গে ফাইন্ডারের প্রকল্প ব্যবস্থাপক সোহেল আমান বলেন, ভেহিকল ট্র্যাকার যন্ত্রটি দেখতে মুঠোফোনের মতো। ট্রাকের ইঞ্জিনের যেখানে এ যন্ত্র বসানো থাকে, তা মালিক ছাড়া কাউকে জানানো হয় না। এটি লাগানো থাকলে ট্রাকটি কোথায় ও কত গতিতে যাচ্ছে, তা ইন্টারনেটে বসেই জানা যায়। —শাহাবুল শাহীন, গাইবান্ধা
</doc>
<doc>
অঙ্ক কষার একটি সফটওয়্যার

| তারিখ: ০৩-০৫-২০১০

কুষ্টিয়ার ইসলামী বিশ্ববিদ্যালয়ের কম্পিউটার বিজ্ঞান ও প্রকৌশল বিভাগের (সিএসই) শিক্ষার্থী ওসমান গনি ডিজিটাল সলিউশন নামে একটি সফটওয়্যার তৈরি করেছেন। এ সফটওয়ার ব্যবহার করে ষষ্ঠ থেকে একাদশ শ্রেণী পর্যন্ত সবরকম গণিতের সমাধান বের করা যাবে এবং আয়-ব্যয়ের হিসাব সংরক্ষণ করা যাবে। সফটওয়্যারটি জাভা সমর্থিত যেকোনো মোবাইল ফোনে কাজ করবে।
ওসমান গনি জানান, এই সফটওয়্যারটি তৈরিতে ‘জিটুএমই’ প্রোগ্রাম ব্যবহার করা হয়েছে। ডিজিটাল ম্যাথ ও ডিজিটাল ডায়েরিযুক্ত সফটওয়্যারটিতে যোগ, বিয়োগ, গুণ, ভাগ, শতকরা হিসাব, বর্গ, বর্গমূল, বিন্যাস সমাবেশ, এক্সপোনেন্সিয়াল চলকের মান, ত্রিকোণমিতির কোণের পরিমাণ, সাইন, কস, ট্যান, লগারিদম ইত্যাদির বিষয় নিখুঁতভাবে করা যাবে। এ ছাড়া বীজগণিতের বিভিন্ন সমস্যার সমাধান, উৎপাদক, ২ ও ৩ চলকবিশিষ্ট সমীকরণের সমাধানও খুব সহজে বের করা যাবে। বিশ্ববিদ্যালয়ের সিএসই বিভাগের অধ্যাপক ফারুকুজ্জামান খান বলেন, ‘সফটওয়্যারটি গণনার ক্ষেত্রে বেশ ভালো ভূমিকা রাখবে।’ —আব্দুল্লাহিল ওয়ারিশ
</doc>
<doc>
হিসাবরক্ষণ সফটওয়্যার শেখার সিডি

| তারিখ: ০৩-০৫-২০

আইসিটি জেনারেশন হিসাবরক্ষকদের জন্য হিসাবরক্ষণ সফটওয়্যার শেখার একটি মাল্টিমিডিয়া সিডি প্রকাশ করেছে। এ সিডি দিয়ে ঘরে বসেই ‘ট্যালি’ ও ‘হিসাব স্মার্ট’—এই দুটি হিসাবরক্ষণ সফটওয়্যার শেখা যাবে। ভিডিওচিত্রের সাহায্যে দেখানো হয়েছে সফটওয়্যার দুটির ব্যবহার। দাম ৫০০ টাকা। —বিজ্ঞপ্তি
</doc>
<doc>
দীর্ঘস্থায়ী ব্যাটারির জন্য স্যামসাংয়ের মেমোরি

| তারিখ: ০৩-০৫-২০১০

স্মার্টফোনগুলো তাদের ব্যাটারির আয়ু আরও ২০ শতাংশ বাড়াতে পারে। এ জন্য তাদের একটি কাজ করতে হবে। আর তা হচ্ছে তারা যে তথ্যধারণ করার জন্য যে মেমোরি মডিউল ব্যবহার করছে তার ধরন বদলে ফেলা। ইলেক্ট্রনিক পণ্য প্রস্তুতকারক প্রতিষ্ঠান স্যামসাং ঘোষণা দিয়েছে, তারা এখন এক ধরনে মেমোরি মডিউল তৈরির পরিকল্পনা করছে, যা স্মার্টফোনের ব্যাটারির কর্মক্ষমতা ২০ শতাংশ বাড়াতে পারবে।
এই মেমোরিতে এমন সব জিনিস থাকবে যা যেকোনো তথ্য রেকর্ড করতে এবং মুছে ফেলতে পারবে। বর্তমানে মেমোরি মডিউলের যে কাঠামো বিদ্যমান একই কাঠামাতে নতুন মেমোরি মডিউল তৈরি করা হবে। ফলে বাজারে প্রচলিত স্মার্টফোনগুলোর নতুন মেমোরি সংযুক্ত করতে কোনো ঝামেলা হবে না। এটি কাজও করবে স্বাচ্ছন্দ্যে। নতুন এই মেমোরি বিদ্যমান কিছু ফ্ল্যাশ মেমোরির চেয়ে ১০ গুণ দ্রুতগতিতে কাজ করবে বলে স্যামসাং দাবি করছে। এর ধারণক্ষমতা হবে ৫১২ মেগাবিট। —বিবিসি অবলম্বনে রোকেয়া রহমান
</doc>
<doc>
আপডেট
প্রসেসরের দাম কমেছে

| তারিখ: ০৩-০৫-২০১০

ঢাকার কম্পিউটার বাজারগুলোতে পণ্যের দামের অনেক পরিবর্তন হয়েছে। প্রতিটি প্রসেসরে দাম কমেছে ৫০০ থেকে এক হাজার টাকা।এ ছাড়াও র‌্যাম, এলসিডি মনিটর ও টিভিকার্ডের দাম কমেছে ১০০ থেকে ২০০ টাকা।বিভিন্ন যন্ত্রাংশের দাম নিচে দেয়া হল:
প্রসেসর: ইন্টেল কোর আই ৭ (২.৮ গি.হা.) ২৩০০০ টাকা, ইন্টেল কোর আই ৫ (২.৬ গি.হা.) ১৫৫০০ টাকা, ইন্টেল কিউ ৯৫০৫ (২.৮৩ গি.হা.) ১৭৫০০ টাকা, ইন্টেল সেলেরন ১.৮ গি.হা. ৩০০০ টাকা। ইন্টেল কোর আই ৩ ২.৯৩ গি.হা. ৮৫০০ টাকা। পেন্টিয়াম ডুয়েল কোর ২.৯৩ গি.হা. ৬৩০০, পেন্টিয়াম ডুয়েল কোর ২.৭ গি.হা. ই৫৪০০, ৫০০০ টাকা। ইন্টেলকোর টু কোয়াড ৮৪০০ ২.৬৬ গি.হা. ১৩০০০ টাকা। ইন্টেল কোর টু ডুয়ো কেরাজ ই ৭৫০০ ২.৯৩ গি.হা. ৮৬০০ টাকা। মাদারবোর্ড: ইন্টেল ডিপি ৫৫ ডব্লিউবি এলজিএ ১১৫৬ (ডিডিআরএ) ১০০০০ টাকা। গিগাবাইট এইচ ৫৫-ইউডি ৮০০০ টাকা। ইন্টেল ডিজি৪৫ এসজি ১১২০০ টাকা, ইন্টেল ডিজি ৪৫আইডি ৮২০০ টাকা। ডিজি৪১আরকিউ ৪৭০০ টাকা। ৪১টিওয়াই ৫৬০০ টাকা। ইন্টেল ৪৩জিটি ৬৭০০ টাকা। গিগাবাইট জি ৪১ ইন্টেল টিপসেট ৪৩০০ টাকা। আসুস জি ৪১ ৪২০০ টাকা। র‌্যাম: ২ গি.বা. ডিডিআর ২- ৩৮০০ টাকা। ১ গি.বা. ডিডিআর টু ১৯০০ টাকা; ২ গি.বা. ডিডিআর ৩ ৪০০০ টাকা। হার্ডডিস্ক ড্রাইভ: ১৬০ গি.বা. (৭২০০ আরপিএম) ২৮০০ টাকা। ৩২০ গি.বা. ৩৪০০ টাকা। ৫০০ গি.বা. ৪০০০ টাকা। ১ টেরাবাইট ৭০০০ টাকা। পেনড্রাইভ: ২ গি.বা. ৬০০ টাকা; ৪ গি.বা. ৯০০ টাকা; ৮ গি.বা. ১৩০০ টাকা। এলসিডি মনিটর: ফিলিপস ১৮.র্৫র্ ৮৮০০ টাকা; ডেল ১র্৭র্ ৮৯০০ টাকা। স্যামসাং ১৮.র্৫র্ ৯০০০ টাকা। এলজি ১র্৭র্ ৮২০০ টাকা। এইচপি ১৮.র্৫র্ ৯২০০ টাকা। স্যামসাং ২১.র্৫র্ ১২১০০ টাকা। গ্রাফিকস কার্ড: গিগাবাইট জিভি ১ গি.বা. ৯৫০০ জিটি ৪৭০০ টাকা। গিগাবাইট পিসিআই এক্সপ্রেস ১ গি.বা. ৯৫০০ জিটি ৪৪০০ টাকা। স্যাফায়ার (এইচডি ৪৮৩০) ৫১২ মে.বা. ২৯০০, এইচডি ৩৪৫০ ৫১২ মে.বা. ২৯০০ টাকা। পিসিআই এক্সপ্রেস ৪৫৫০ এইচডি ৫১২ মে.বা. ৪৮০০ টাকা, এক্সএফএস এক্সপ্রেস ১ গি.বা জিএফ ৯৪০০ জিটি ৪৩০০ টাকা। ফক্সকন জিফোর্স পিসিআই ১০,৫০০ টাকা। ডিভিডি রাইটার/রি-রাইটার: সামসাং ৫২x২৪x৫২এক্স ১৮০০ টাকা এবং আসুস ৫২x৩২x৫২এক্স ২২০০ টাকা, সনি ডিভিডি-আরডব্লিউ ১৯০০ টাকা। ডিভিডি-রম ড্রাইভ: আসুস ১৮এক্স ১,৪০০ টাকা, ১,৩৫০ টাকা এবং বেনকিউ ১৬ এক্স ১৩০০ টাকা। কেসিং: ১৫০০ থেকে ২২০০ টাকা। মাউস: ১০০ থেকে ৯০০ টাকা। কিবোর্ড: সাধারণ ২৫০ থেকে ৩৫০ টাকা। মাল্টিমিডিয়া ৬০০ টাকা। স্পিকার: ক্রিয়েটিভ ইনস্পায়ার (৫: ১) ৫৩০০ টাকা, (৭: ১) ৯৮০০ টাকা, (৪: ১) ৪০০০ টাকা, (২: ১) ২৭০০ টাকা। মাইক্রোল্যাব (২: ১) ১৭০০ থেকে ১৮০০ টাকা, (৫: ১) ৪৫০০ টাকা, ক্রিয়েটিভ এসবিএস (এ৩০০) ২৫০০ টাকা, ডিলাক্স ২:১ ১৭০০। জিপিআরএস মডেম: আসুস ইউএসবিটি ৭১০০ টাকা, মবিডাটা ৩৫০০ টাকা (ইউএসবি)। হ্যান (ইউএসবি) ৩২০০ টাকা। টিভিকার্ড: এভারমিডিয়া এক্সটারনাল (ইউএসবি) ৩৯০০ টাকা ও ইন্টারনাল ২৭০০ টাকা, গেডমি (ইউএসবি) টিভিকার্ড ১৮০০, রিয়ালভিউ এক্সটারনাল (এলসিডি) ১৭৫০ টাকা ও গেড মি (এলসিডি) ২০০০ টাকা। প্রিন্টার: ক্যানন পিক্সমা আইপি ১৯৮০ ২৯০০ টাকা, এইচপি ১৬৬০ ডেস্কজেট ২৬০০ টাকা, লেক্সমার্ক জেট ১৩২০ ২৪০০ টাকা, এপসন সি ৫৯ ৩৩০০ টাকা, এইচপিসি পি (লেজার) ১০০৫, ৯৫০০ টাকা; লেক্সমার্ক ই ১২০এন ৬৫০০ টাকা, ব্রাদার এইচএল ২১৪০-৭৫০০ টাকা, লেক্সমার্ক অল ইন ওয়ান এক্স ২৬৫০-৪৫০০ টাকা। এমএফসি ৭৩৪০ থেকে ২৩৫০০ স্যামসাং এমএল ১৬৪০ (লেজার) ৫৮০০, এমএল-৪৫৫ আইএনডিআর ৭৫০০০ টাকা। ডিজিটাল ফটোফ্রেম: ট্রানন্সেট ৮৫০০, জিনিয়াস ৭৫০০ টাকা। পোর্টেবল হার্ডডিস্কঃ ট্রানন্সেট (২৫০ গি.হা) ৫১০০ টাকা, (৩২০ গি.হা) ৫৬০০ টাকা, (৫০০ গি.হা) ৮১০০ টাকা, (১ টি বি) ২০৫০০ টাকা।
—সংগ্রহ: মহিম আজিম
এখানে শুধু যন্ত্রাংশের দাম দেওয়া হয়েছে। পুরো কম্পিউটার কেনার ক্ষেত্রে যন্ত্রাংশ সংযোজন খরচ ও সার্ভিস চার্জ যুক্ত হবে।
</doc>
<doc>
অভ্র সফটওয়্যারের বিরুদ্ধে মোস্তাফা জব্বারের পাইরেসির অভিযোগ
অভ্রকে কারণ দর্শাতে বলেছে কপিরাইট অফিস

| তারিখ: ০৪-০৫-২০১০

বাংলা লেখার বিনামূল্যের সফটওয়্যার অভ্রের বিরুদ্ধে পাইরেসির অভিযোগ এনেছেন বিজয় সফটওয়্যার ও কিবোর্ডের স্বত্বাধিকারী আনন্দ কম্পিউটার্সের প্রধান নির্বাহী মোস্তাফা জব্বার। অভ্র সফটওয়্যারে যুক্ত ইউনিবিজয় কিবোর্ডে মোস্তাফা জব্বারের প্যাটেন্ট করা বিজয় কিবোর্ড লে-আউট অনুমতি ছাড়াই ব্যবহার করা হয়েছে, যা মেধাস্বত্বের লঙ্ঘন—কপিরাইট অফিসে গত ২৫ এপ্রিল এই অভিযোগ আনেন তিনি। অভিযোগের পরিপ্রেক্ষিতে অভ্র সফটওয়্যারের নির্মাতা অমিক্রন ল্যাবের প্রতিষ্ঠাতা মেহ্দী হাসান খানকে সাত কর্মদিবসের মধ্যে কারণ দর্শাতে বলে ২৯ এপ্রিল চিঠি দিয়েছে কপিরাইট অফিস। মেহ্দী হাসান খান এই চিঠি পান ২ মে। তিনি এখন আইনজীবীর সহায়তায় এ চিঠির জবাব দেওয়ার প্রস্তুতি নিচ্ছেন।
রেজিস্ট্রার অব কপিরাইট (উপসচিব) মো. মনজুরুর রহমানের সই করা চিঠিতে মোস্তাফা জব্বারের অভিযোগের ভিত্তিতে কেন আইনানুগ ব্যবস্থা নেওয়া হবে না, তার জবাব উপযুক্ত প্রমাণাদিসহ মেহ্দী হাসান খানকে দিতে বলা হয়েছে। অন্যথায় কপিরাইট আইন ২০০০ (২০০৫ সালে সংশোধিত) অনুযায়ী কার্যকর ব্যবস্থা নেওয়া হবে বলেউল্লেখ করা হয়েছে।
এ ব্যাপারে গতকাল সোমবার মো. মনজুরুর রহমান প্রথম আলোকে বলেন, অভিযোগের পরিপ্রেক্ষিতে চিঠিটি পাঠানো হয়েছে। এই অভিযোগের ব্যাপারে মেহ্দী হাসান খানের জবাব সন্তোষজনক হলে অভিযোগটি বাতিল হয়ে যাবে। যদি জবাব সন্তোষজনক না হয় তবে দুই পক্ষকে নিয়ে শুনানির আয়োজন করা হবে। সেই শুনানির ভিত্তিতে কপিরাইট অফিসের দেওয়া সিদ্ধান্ত কোনো পক্ষ মেনে না নিলে বিষয়টি কপিরাইট বোর্ডে যাবে। একজন অতিরিক্ত সচিবের নেতৃত্বে গঠন করা এই বোর্ডে আবার শুনানি হবে। বোর্ডের রায় কোনো পক্ষ মেনে না নিলে বিষয়টি মীমাংসার জন্য হাইকোর্টে নিয়ে যেতে হবে।
মেহ্দী হাসান খানের সঙ্গে কথা বলে জানা যায়, তিনি আইনজীবীর মাধ্যমে যথাসময়ে কারণ দর্শানোর নোটিশের জবাব দেবেন। এ ব্যাপারে তিনি বলেন, ‘আইনি প্রক্রিয়ার মাধ্যমেই আমরা আমাদের যুক্তি ও অবস্থান তুলে ধরব।’
মোস্তাফা জব্বার অভিযোগপত্রে উল্লেখ করেছেন, ‘ইন্টারনেটে www.omicronlab.org নামের একটি ওয়েবসাইটে অভ্র নামক একটি বাংলা সফটওয়্যার ডাউনলোডের জন্য রাখা হয়েছে। এতে যে ইউনিবিজয় নামে একটি বাংলা কিবোর্ড লে-আউট অন্তর্ভুক্ত আছে সেটি তাঁর কপিরাইট, প্যাটেন্ট ও ট্রেডমার্ক করা বিজয় কিবোর্ডের মেধাস্বত্বের লঙ্ঘন।’ তিনি অভিযোগে আরও উল্লেখ করেন, ‘এই সফটওয়্যারটির নির্মাতা ও তার সহযোগীরা বিভিন্ন ব্লগে এ বিষয়ে আমার বিরুদ্ধে কুৎসা রটাচ্ছে, মানহানিকর, অশ্লীল, মিথ্যা ও বানোয়াট তথ্য প্রচার করছে।’ মোস্তাফা জব্বার প্রথম আলোকে বলেন, ‘সফটওয়্যার শিল্পের বড় বিষয় হচ্ছে মেধাসম্পদ। এর সংরক্ষণ জরুরি। অমিক্রনের ওয়েবসাইটেই বলা হয়েছে, ইউনিবিজয় বিজয় কিবোর্ডের মতো। সাইটে লেখা আছে “ইউনিবিজয় (৯৯% ম্যাচ উইথ পপুলার বিজয় কিবোর্ড লে-আউট)”।’
প্রসঙ্গত, মোস্তাফা জব্বার গত ৪ এপ্রিল একটি দৈনিক পত্রিকায় ইন্টারনেটে বাংলা লেখার জনপ্রিয় সফটওয়্যার অভ্রকে পাইরেটিড সফটওয়্যার হিসেবে উল্লেখ করেন। এরপর ১৬ এপ্রিল থেকে বিভিন্ন বাংলা ব্লগসাইটে স্বতঃস্ফূর্তভাবে ব্লগাররা এই বক্তব্যের বিরুদ্ধে লেখালেখিকরতে থাকেন। তিনটি ব্লগসাইট অভ্রের পক্ষে সরাসরি অবস্থান নেয়। এরপর মোস্তাফা জব্বার কপিরাইট অফিসে মেহ্দী হাসান খানের বিরুদ্ধে অভিযোগ আনলেন। —নিজস্ব প্রতিবেদক
</doc>
<doc>
চট্টগ্রামে ৬ মে থেকে ল্যাপটপ মেলা শুরু

| তারিখ: ০৪-০৫-২০১০
বন্দর নগর চট্টগ্রামে শুরু হচ্ছে ‘চট্টগ্রাম ল্যাপটপ মেলা-২০১০’। ‘লাইট-আপ দ্য টেকনোলজিক্যাল লাইট’ স্লোগান নিয়ে চট্টগ্রামে তৃতীয়বারের মতো এই ল্যাপটপ মেলার আয়োজন করা হয়েছে। তিন দিনের মেলা ৬ থেকে ৮ মে চট্টগ্রামের জিমনেশিয়ামে অনুষ্ঠিত হবে।
গতকাল সোমবার মেলার প্রাক্কালে রাজধানীর একটি হোটেলে সংবাদ সম্মেলনের আয়োজন করা হয়। সংবাদ সম্মেলনে আয়োজকদের পক্ষ থেকে জানানো হয়, তরুণদের তথ্যপ্রযুক্তির সঙ্গে সম্পৃক্ত করতে পারলেই দেশ এগিয়ে যাবে। তরুণদের কাছে ল্যাপটপ সবচেয়ে চাহিদাসম্পন্ন প্রযুক্তিপণ্য। চট্টগ্রামে ল্যাপটপ মেলা আয়োজনের কারণ হিসেবে আয়োজকেরা বলেন, প্রযুক্তিপণ্যের বিক্রি ঢাকামুখী। এটা সারা দেশে ছড়িয়ে দেওয়া হবে। এরই ধারাবাহিকতায় চট্টগ্রামে মেলার আয়োজন।
সংবাদ সম্মেলনে উপস্থিত ছিলেন গ্রামীণফোনের প্রধান যোগাযোগ কর্মকর্তা আমান আশরাফ, গ্লোবাল ব্র্যান্ড প্রাইভেট লিমিটেডের চেয়ারম্যান এ এস এম আবদুল ফাত্তাহ, এইচপি বাংলাদেশের স্থানীয় ব্যবসায়িক ব্যবস্থাপক ইমরুল হোসেন, স্যামসাংয়ের তথ্যপ্রযুক্তির বিক্রয় ও বিপণন ব্যবস্থাপক সাইদুর রহমানসহ অনেকে।
তিন দিনের ল্যাপটপ মেলায় মোট ছয়টি প্যাভিলিয়ন, ১০টি মিনি প্যাভিলিয়ন ও সাতটি স্টল থাকবে। মেলা খোলা থাকবে প্রতিদিন সকাল সাড়ে ১০টা থেকে রাত আটটা পর্যন্ত। মেলায় প্রবেশ মূল্য ১০ টাকা। মেলায় প্রতিদিন থাকবে কুইজ প্রতিযোগিতা, র‌্যাবফেল ড্র, সাংস্কৃতিক অনুষ্ঠানসহ নানা আয়োজন।
চট্টগ্রামের ল্যাপটপ মেলার আয়োজক মেকার কমিউনিকেশন। এবারের ল্যাপটপ মেলায় প্রথমবারের মতো প্রধান স্পনসর হিসেবে আছে গ্রামীণফোন। সহযোগী স্পনসর আসুস, এইচপি, লেনেভো ও স্যামসাং। মেলায় প্রযুক্তি সহায়তা দেবে ইন্টেল। —তারিকুর রহমান খান
</doc>
<doc>
বাংলাদেশে ব্যারাকুডা নেটওয়ার্কসের যাত্রা

| তারিখ: ০৪-০৫-২০১০

বিশ্বখ্যাত ব্যারাকুডা নেটওয়ার্কস বাংলাদেশে আনুষ্ঠানিক যাত্রা শুরু করেছে। যুক্তরাষ্ট্রভিত্তিক প্রতিষ্ঠানটি ওয়েব সার্ভারের বহুমাত্রিক নিরাপত্তাবিধানসহ নেটওয়ার্ক ব্যবস্থাপনার কাজ করে থাকে। বাংলাদেশে এসব সেবা দিবে টেকনিকস কম্পিউটারস লিমিটেড। সম্প্রতি এ উপলক্ষে আয়োজিত এক অনুষ্ঠানে উপস্থিত ছিলেন ব্যারাকুডা নেটওয়ার্কসের এশিয়া প্যাসিফিক অঞ্চলের ব্যবস্থাপক অ্যান্ড্রু লি এবং টেকনিকস কম্পিউটার্স লিমিটেডের কর্মকর্তারা। —বিজ্ঞপ্তি
</doc>
<doc>
হেল্পলাইন
স্বয়ংক্রিয়ভাবে বন্ধ করুন পেনড্রাইভের অটোরান

| তারিখ: ০৪-০৫-২০১০

কম্পিউটারে পেনড্রাইভ সংযুক্ত করার মাধ্যমে ভাইরাস সংক্রমণের ঘটনা বেশিঘটে। সাধারণত পেনড্রাইভগুলো কম্পিউটারে যুক্ত করার পরপরই স্বয়ংক্রিয়ভাবে (অটোরান) চলতে থাকে।ফলে ওই পেনড্রাইভে ভাইরাস বা ওয়ার্ম থাকলেতা সহজেই কম্পিউটারে ছড়িয়ে পড়ে। ইচ্ছে করলে ‘অটোরান ইটার’ নামের একটি সফটওয়্যারের সাহায্যে পেনড্রাইভের অটোরান বন্ধ করা যায়। ১.৩৬ মেগাবাইটের এই সফটওয়্যার http://ziddu.com/download/9682305/autoruneater2.4www.biggani.tk.exe.html ঠিকানার ওয়েবসাইট থেকে নামিয়ে নিন (ডাউনলোড)। এখন সফটওয়্যারটি ইনস্টল করুন। খেয়াল করুন সবার নিচে ডানে টাস্কবারে সফটওয়্যারটির একটি আইকন চলে এসেছে। এর পর থেকে কম্পিউটারে ইউএসবি ড্রাইভ সংযুক্ত করলে ‘অটোরান ইটার’ স্বয়ংক্রিয়ভাবে পেনড্রাইভের অটোরান বন্ধ করে দেবে। —খালেদ মাহমুদ খান
</doc>
<doc>
বেরিয়েছে উবুন্টুর নতুন সংস্করণ

| তারিখ: ০৫-০৫-২০১০
বর্তমান সময়ের জনপ্রিয় মুক্ত অপারেটিং সিস্টেম উবুন্টুর নতুন সংস্করণ প্রকাশিত হয়েছে। উবুন্টু ১০.০৪ নামের এ সংস্করণএলটিএস ঘরানার।অর্থাৎ এ সংস্করণের ব্যবহারকারীদের উবুন্টুর পক্ষ থেকে দীর্ঘমেয়াদে সহায়তা করা হবে। অন্যান্য সংস্করণ যেখানে প্রকাশের পর মাত্র ১৮ মাস সহায়তা দেওয়া হয়, সেখানে এর ক্ষেত্রে সফটওয়্যার ও নিরাপত্তা হালনাগাদসমূহ (আপডেট) পাওয়া যাবে তিন বছর পর্যন্ত। সাধারণত প্রতি দুই বছর পরপর এ ধরনের সংস্করণ প্রকাশ করা হয়।
ডেস্কটপ কম্পিউটারের উপযোগী সংস্করণের পাশাপাশি সার্ভার ও নেটবুকের জন্যও উবুন্টু আলাদা সংস্করণ প্রকাশ করেছে। সার্ভারের ক্ষেত্রে পরবর্তী পাঁচ বছর এবং নেটবুক সংস্করণের সহায়তা পাওয়া যাবে পরবর্তী দেড় বছর পর্যন্ত। ইংরেজির পাশাপাশি সম্পূর্ণরূপে বাংলায়ও ব্যবহার করা যাবে এ অপারেটিং সিস্টেমটি। উবুন্টুর ৮০ শতাংশ অনুবাদের কাজ সম্পন্ন হয়েছে।
এ ছাড়াও কুবুন্টু (www.kubuntu.com), যুবুন্টু (www.xubuntu.com), এডুবুন্টু (www.edubuntu.com) এবং উবুন্টু স্টুডিওর মতো অপারেটিং সিস্টেমগুলোরও নতুন ডেস্কটপ সংস্করণপ্রকাশ করা হয়েছে। উবুন্টুর নতুন সংস্করণবিনা মূল্যে পাওয়া যাবে www.ubuntu.com/getubuntu ঠিকানার ওয়েবসাইটে। এ সাইটে আবেদন করলে বিনা মূল্যে সিডিও পাওয়া যাবে।আবার পুরোনো ব্যবহারকারীদের নতুন সংস্করণে উন্নীত করার ব্যাপারে নির্দেশনা আছেwww.ubuntu.com/getubuntu/upgrading ঠিকানার ওয়েবসাইটে। উবুন্টুর বিভিন্ন সংস্করণের বিস্তারিত খবর জানা যাবে www.ubuntu.com/news ঠিকানার সাইটে। —উবুন্টুর ওয়েবসাইট অবলম্বনে নাসির খান
</doc>
<doc>
সারাহ পেলিনের ই-মেইলহ্যাক করার দায়ে এক যুবক দোষীসাব্যস্ত

| তারিখ: ০৫-০৫-২০১০

যুক্তরাষ্ট্রের আলাস্কা অঙ্গরাজ্যের সাবেক গভর্নর ও ২০০৮ সালের প্রেসিডেন্ট নির্বাচনে রিপাবলিকান দলের ভাইস প্রেসিডেন্ট পদপ্রার্থী সারাহ পেলিনের ই-মেইল অ্যাকাউন্টে অনুপ্রবেশকরার (হ্যাকিং) দায়ে এক যুবককে দোষী সাব্যস্ত করা হয়েছে।
টেনেসি অঙ্গরাজ্যের একটি আদালত গত সোমবার ডেভিড কারনেল (২২) নামে ওই যুবককে দোষী সাব্যস্ত করেন। তবে তাঁর সাজা ঘোষণা করা হয়নি। তিনি মার্কিন কংগ্রেসের ডেমোক্র্যাটদলীয় আইনপ্রণেতা মাইক কারনেলের ছেলে। তাঁর বিরুদ্ধে বিচারকাজে বাধা প্রদান এবং অন্যের কম্পিউটারে অনুপ্রবেশের প্রমাণ পাওয়া গেছে।
প্রথম অপরাধের জন্য তাঁর ২০ বছরের এবং দ্বিতীয় অপরাধের জন্য এক বছরের কারাদণ্ড হতে পারে। ২০০৮ সালে মার্কিন প্রেসিডেন্ট নির্বাচনে নির্বাচনী প্রচার চালানোর সময় সারাহ পেলিনের ইয়াহু মেইল অ্যাকাউন্টে প্রথম হ্যাকিংয়ের ঘটনা ঘটে। নির্বাচনের পর তিনি এ ঘটনায় মামলা করেন।
ডেভিড কারনেলকে দোষী সাব্যস্ত করায় সারাহ পেলিন সন্তোষ প্রকাশ করেছেন। তিনি ফেসবুকে পোস্ট করা এক বার্তায় আদালতের সিদ্ধান্তকে স্বাগত জানান।
তবে ডেভিড কারনেলের আইনজীবী বলেন, ২০০৮ সালে তাঁর মক্কেল বিশ্ববিদ্যালয়ের ছাত্র ছিলেন। নিছক মজা করার জন্য তিনি এটি করেছেন। কোনো নাশকতার উদ্দেশ্য তাঁর ছিল না। —বিবিসি অবলম্বনে রোকেয়া রহমান
</doc>
<doc>
শিক্ষকদের জন্য মাইক্রোসফটের প্রতিযোগিতা

| তারিখ: ০৫-০৫-২০১০
মাইক্রোসফট বাংলাদেশের আয়োজনে গত ৩০ এপ্রিল মাধ্যমিক পর্যায়ের শিক্ষকদের নিয়ে একটি প্রতিযোগিতার আয়োজন করা হয়। এটি অনুষ্ঠিত হয় ঢাকার শিক্ষক প্রশিক্ষণ কেন্দ্র (টিটিসি) মিলনায়তনে। ১৬২ জন শিক্ষক যাঁরা মাইক্রোসফট পার্টনার্স ইন লার্নিং লেভেল-১ প্রশিক্ষণ এবং আইটিএন অ্যাডভান্সড লেভেল-২ প্রশিক্ষণে অংশ নিয়েছিলেন তাঁরা এতে অংশ নেন। এই প্রতিযোগিতার উদ্দেশ্য ছিল শিক্ষকদের অর্জিত দক্ষতা যাচাই করা, যাতে তাঁরা শ্রেণীকক্ষে তথ্য ও যোগাযোগপ্রযুক্তি (আইসিটি) ব্যবহার করে পড়াতে পারেন। খবর বিজ্ঞপ্তির।
মাইক্রোসফট পার্টনার্স ইন লার্নিং বাংলাদেশে শুরু হয় ২০০৬ সালের এপ্রিল মাসে। শিক্ষা মন্ত্রণালয়ের সঙ্গে একটি স্মারকচুক্তির মাধ্যমে সারা দেশের মাধ্যমিক স্কুল ও কলেজ মিলিয়ে প্রায় ১০ হাজার শিক্ষককে পিআইএল পাঠ্যক্রমের প্রশিক্ষণ দেওয়া হয়।
সম্প্রতি ছয়জন শিক্ষকের একটি দল সিঙ্গাপুরে অনুষ্ঠিত ষষ্ঠ আঞ্চলিক ইনোভেটিভ এডুকেটর ফোরামে অংশ নেন। আয়োজনের শেষ পর্যায়ে ৩০ এপ্রিলসন্ধ্যায় পার্টনার্স ইন লার্নিংয়ের এক আয়োজন ছিল ঢাকার একটি হোটেলে।এতে মাইক্রোসফট বাংলাদেশের কান্ট্রি ম্যানেজার ফিরোজ মাহমুদ প্রতিযোগীদের মধ্যে সেরা ২০ জনের নাম ঘোষণা করেন।
</doc>
<doc>
নতুন টিভি কার্ড

| তারিখ: ০৫-০৫-২০১০

এভার মিডিয়ার নতুন ইউএসবি টিভি কার্ড গ্যালাক্সি বাজারে এনেছে কম্পিউটার সোর্স লিমিটেড। এর সঙ্গে যুক্ত আছে উইন্ডোজ মিডিয়া সেন্টার সংস্করণের সফটওয়্যার। টিভি দেখার পাশাপাশি এতে পাওয়া যাবে স্টেরিও শব্দের এফএম রেডিও। এ টিভি কার্ডে আছে দুই বছরের বিক্রয়োত্তর সুবিধা। দাম ছয় হাজার ৫০০ টাকা। —বিজ্ঞপ্তি
</doc>
<doc>
প্রতিবেদন
পূর্ব আফ্রিকায় ১০০ ডলারের ল্যাপটপ

| তারিখ: ০৫-০৫-২০১০
প্রত্যেক শিশুর জন্য এক ল্যাপটপ (ওএলপিসি) প্রকল্পের মাধ্যমে পূর্ব আফ্রিকার প্রতিটি প্রাথমিক বিদ্যালয়ের শিক্ষার্থীদের ল্যাপটপ কম্পিউটার দেওয়া হবে।এসব ল্যাপটপ শিশুদের হাতে তুলে দিতে বিভিন্ন জায়গায় যৌথভাবে বিভিন্ন প্রতিষ্ঠান কাজ করছে। ২০১৫ সালের মধ্যে ওএলপিসি এবং পূর্ব আফ্রিকান কমিউনিটি (ইএসি) প্রায় ৩ কোটি ল্যাপটপ পৌঁছানোর ঘোষণা দিয়েছে। মধ্য আফ্রিকায় জাতিসংঘের একটি সংস্থার সাহায্যে আরও পাঁচ লাখ ল্যাপটপ পৌঁছানোর ঘোষাণাও দিয়েছে ওএলপিসি।
বর্তমানে উইন্ডোজ ও লিনাক্স দুটি অপারেটিং সিস্টেমেই চলেএসব ল্যাপটপ কম্পিউটার।‘১০০ ডলারের ল্যাপটপ’ হিসেবে পরিচিত এসব কম্পিউটারের বর্তমান দাম ২০০ ডলার হওয়ায় দুটি সংস্থাই কম মূল্যে ল্যাপটপ দেওয়ার চেষ্টা করছে বলে জানা গেছে। ওএলপিসির কর্মকর্তা মাট কিলার বলেন, ‘ইএসির সঙ্গে যুক্ত হওয়ায় আমরা আশা করছি, ল্যাপটপটির মূল্য কমবে।’ তবে বর্তমান সময়ে প্রতিটি দেশের সরকারের উচিত প্রত্যেক শিশুকে শিক্ষিত করা এবং এ ক্ষেত্রে শিক্ষার কার্যক্রম বাড়াতে প্রযুক্তির গুরুত্বের কথা জানান তিনি। ইতিমধ্যে ইএসি মার্কিন প্রেসিডেন্ট বারাক ওবামাকে এ প্রকল্পে আর্থিক সহায়তা দিতে চিঠি দিয়েছে।
ইএসির মহাসচিব জুমা মাওপাচু বলেন, এটি ভালো একটি প্রকল্প, যার সঙ্গে নানা ধরনের মানুষ এবং প্রতিষ্ঠান জড়িত। সবাই একটি নির্দিষ্ট লক্ষ্য নিয়ে কাজ করে যাচ্ছে, যা ২০১৫ সালের মধ্যে বিশেষ জায়গায় যেতে পারবে।
এ প্রকল্পের আওতায় আফ্রিকার তানজানিয়া, রুয়ান্ডা, কেনিয়া ও উগান্ডা দেশগুলোতে কার্যক্রম চলছে। এর মধ্যে রুয়ান্ডা ছোট আকারে কাজ শুরু করেছে।দেশটি প্রায় ২০ হাজার ল্যাপটপ শিশুদের হাতে দিয়েছে।জাতিসংঘের রিলিফ অ্যান্ড ওয়ার্কস এজেন্সি (ইউএনআরডব্লিউএ) ইতিমধ্যে ফিলিস্তিনের শিশুদের মধ্যে ৫ লাখ ল্যাপটপ বিতরণের কথা জানিয়েছে। মাট কিলার জানান, সারা বিশ্বে এ পর্যন্ত প্রায় ১৬ লাখ ল্যাপটপ দেওয়া হয়েছে। —বিবিসি অবলম্বনে নুরুন্নবী চৌধুরী
</doc>
<doc>
আর্থিক কর্মকাণ্ডের জন্য তথ্যপ্রযুক্তি প্রকল্পের প্রতিযোগিতা শুরু

| তারিখ: ০৬-০৫-২০১০

বেসরকারি উন্নয়ন সংস্থা ডেভেলপমেন্ট রিসার্চ নেটওয়ার্কের (ডি.নেট) আয়োজনে এবং সিটি ফাউন্ডেশনের পৃষ্ঠপোষকতায় দ্বিতীয়বারের মতো শুরু হলো আর্থিক কর্মকাণ্ডের তথ্যপ্রযুক্তি প্রকল্পের প্রতিযোগিতা ‘সিটি ফাইন্যানশিয়াল আইটি কেস কম্পিটিশন (সিএফআইসিসি)’। এ প্রতিযোগিতার উদ্দেশ্য হলো বিশ্ববিদ্যালয় পর্যায়ের শিক্ষার্থীদের ব্যবসায়িক ক্ষেত্রে তথ্যপ্রযুক্তির সফল ব্যবহারের লক্ষ্যে জ্ঞান বাড়ানো। প্রতিযোগীরা আর্থিক ও ব্যবসায়িক কাজে ব্যবহার করা যায় এমন তথ্যপ্রযুক্তি প্রকল্প তৈরি করছেন।এবারের প্রতিযোগিতায় বিভিন্ন ৫৩টি প্রকল্প প্রতিদ্বন্দ্বিতা করছে।
ঢাকার স্থানীয় সরকার প্রকৌশল অধিদপ্তর (এলজিইডি) ভবন মিলনায়তনে গতকাল বুধবার সকালে এ প্রতিযোগিতার উদ্বোধন করেন বিজ্ঞান এবং তথ্য ও যোগাযোগ প্রযুক্তি (আইসিটি) প্রতিমন্ত্রী ইয়াফেস ওসমান।এ সময় তিনি বলেন, অর্থনৈতিক কাজের সঙ্গে তথ্যপ্রযুক্তির সঠিক সংযোগ ঘটাতে পারলে বদলে যাবে বাংলাদেশ। এ ধরনের প্রতিযোগিতার মাধ্যমে ডিজিটাল বাংলাদেশের পথে দেশ আরও এগিয়ে যাবে। অনুষ্ঠানে সিটি ব্যাংক এনএর সিটি কান্ট্রি অফিসার-বাংলাদেশ মামুন রশীদ, ডিনেটের নির্বাহী পরিচালক অনন্য রায়হান, প্রতিযোগিতার সহযোগী বাংলাদেশ ওপেন সোর্স নেটওয়ার্কের সাধারণ সম্পাদক মুনির হাসান বক্তব্য দেন। প্রতিযোগিতার নানা দিকের কথা তুলে ধরেন এবারের প্রতিযোগিতার পরিচালক মাহমুদ হাসান।
আয়োজকেরা জানান, প্রতিযোগিতায় তিনটি ধাপের মাধ্যমে বিজয়ী নির্বাচন করা হবে। উল্লেখ্য, প্রতিযোগিতায় তিনটি ধাপের মাধ্যমে বিজয়ী নির্বাচন করা হবে। যার মধ্যে গতকাল অনুষ্ঠিত হয়েছে প্রথম পর্ব। এখান থেকে দ্বিতীয় ধাপের জন্য ২০টি দল বাছাই করা হবে। এরপর এখান থেকে তৃতীয় ধাপের জন্য ১০টি দল নির্বাচন করার পর চূড়ান্ত পর্বে তিনটি সেরা দল নির্বাচন করা হবে। প্রতিটি দলে চারজন করে শিক্ষার্থী এবং দল ব্যবস্থাপক হিসেবে একজন করে শিক্ষক রয়েছেন। প্রতিযোগিতায় বিজয়ী দল পুরস্কার হিসেবে পাবে পাঁচ হাজার ডলার, প্রথম রানারআপ দুই হাজার এবং দ্বিতীয় রানারআপ দল পাবে, এক হাজার ডলার।
—মোছাব্বের হোসেন
</doc>
<doc>
আজ থেকে চট্টগ্রামে ল্যাপটপ মেলা

| তারিখ: ০৬-০৫-২

চট্টগ্রামে আজ থেকে শুরু হচ্ছে ‘চিটাগাং ল্যাপটপ ফেয়ার’ শিরোনামে তিন দিনের ল্যাপটপ মেলা। এম এ আজিজ স্টেডিয়াম-সংলগ্ন জিমনেসিয়ামে সকাল ১০টায় মেলা শুরু হবে।মেলায় বিভিন্ন ব্র্যান্ডের নানা ধরনের ল্যাপটপ কম্পিউটার থাকবে।
মেলা উপলক্ষে গতকাল বুধবার আয়োজক মেকার কমিউনিকেশন চট্টগ্রামে সংবাদ সম্মেলনের আয়োজন করে।আয়োজকেরা জানান মেলায় ছয়টি প্যাভেলিয়ন, ১০টি মিনি প্যাভেলিয়ন ও ছয়টি স্টল থাকছে। দর্শনার্থীরা গ্রামীণফোনের প্যাভেলিয়নে বিনা মূল্যে ইন্টারনেট ব্যবহারের সুযোগ থাকবে। মেলা চলবে সকাল সাড়ে দশটা থেকে রাত আটটা পর্যন্ত। আগামীকাল মেলার দ্বিতীয় দিন ‘মুভিং টুয়ার্ডস আইটি এনেবল এডুকেশন সিস্টেম’ শিরোনোমের সেমিনার অনুষ্ঠিত হবে। মেলার প্রবেশমূল্য ১০ টাকা। —নিজাম হায়দার সিদ্দিকী, চট্টগ্রাম
</doc>
<doc>
গুগলের অনলাইন ই-বুক

| তারিখ: ০৬-০৫-২০১০
জনপ্রিয় সার্চ ইঞ্জিন গুগল নিজস্ব অনলাইন ই-বুক প্রকাশ করবে। চলতি বছরের মধ্যেই ই-বুকটি প্রকাশ করার কথা জানিয়েছে প্রতিষ্ঠানটি। গুগলের ই-বুক আমাজনের জনপ্রিয় কিন্ডলের প্রতিদ্বন্দ্বী হিসেবে বাজারে আসছে বলে মনে করছেন বিশেষজ্ঞরা। কিন্ডলের বইয়ের তথ্যপ্রতিষ্ঠানের নিজস্ব স্টোর এবং অ্যাপলের আইবুকস্টোর থেকে পাওয়া যায়। গুগলের এ ই-বুকে প্রায় ১০ কোটি ২০ লাখ বই স্ক্যান করে যুক্ত করা হয়েছে। গবেষণা প্রতিষ্ঠান ইয়াকিং গ্রুপ জানায়, যুক্তরাষ্ট্রে ই-বুকের বাজার বর্তমানে ১৩০ কোটি বিলিয়ন ডলার যা ২০১৩ সালের মধ্যে ২৫০ কোটি হতে পারে।
গুগলের ই-বুক সংস্করণটি ওয়েবভিত্তিক যা মোবাইল ফোন, ল্যাপটপ ও ডেক্সটপ কম্পিউটারে চলবে। এ ই-বুক প্রকল্পে গুগল লক্ষাধিক বই ডিজিটাল ফরম্যাটে করার পরিকল্পনা নিয়েছে বলে জানা গেছে। ই-বুকের বিশাল এ বাজারে এখন অ্যাপল, আমাজন আর গুগলের মধ্যে কে সেরা, সে প্রতিযোগিতা চলবে বলে মনে করছেন বিশেষজ্ঞরা।
গবেষকদের মতে, গুগলের ই-বুক কার্যক্রমের ফলে বাজারে টিকে থাকতে বড় ধরনের প্রতিযোগিতার সম্মুখীন হবে আমাজন। এ ছাড়া আগামী পাঁচ বছরে বড় ধরনের আর্থিক ক্ষতি হওয়ার সম্ভাবনার কথাও জানিয়েছেন তাঁরা। তবে গুগলের ই-বুকের দাম কী রকম হবে, তা এখনো জানায়নি প্রতিষ্ঠানটি। তবে ই-বুকে বই প্রকাশের ব্যাপারে আইনগত কোনো সমস্যা হবে না বলে জানিয়েছে গুগল কর্তৃপক্ষ। —বিবিসি অবলম্বনে নুরুন্নবী চৌধুরী
</doc>
<doc>
শাহজালাল বিশ্ববিদ্যালয়ে চার গুণ বাড়ল ইন্টারনেটের গতি

| তারিখ: ০৬-০৫-২০১০

সিলেটের শাহজালাল বিজ্ঞান ও প্রযুক্তি বিশ্ববিদ্যালয়ে ইন্টারনেটের গতি চার গুণ বাড়ানো হয়েছে। এই ইন্টারনেট সেবা দেওয়া হবে তারহীন ওয়াই-ফাই নেটওয়ার্কের মাধ্যমে। পাশাপাশি বিশ্ববিদ্যালয়ের একমাত্র ছাত্রীনিবাসও তারহীন ইন্টারনেটের আওতায় আনা হয়েছে। গতকাল বুধবার সন্ধ্যায় উপাচার্য মো. সালেহ উদ্দিন ওয়াই-ফাই নেটওয়ার্কের উদ্বোধন করেন। এ সময় কম্পিউটার বিজ্ঞান ও প্রকৌশল বিভাগের প্রধান মুহম্মদ জাফর ইকবাল, ছাত্রীনিবাসের প্রাধ্যক্ষ ইয়াসমীন হকসহ অন্য শিক্ষক-শিক্ষার্থীরা উপস্থিত ছিলেন।
এখন থেকে এ বিশ্ববিদ্যালয়ে ৮ এমবিপিএস গতিতে ইন্টারনেট ব্যবহার করা যাবে। আগে এর গতি ছিল ২ এমবিপিএস। সংশ্লিষ্ট সূত্র মতে, দেশের পাবলিক বিশ্ববিদ্যালয়ের মধ্যে শাহজালাল বিশ্ববিদ্যালয়ই প্রথমে ফাইবার অপটিক কেবেলর সঙ্গে যুক্ত হয়। এর পর থেকে ক্যাম্পাসের সর্বত্র ওয়াই-ফাই নেটওয়ার্কিংয়ের প্রক্রিয়া শুরু হয়। আর এসব সুবিধার ফলে ক্যাম্পাসে শিক্ষার্থীরা তথ্যপ্রযুক্তির দিক থেকে অন্যান্য বিশ্ববিদ্যালয়ের তুলনায় দ্রুত এগিয়ে যাচ্ছে। —শাহজালাল বিশ্ববিদ্যালয় প্রতিনিধি
</doc>
<doc>
নতুন ই পিসি বাজারে

| তারিখ: ০৬-০৫-২০১০

আসুসের ১০০১পিজি মডেলের নতুন ই পিসি (ল্যাপটপ) বাজারে এনেছে গ্লোবাল ব্র্যান্ড প্রাইভেট লিমিটেড। এতে রয়েছে মডেম, ১.৬৬ গতির ইন্টেল এটম প্রসেসর, ১ গিগাবাইট র‌্যাম, ১৬০ গিগাবাইট হার্ড ডিস্ক ড্রাইভ, ১০.১ ইঞ্চির মনিটর, ওয়াই-ফাই, তিনটি ইউএসবি ২.০ পোর্ট ইত্যাদি। উইন্ডোজ ৭ অপারেটিং সিস্টেমে চলেএটি।এর দাম ৩৩ হাজার ৫০০ টাকা। —বিজ্ঞপ্তি
</doc>
<doc>
হেল্পলাইন
গুগল ক্রোমের এক্সটেনশন ফায়ারফক্সে

| তারিখ: ০৬-০৫-২০১০
ওয়েবসাইট দেখার জনপ্রিয় মুক্ত সফটওয়্যার ফায়ারফক্সে অনেক বাড়তি প্রোগ্রাম (অ্যাড-অনস) আছে। আবার গুগল ক্রোম জনপ্রিয় হওয়ার সঙ্গে সঙ্গে এর এক্সটেনশনও দিনে দিনে বেড়েই চলেছে। ওয়েবসাইট দেখার এই গুগল ক্রোম সফটওয়্যারে কিছু এক্সটেনশন আছে যেগুলো ফায়ারফক্সের প্রোগ্রাম হিসাবে নেই। মুক্ত সফটওয়্যার হওয়ায় গুগল ক্রোমের এক্সটেনশনগুলোও ফায়ারফক্সে ব্যবহার করা যায়।
এ জন্য ফায়ারফক্সে গুগল ক্রোম এক্সটেনশনস ম্যানেজার ফর ফায়ারফক্স নামের প্রোগ্রাম যোগ করতে হবে।এটি পাওয়া যাবে https://addons.mozilla.org/en-US/firefox/ addon/98440 ঠিকানার ওয়েবসাইট থেকে। এটি ইনস্টল করে ফায়ারফক্স আবার চালু (রিস্টার্ট) করুন। এতে ফায়ারফক্সের অ্যাড্রেসবারের ডানে গুগল ক্রোমের চিহ্ন আসবে। এই আইকনে ক্লিক করলে ব্যবহারের নির্দেশিকাও আসবে। এখন ক্রোমের এক্সটেনশনটি নামিয়ে নিন (ডাউনলোড)। ফাইল এক্সটেনশনটি পরিবর্তন করে .zip লিখতে হবে এবং আনজিপ করতে হবে।এবার C:\Documents and Settings\{username}\ Application Data\Mozilla\ Firefox\Profiles\-এর প্রোফাইলের ফোল্ডারে ঢুকে extensions\ googlechromeextensions@matoeil.fr\ extensions ফোল্ডারে যান এবং নামিয়ে নেওয়া (ডাউনলোড) এক্সটেনশনের আইডির নামে একটি ফোল্ডার তৈরি করে ক্রোমের এক্সটেনশনটির আনজিপ করা ফাইলগুলো রাখুন। এবার ফায়ারফক্স চালু করে দেখুন এক্সটেনশনটি অ্যাড-অনস হিসাবে ব্যবহূত হচ্ছে। ইনস্টল করা গুগল ক্রোমের এক্সটেনশনগুলো নিষ্ক্রিয় করতে টুলস মেনু থেকে Modules Google Chrome-এ ক্লিক করে করতে পারেন। —মেহেদী আকরাম
</doc>
<doc>
আজ শেষ হচ্ছে চট্টগ্রামের ল্যাপটপ মেলা

| তারিখ: ০৮-০৫-২০১০

আজ শেষ হচ্ছে চট্টগ্রামের ল্যাপটপ মেলা। মেলায় নানা ব্র্যান্ডের নতুন ল্যাপটপের প্রতি দর্শকদের রয়েছে আগ্রহ। বেসরকারি বিশ্ববিদ্যালয়ের শিক্ষার্থী ইশরাত জাহান ও শবনম সিদ্দিকা জানালেন, ‘ল্যাপটপ কিনতে এসেছি। ভেবেচিন্তে নেব, তাই ঘুরে ঘুরে দেখছি।’ মেলায় গ্রামীণফোন লিমিটেডের প্যাভিলিয়নে দেখা গেছে প্রচণ্ড ভিড়। এ প্যাভিলিয়নে আছে বিনা মূল্যে ইন্টারনেট ব্যবহারের সুযোগ। এ ছাড়া ২০০ টাকা ছাড়ে তিন হাজার ৩০০ টাকায় ইন্টারনেট সংযোগ পাওয়া যাচ্ছে।
গত বৃহস্পতিবার শুরু হয় এ মেলা। প্রথম দিন থেকেই মেলায় দর্শক ভিড় জমিয়েছেন।গতকালশুক্রবার বন্দরনগরের এম এ আজিজ স্টেডিয়ামসংলগ্ন জিমনেশিয়ামের মেলা প্রাঙ্গণে গিয়ে দেখা যায় প্রচুর দর্শক ভিড় করেছেন সেখানে। কম্পিউটার সোর্সের ব্যবসায় ব্যবস্থাপক দেবাশীষ মজুমদার জানালেন, ‘বিক্রি আশানুরূপ। ক্রেতাদের মধ্যেও দেখা যাচ্ছে প্রচুর আগ্রহ।’ ২৩ হাজার টাকা থেকে শুরু করে এক লাখ ৪০ হাজার টাকা দামের বিভিন্ন মানের ল্যাপটপ বিক্রি করছেন তাঁরা। এখানে রয়েছে ফুজিৎসু ও ডেলের পণ্য।
স্মার্ট টেকনোলজিস তোশিবা, স্যামসাং ও এইচপির বিভিন্ন ল্যাপটপে দিচ্ছে ছাড়। লেনোভের বিভিন্ন ল্যাপটপে পাওয়া যাচ্ছে উপহার। মেলায় আসুসের সর্বশেষ প্রযুক্তিনির্ভর ও আকর্ষণীয় ল্যাপটপে থাকছে সর্বোচ্চ ১০ হাজার টাকা পর্যন্ত মূল্যছাড় এবং উপহার। কম্পিউটার ভিলেজের জাভেদ হোসেন বলেন, ‘প্রথম দিনের তুলনায় আজ (গতকাল শুক্রবার) বিক্রি ভালোই বলা যায়।’
মেলায় ন্যূনতম ২২ হাজার ৫০০ টাকা দামের নেট বুক নিয়ে এসেছে রিশিত কম্পিউটারস লিমিটেড। এ ছাড়া সনি ভায়োর বেশ কিছু নতুন পণ্য রয়েছে এখানে। তারা শিক্ষার্থীদের জন্য এক থেকে দেড় হাজার এবং অন্যদের জন্য ৫০০ থেকে এক হাজার টাকা পর্যন্ত ছাড় দিচ্ছে। ফ্লোরা লিমিটেড মেলায় এনেছে ইন্টেলের আই ফাইভ, আই থ্রিসহ কয়েকটি নতুন পণ্য। ফ্লোরার নিজস্ব নেটবুক বিক্রি হচ্ছে ২৩ হাজার টাকায়। মেলায় ছয়টি প্যাভিলিয়ন, ১০টি মিনি প্যাভিলিয়ন ও ছয়টি স্টল রয়েচে। মেলার প্রবেশমূল্য ১০ টাকা। শেষদিনে আজ মেলা চলবে সকাল সাড়ে ১০টা থেকে রাত আটটা পর্যন্ত। —নিজাম হায়দার সিদ্দিকী, চট্টগ্রাম অফিস
</doc>
<doc>
আরবি ভাষায়লেখা যাচ্ছে ওয়েব ঠিকানা

| তারিখ: ০৮-০৫-২০১০

ইংরেজি ছাড়াও অন্য ভাষায় ওয়েব ঠিকানা লেখার সুবিধা দেওয়ার যে সিদ্ধান্ত নিয়েছেন ইন্টারনেটে ডোমেইন নাম নিয়ন্ত্রণকারী মার্কিন সংস্থা ইন্টারনেট করপোরেশন ফর অ্যাসাইনড নেমস অ্যান্ড নাম্বারস (আইসিএএনএন), তার বাস্তবায়ন শুরু হয়েছে। ইতিমধ্যে আরবি ভাষায় ডোমেইন নাম বা ওয়েব ঠিকানা লেখা শুরু হয়েছে। মিসর, সৌদি আরব ও সংযুক্ত আরব আমিরাতের ইন্টারনেট ব্যবহারকারীরা গত বৃহস্পতিবার থেকে তাঁদের ওয়েব ঠিকানা আরবি ভাষায় লিখতে পারছেন।
বৃহস্পতিবার মিসরের যোগাযোগ মন্ত্রণালয়ের ওয়েবসাইটের ঠিকানা প্রথমবারের মতো আরবি ভাষায় লেখা হয়। আইসিএএনএন জানায়, আরবি ভাষায় লেখা ওয়েব ঠিকানায় এখনই প্রবেশ করা যাচ্ছে। তবে এখনো কিছু কাজ বাকি আছে, যা শেষ করতে আরও কয়েক দিন লাগবে।
আইসিএএনএনের প্রেসিডেন্ট রড বেকস্ট্রম এ ঘটনাকে ‘ঐতিহাসিক’ বলে বর্ণনা করেছেন। বিশেষজ্ঞরা বলছেন, এর ধারাবাহিকতায় চীনা, থাই ও তামিল ভাষায় ওয়েব ঠিকানা ও ডোমেইন নাম লেখার পথ প্রশস্ত হলো। এসব ভাষায় সেসব দেশে কিছু ওয়েব ঠিকানা লেখা হয়েছে। তবে আন্তর্জাতিকভাবে স্বীকৃতি না পাওয়ায় অন্য দেশের লোকজন এসব ওয়েবসাইটে প্রবেশ করতে পারে না বা সব কম্পিউটার থেকে এসব সাইটে প্রবেশ করা যায় না। ২০টিরও বেশি দেশ ইতিমধ্যে তাদের নিজস্ব ভাষায় ডোমেইন নাম লেখার অনুমতি চেয়ে আইসিএএনএনের কাছে আবেদন করেছে। তবে এখনো কোনো দেশকে অনুমতি দেওয়া হয়নি। —বিবিসি অবলম্বনে রোকেয়া রহমান
</doc>
<doc>
চট্টগ্রামে সাইবার গেমস

| তারিখ: ০৮-০৫-২০১০

চট্টগ্রামে বিশ্ব সাইবার গেমসের (ডব্লিউসিজি) বাংলাদেশ অংশের প্রাথমিক পর্ব অনুষ্ঠিত হবে। এতে প্রতিযোগীদের ফিফা ১০ এবং এনএফএস মোস্ট ওয়ান্টেড গেম খেলতে হবে। বিজয়ীরা সরাসরি জাতীয় প্রতিযোগিতায় অংশ নিতে পারবে।
দুই দিনের এ প্রতিযোগিতা অনুষ্ঠিত হবে ১৫ মে। আগামীকাল রোববার প্রিমিয়ার বিশ্ববিদ্যালয় ক্যাম্পাসে দিনব্যাপী নিবন্ধন অনুষ্ঠিত হবে। প্রতিযোগিতার আয়োজন করছে এফ ওয়ান আইটি ম্যানেজমেন্ট। —বিজ্ঞপ্তি
</doc>
<doc>
ক্যানন পণ্যে গ্রীষ্মকালীন সুবিধা

| তারিখ: ০৮-০৫-২০১০

বাংলাদেশে ক্যানন পণ্যের পরিবেশক জেএএন অ্যাসোসিয়েটস লিমিটেড ক্যাননের সব পণ্যে গ্রীষ্মকালীন অফার দিয়েছে।
এতে ক্যাননের পাওয়ার শট, আইএক্সইউএক্স, ইওএস মডেলের ক্যামেরা, লেজারপ্রিন্টার, ফটোপ্রিন্টার ও অল-ইন-ওয়ানপ্রিন্টার বিশেষ মূল্যে পাওয়া যাবে। এ সুবিধা থাকবে ১০ মে পর্যন্ত। —বিজ্ঞপ্তি
</doc>
<doc>
প্রতিবেদন
বই আকারে উইকিপিডিয়া!

| তারিখ: ০৮-০৫-২০১০

বর্তমানে পৃথিবীর সবচেয়ে সমৃদ্ধ বিশ্বকোষ উইকিপিডিয়া। ইন্টারনেটে এটি খুবই জনপ্রিয়। এর প্রতিটি নিবন্ধ লেখা ও সম্পাদনার কাজ করেন একাধিক লেখক ও সম্পাদক। যাচাই করা সঠিক তথ্যসূত্র উল্লেখ থাকায় নিবন্ধের মান নিয়েও সন্দেহের কোনো অবকাশ নেই। উইকিপিডিয়া সিডি ও ডিভিডি প্রকল্পের মাধ্যমে ইন্টারনেট ছাড়াও এ বিশ্বকোষ ব্যবহারের কিছু পদ্ধতি রয়েছে। ইন্টারনেট ব্যবহারকারীর সংখ্যা বাড়তে থাকলেও এখনো সব জায়গায় এটি সহজলভ্য নয়। আবার কম্পিউটার বা স্মার্টফোনের মনিটর থেকে পড়ার চেয়ে ছাপানো বই পড়াতে অনেকেই বেশি স্বাচ্ছন্দ্য বোধ করেন। এই বিষয়গুলো লক্ষ রেখেই উইকিপিডিয়ার প্রোগ্রামাররা বুক ক্রিয়েটর নামে একটি প্রোগ্রাম তৈরি করেছেন। এটি ব্যবহার করে উইকিপিডিয়া থেকে পছন্দের নিবন্ধগুলো নির্বাচন করে ছাপানোর উপযোগী বই তৈরি করা যায়।
http://en.wikipedia.org/wiki/Special:Book ঠিকানার ওয়েবসাইটে বই তৈরি করার সুবিধাটি পাওয়া যাবে। এ ছাড়া উইকিপিডিয়ায় যেকোনো নিবন্ধ খোলা হলে এর বাঁ পাশের প্যানেলে ‘ক্রিয়েট এ বুক’ বা ‘বই তৈরি করুন’ নামের অপশন দেখা যায়। এটি ব্যবহার করেও বই তৈরি করার কাজটি শুরু করা যাবে। বইয়ের শিরোনাম, অধ্যায়ের নাম এবং এর অধীনের নিবন্ধগুলো অন্তর্ভুক্ত করতে পারবেন ব্যবহারকারী নিজেই। বই তৈরি করার টুলটি চালু করার পর কোন পৃষ্ঠার লিংকসমূহে মাউস পয়েন্টার রাখা হলে সেই নিবন্ধটি বইতে যুক্ত করার অপশন দেখা যাবে। এ ছাড়া যে বিষয়ে বইটি তৈরি করা হচ্ছে সেটির সঙ্গে সংগতিপূর্ণ অন্যান্য নিবন্ধ খুঁজে পাওয়ার জন্য Suggest pages নামের অপশনটি ব্যবহার করা যেতে পারে। তৈরি করা শেষ হলে বইটি পিডিএফ বা ওডিটি (Open Document Text) ফরম্যাটে নামানো যাবে (ডাউনলোড)। সেই সঙ্গে ব্যবহারকারী পাতার সঙ্গে সংযুক্তি হিসেবে প্রকাশ করা যাবে অন্যদের ব্যবহারের সুবিধার জন্য।
বই তৈরি করা ছাড়াও নিবন্ধগুলো আলাদাভাবে নামানো বা ছাপার উপযোগী সংস্করণ হিসেবে সংরক্ষণের অপশনগুলো ব্যবহার করা যাবে Downlaod as PDF এবং Printable version নামের অপশনটি ব্যবহার করে। বই তৈরি অথবা এই টুলটি সম্পর্কে বিস্তারিত http://en.wikipedia.org/wiki/Help:Books ঠিকানার ওয়েবসাইটে পাওয়া যাবে। —নাসির খান
</doc>
<doc>
টিপস
ভুল নির্দেশ মুছে দিন

| তারিখ: ০৮-০৫-২০১০
অনেক সময় উইন্ডোজের Run কমান্ডে আমরা ভুল নির্দেশ লিখে ফেলি। কিন্তু পরে আর সে ভুল নির্দেশ Run থেকে সরানো যায় না। ইচ্ছে করলে খুব সহজেই Run-এ লেখা যেকোনো কমান্ড মুছতে পারেন। এ জন্য Star\Run-এ গিয়ে Regedit লিখে এন্টার করুন।এখন HKEY_USERS\.Default\ Software\Microsoft\Windows\CurrentVersion\Explorer\RunMRU
অপশনে যান। দেখুন ডানপাশে রান কমান্ডের একটা তালিকা দেখা যাচ্ছে। এখান থেকে ভুল কমান্ড মুছতে কমান্ডটি নির্বাচন করে মাউসের ডান ক্লিক দিয়ে Delete দিন। খালেদ মাহমুদ খান
</doc>
<doc>
দূর হয়েছে ফেসবুকের অস্বস্তিকর নিরাপত্তা ত্রুটি

| তারিখ: ০৯-০৫-২০১০
সামাজিক যোগাযোগের (সোশ্যাল নেটওয়ার্কিং) জনপ্রিয় ওয়েবসাইট ফেসবুকের একটি নিরাপত্তা ত্রুটি সম্প্রতি ধরা পড়েছে। ফেসবুকের তাৎক্ষণিক বার্তা আদান-প্রদানের (চ্যাটিং) সুবিধা ব্যবহারের সময় অন্যজনের ফ্রেন্ড রিকোয়েস্ট (বন্ধু হওয়ার অনুরোধ) দেখা যাচ্ছিল। এতে ব্যবহারকারীদের ব্যক্তিগত তথ্য উন্মুক্ত হওয়ার শঙ্কা দেখা দিয়েছে। এ সমস্যার মাধ্যমে যে কেউ তার বন্ধুর সঙ্গে চ্যাট করার সময় সহজে জানতে পারছিল তার নেটওয়ার্কে কারা যুক্ত আছে। এ সমস্যা খুঁজে পাওয়ার পরেই ফেসবুক সাময়িকভাবে চ্যাট সুবিধা বন্ধ করে দেয়।
ফেসবুক কর্তৃপক্ষ জানায়, কিছু সময়ের জন্য একটি সমস্যা হওয়ায় চ্যাট করার সময় অপেক্ষমাণ বন্ধু হওয়ার তালিকায় দেখতে পাচ্ছি অন্যজন। এ সমস্যার ব্যাপারে জানার পরই ফেসবুকে চ্যাট করার সুবিধা সাময়িকভাবে বন্ধ করে দেওয়া হয়েছিল। সমস্যার সমাধান করে দ্রুতই আবার চ্যাট সুবিধা চালু করা হয়েছে বলে জানা গেছে।
কম্পিউটার নিরাপত্তা প্রতিষ্ঠান সিমেনটেকের নিরাপত্তা বিশেষজ্ঞ কেনডিড ওয়েস্ট বলেন, যেকোনো ওয়েবসাইটের ক্ষেত্রেই ব্যক্তিগত নিরাপত্তার বিষয়টি শক্ত থাকা উচিত। ফেসবুকের এ সমস্যার কথা উল্লেখ করে তিনি বলেন, শুধু সামাজিক যোগাযোগ সাইটেই নয়, বিভিন্ন ভালো সাইটেও মাঝেমধ্যে এ ধরনের সমস্যা দেখা দেয়। তবে এ দিকগুলোর প্রতি গুরুত্বের সঙ্গে নজর রাখা উচিত বলে মন্তব্য করেন তিনি। —বিবিসি অবলম্বনে নুরুন্নবী চৌধুরী
</doc>
<doc>
চট্টগ্রামে ল্যাপটপ মেলার শেষ দিনটিও জমজমাট

| তারিখ: ০৯-০৫-২০১০

সকাল থেকেই ভিড়। রাত পর্যন্ত সেই রেশ ছিল। ক্রেতা-বিক্রেতা সবার মধ্যেই ছিল শেষ মুহূর্তের ব্যস্ততা। দুই মেয়েকে নিয়ে ল্যাপটপ কম্পিউটারের মেলায় আসা স্কুলশিক্ষিকা মাহমুদা আক্তার জানালেন, ‘মেয়েদের জন্য ল্যাপটপ কিনতে এসেছি। কিন্তু একে তো প্রচণ্ড গরম। তার ওপর ভিড়!’ গতকাল শনিবার চট্টগ্রামের জিমনেশিয়ামে ল্যাপটপ মেলার শেষ দিনটিও ছিল জমজমাট।
মেলার দ্বিতীয় দিন গত শুক্রবার ‘তথ্যপ্রযুক্তিনির্ভর শিক্ষাব্যবস্থার সক্ষমতা’ শিরোনামে সেমিনারের আয়োজন করা হয়। এতে মূল প্রবন্ধ পড়েন বাংলাদেশ কম্পিউটার সমিতির সভাপতি মোস্তাফা জব্বার। তিনি বলেন, ‘আমাদের দেশে কখনো এ ধরনের শিক্ষাব্যবস্থার কথা ভাবা হয়নি। কিন্তু বর্তমান বাস্তবতায় এ নিয়ে চিন্তাভাবনার সময় এসেছে এবং সেভাবেই শিক্ষাব্যবস্থাকে ঢেলে সাজাতে হবে।’ আলোচক হিসেবে ছিলেন চট্টগ্রাম শিক্ষা বোর্ডের চেয়ারম্যান আবু জাফর চৌধুরী, বিজ্ঞান এবং তথ্য ও যোগাযোগ প্রযুক্তি মন্ত্রণালয়ের পরামর্শক মুনির হাসানসহ অনেকে।
গতকাল মেলার শেষ দিনের আয়োজনে ছিল জাদু প্রদর্শনী ও কুইজ প্রতিযোগিতার পুরস্কার বিতরণ। —চট্টগ্রাম অফিস
</doc>
<doc>
যুক্তরাজ্যে ই-ভোটিংচালু হতে পারে

| তারিখ: ০৯-০৫-২০১০

৬ মে যুক্তরাজ্যে সাধারণ নির্বাচনে ভোট গ্রহণ করা হয়। ভোট দিতে গিয়ে যুক্তরাজ্যের বহু ভোটকেন্দ্রে ভোটাররা দীর্ঘসময় দাঁড়িয়ে থেকেও ভোট দিতে পারেননি। বিশেষজ্ঞরা দাবি করছেন, ইলেকট্রনিক ভোটিং বা ই-ভোটিং পদ্ধতি ভবিষ্যতে এ সমস্যা দূর করতে পারে। ভারতে ইতিমধ্যে ইলেকট্রনিক ভোটিং পদ্ধতি চালু হয়েছে। ২০০৪ ও ২০০৯ সালের লোকসভা নির্বাচনে ভারতীয় ভোটাররা এ পদ্ধতিতে ভোট দিয়েছেন। যুক্তরাষ্ট্র ই-ভোটিং পদ্ধতি চালু করার পরিকল্পনা করছে। তবে ব্রিটিশ নির্বাচন কমিশন এই পদ্ধতির নিরাপত্তা নিয়ে উদ্বেগ প্রকাশ করেছে। নির্বাচন কমিশনের কর্মকর্তারা বলছেন, ইলেকট্রনিক ভোটিং মেশিনগুলোতে হামলা হওয়ার ঝুঁকি রয়েছে। কাজেই এ পদ্ধতিও নিরাপদ নয়। তবে অনেক ব্রিটিশ কর্মকর্তা বলেছেন, সেই সনাতন পদ্ধতির ভোটিং পদ্ধতি হয়তো আর বেশি দিন চালানো যাবে না। —বিবিসি অবলম্বনে রোকেয়া রহমান
</doc>
<doc>
বাজারদর
প্রযুক্তির বাজারে বেচাকেনা ভালো

| তারিখ: ০৯-০৫-২০১০

ঢাকার কম্পিউটার বাজারগুলোতে গত সপ্তাহের তুলনায় কম্পিউটারের যন্ত্রাংশের দামের তেমন কোনো পরিবর্তন হয়নি। বেচাকেনাও ভালো বলে বিক্রেতারা জানান। গত শনিবার পাওয়াবিভিন্ন যন্ত্রাংশের দাম নিচে দেওয়া হলো:
প্রসেসর: ইন্টেল কোর আই ৭ (২.৮ গি.হা.) ২৩০০০ টাকা, ইন্টেল কোর আই ৫ (২.৬ গি.হা.) ১৫৫০০ টাকা, ইন্টেল কিউ ৯৫০৫ (২.৮৩ গি.হা.) ১৭৫০০ টাকা, ইন্টেল সেলেরন ১.৮ গি.হা. ৩০০০ টাকা। ইন্টেল কোর আই ৩ ২.৯৩ গি.হা. ৮৫০০ টাকা। পেন্টিয়াম ডুয়েল কোর ২.৯৩ গি.হা. ৬৩০০, পেন্টিয়াম ডুয়েল কোর ২.৭ গি.হা. ই ৫৪০০, ৫০০০ টাকা। ইন্টেলকোর টু কোয়াড ৮৪০০ ২.৬৬ গি.হা. ১৩০০০ টাকা। ইন্টেল কোর টু ডুয়ো কেরাজ ই ৭৫০০ ২.৯৩ গি.হা. ৮৬০০ টাকা। মাদারবোর্ড: ইন্টেল ডিপি ৫৫ ডব্লিউবি এলজিএ ১১৫৬ (ডিডিআরএ) ১০০০০ টাকা। গিগাবাইট এইচ ৫৫-ইউডি ৮০০০ টাকা। ইন্টেল ডিজি৪৫ এসজি ১১২০০ টাকা, ইন্টেল ডিজি ৪৫আইডি ৮২০০ টাকা। ডিজি৪১আরকিউ ৪৭০০ টাকা। ৪১টিওয়াই ৫৬০০ টাকা। ইন্টেল ৪৩জিটি ৬৭০০ টাকা। গিগাবাইট জি ৪১ ইন্টেল টিপসেট ৪৩০০ টাকা। আসুস জি ৪১ ৪২০০ টাকা। র‌্যাম: ২ গি.বা. ডিডিআর ২- ৩৮০০ টাকা। ১ গি.বা. ডিডিআর টু ১৯০০ টাকা; ২ গি.বা. ডিডিআর ৩ ৪০০০ টাকা। হার্ডডিস্ক ড্রাইভ: ১৬০ গি.বা. (৭২০০ আরপিএম) ২৮০০ টাকা। ৩২০ গি.বা. ৩৪০০ টাকা। ৫০০ গি.বা. ৪০০০ টাকা। ১ টেরাবাইট ৭০০০ টাকা। পেনড্রাইভ: ২ গি.বা. ৬০০ টাকা; ৪ গি.বা. ৯০০ টাকা; ৮ গি.বা. ১৩০০ টাকা। এলসিডি মনিটর: ফিলিপস ১৮.র্৫র্ ৮৮০০ টাকা; ডেল ১র্৭র্ ৮৯০০ টাকা। স্যামসাং ১৮.র্৫র্ ৯২০০ টাকা। এলজি ১র্৭র্ ৮২০০ টাকা। এইচপি ১৮.র্৫র্ ৯২০০ টাকা। স্যামসাং ২১.র্৫র্ ১২১০০ টাকা। গ্রাফিকস কার্ড: গিগাবাইট জিভি ১ গি.বা. ৯৫০০ জিটি ৪৭০০ টাকা। গিগাবাইট পিসিআই এক্সপ্রেস ১ গি.বা. ৯৫০০ জিটি ৪৪০০ টাকা। স্যাফায়ার (এইচডি ৪৮৩০) ৫১২ মে.বা. ২৯০০, এইচডি ৩৪৫০ ৫১২ মে.বা. ২৯০০ টাকা। পিসিআই এক্সপ্রেস ৪৫৫০ এইচডি ৫১২ মে.বা. ৪৮০০ টাকা, এক্সএফএস এক্সপ্রেস ১ গি.বা জিএফ ৯৪০০ জিটি ৪৩০০ টাকা। ফক্সকন জিফোর্স পিসিআই ১০,৫০০ টাকা। ডিভিডি রাইটার/রি-রাইটার: সামসাং ৫২x২৪x৫২এক্স ১৮০০ টাকা এবং আসুস ৫২x৩২x৫২এক্স ২২০০ টাকা, সনি ডিভিডি-আরডব্লিউ ১৯০০ টাকা। ডিভিডি-রম ড্রাইভ: আসুস ১৮এক্স ১,৪০০ টাকা, ১,৩৫০ টাকা এবং বেনকিউ ১৬ এক্স ১৩০০ টাকা। কেসিং: ১৫০০ থেকে ২২০০ টাকা। মাউস: ১০০ থেকে ৯০০ টাকা। কিবোর্ড: সাধারণ ২৫০ থেকে ৩৫০ টাকা। মাল্টিমিডিয়া ৬০০ টাকা। স্পিকার: ক্রিয়েটিভ ইনস্পায়ার (৫: ১) ৫৩০০ টাকা, (৭: ১) ৯৮০০ টাকা, (৪: ১) ৪০০০ টাকা, (২: ১) ২৭০০ টাকা। মাইক্রোল্যাব (২: ১) ১৭০০ থেকে ১৮০০ টাকা, (৫: ১) ৪৫০০ টাকা, ক্রিয়েটিভ এসবিএস (এ৩০০) ২৫০০ টাকা, ডিলাক্স ২:১ ১৭০০। জিপিআরএস মডেম: আসুস ইউএসবিটি ৭১০০ টাকা, মবিডাটা ৩৫০০ টাকা (ইউএসবি)। হ্যান (ইউএসবি) ৩২০০ টাকা। টিভিকার্ড: এভারমিডিয়া এক্সটারনাল (ইউএসবি) ৩৯০০ টাকা ও ইন্টারনাল ২৭০০ টাকা, গেডমি (ইউএসবি) টিভিকার্ড ১৮০০, রিয়ালভিউ এক্সটারনাল (এলসিডি) ১৭৫০ টাকা ও গেড মি (এলসিডি) ২০০০ টাকা। প্রিন্টার: ক্যানন পিক্সমা আইপি ১৯৮০ ৩১০০ টাকা, এইচপি ১৬৬০ ডেস্কজেট ২৬০০ টাকা, এপসন সি ৫৯ ৩৩০০ টাকা, এইচপিসি পি (লেজার) ১০০৫, ৯২০০ টাকা; লেক্সমার্ক ই ১২০এন ৬৫০০ টাকা, ব্রাদার এইচএল ২১৪০-৭৫০০ টাকা, লেক্সমার্ক অল ইন ওয়ান এক্স ২৬৫০-৪৫০০ টাকা। এমএফসি ৭৩৪০ থেকে ২৩৫০০ স্যামসাং এমএল ১৬৪০ (লেজার) ৫৫০০, ডিজিটাল ফটোফ্রেম: ট্রানন্সেট ৮৫০০, জিনিয়াস ৭৫০০ টাকা। পোর্টেবল হার্ডডিস্ক ঃ ট্রানন্সেট (২৫০ গি.হা) ৫১০০ টাকা, (৩২০ গি.হা) ৫৬০০ টাকা, (৫০০ গি.হা) ৮১০০ টাকা, (১ টি বি) ২০৫০০ টাকা।—সংগ্রহ: মহিম আজিম
এখানে শুধু যন্ত্রাংশের দাম দেওয়া হয়েছে। পুরো কম্পিউটার কেনার ক্ষেত্রে যন্ত্রাংশ সংযোজন খরচ ও সার্ভিস চার্জ যুক্ত হবে।
</doc>
<doc>
পেটেন্ট নিয়ে অ্যাপলের বিরুদ্ধে নকিয়ার অভিযোগ

| তারিখ: ১০-০৫-২০১০
বিশ্বের সবচেয়ে বেশি মোবাইল ফোনসেট নির্মাতা অন্যতম মুঠোফোন তৈরির প্রতিষ্ঠান নকিয়া অ্যাপল কম্পিউটার ইনকরপোরেটেডের তৈরি আইপ্যাডের বিরুদ্ধে প্রযুক্তি বিধিলঙ্ঘনের মাধ্যমে ডেটা প্রেরণের অভিযোগ করেছে। পেটেন্টসহ নানা বিষয়ে এ দুই প্রতিষ্ঠানের মধ্যে বিভিন্ন অভিযোগ পাল্টা অভিযোগের ঘটনা আগেও ঘটেছে।এর আগে নকিয়া অ্যাপলের জনপ্রিয় ফোন আইফোনের বিরুদ্ধেও এ ধরনের অভিযোগ করেছিল।
নকিয়ার পেটেন্ট লাইন্সেস বিভাগের মহাব্যবস্থাপক পাল মিলিন বলেন, আমাদের উল্লেখযোগ্য উন্নয়ন কার্যক্রম এবং নকিয়ার নানা বিষয় রক্ষা করতেই এমন উদ্যোগ নিয়েছি। এক তথ্য বিবরণীতে নকিয়া জানায়, নকিয়া ১১ হাজার পেটেন্ট গবেষণা ও উন্নয়নে প্রায় পাঁচ হাজার ১০০ কোটি টাকা বিনিয়োগ করেছে। গত বছর নকিয়া অ্যাপলের বেশ কিছু পণ্যে নকিয়ার পোটেন্ট লঙ্ঘন করার অভিযোগ করে। অ্যাপলের এ অভিযোগের জবাবে নকিয়ার স্মার্টফোনেও অ্যাপলের পেটেন্ট করা প্রযুক্তি ব্যবহারের অভিযোগ করে।
নকিয়ার এ অভিযোগ ছাড়াও অ্যাপলের বিরুদ্ধে তাইওয়ানের এইচটিসি, গুগলের জনপ্রিয় নেক্সাস ওয়ান ফোনের পেটেন্ট করা প্রযুক্তি ব্যবহারের অভিযোগ রয়েছে। প্রযুক্তির এ অগ্রসরতার সময়ে প্রযুক্তি খাতে এ ধরনের পেটেন্ট সমস্যা সমাধানে চুক্তিপত্র থাকা উচিত বলে মনে করছেন বিশেষজ্ঞরা। অ্যাপলের আইপ্যাড (ট্যাবলেট কম্পিউটার) যুক্তরাষ্ট্রের বাইরে ২৮ মে বাজারে আসছে বলে প্রতিষ্ঠানটি ঘোষণা দিয়েছে। —বিবিসি
</doc>
<doc>
১৫ মে বেসিস নির্বাচন
বেসিসকে আরও কার্যকর করতে চান প্রার্থীরা

| তারিখ: ১০-০৫-২০১০
দেশের কম্পিউটার সফটওয়্যার ও তথ্যপ্রযুক্তি সেবা খাতের সবচেয়ে বড় সংগঠন বাংলাদেশ অ্যাসোসিয়েশন অব সফটওয়্যার অ্যান্ড ইনফরমেশন সার্ভিসেসের (বেসিস) নির্বাচনকে সামনে রেখে প্রার্থী পরিচিতি সভা অনুষ্ঠিত হয়েছে। সভায় সব প্রার্থীই বেসিসকে আরও শক্তিশালী ও কার্যকর করার অঙ্গীকার করেন। গত শনিবার রাতে ঢাকার একটি রেস্টুরেন্টে প্রার্থী পরিচিতি সভার আয়োজন করে বেসিস নির্বাচন কমিশন।
বেসিসের ২০১০-১২ মেয়াদের কার্যনির্বাহী কমিটি গঠনের জন্য ১৫ মে নির্বাচন হবে।এ নির্বাচনে মোট ১৯ জন প্রার্থী প্রতিদ্বন্দ্বিতা করছেন।নির্বাচনে সরাসরি দুটি প্যানেলে ১৮ জন এবং স্বতন্ত্র প্রার্থী হিসেবে একজন প্রতিদ্বন্দ্বিতা করছেন। এবারের নির্বাচনে ভোটার সংখ্যা ২০৯ জন।
বিজয়ী হলে নানা ধরনের কার্যক্রম করার ঘোষণা দেন প্রার্থীরা। মাহবুব জামানের নেতৃত্বে ‘দি রেইনবো’ প্যানেলের পক্ষ থেকে জানানো হয়, রাজধানী ইতিমধ্যে তৈরি থাকা কয়েকটি ভবনকে আইটি পার্ক করা, বেসিস ইনস্টিটিউট অব টেকনোলজি প্রতিষ্ঠা, ইন্টারনেটের মূল্য কমানো, আগামী বছর বাংলাদেশে আন্তর্জাতিক আউটসোর্সিং সম্মেলন করাসহ নানা ধরনের কার্যক্রম বাস্তবায়ন করা হবে।
এ দলের সদস্যরা হলেন টি আই এম নূরুল কবির, ফোরকান বিন কাশেম, ফারহানা এ রহমান, এ কে এম ফাহিম মাশরুর, তামজিদ সিদ্দিক, এ কে সাব্বির মাহবুব, সৈয়দ আলমাস কবির ও মুজতবা সাত্তার।
অপর প্যানেল দি অ্যাকশন টিমের নেতৃত্ব দিচ্ছেন এম এ মুবিন খান।এ প্যানেলটি বেসিস সচিবালয়ের উন্নয়ন, হেল্প ডেস্ক তৈরি, এক বছরের মধ্যে মহাখালীতে আইটি পার্ক তৈরি, স্থানীয় বাজার উন্নয়নের কাজ করবে সভায় অঙ্গীকার করে।
এ দলের সদস্যরা হলেন এস কবির আহমেদ, শোয়েব চৌধুরী, সাফকাত হায়দার, নাজনীন কামাল, সাইদুল ইসলাম মজুমদার, তোফাজ্জল হোসেন মোল্লা, শেখ আবু রেজা ও আরিফ আহমেদ চৌধুরী। একমাত্র স্বতন্ত্র প্রার্থী হিসেবে নির্বাচনে প্রতিদ্বন্দ্বিতা করছেন আজগর হোসেন।
পরিচিতি সভা পরিচালনা করেন বেসিস নির্বাচন পরিচালনা কমিটির প্রধান এস এম কামাল। সঙ্গে ছিলেন আবদুল্লাহ আল মামুন ও নাজিম ফারহান চৌধুরী।
—নুরুন্নবী চৌধুরী
</doc>
<doc>
অভ্রর বিরুদ্ধে পাইরেসির অভিযোগ
কারণ দর্শানোর সময় বাড়াল কাপিরাইট অফিস

| তারিখ: ১০-০৫-২০১

পাইরেসির অভিযোগে পাঠানো কারণ দর্শানোর চিঠির জবাব দিতে অভ্র সফটওয়্যারের নির্মাতা অমিক্রন ল্যাবের প্রতিষ্ঠাতা মেহ্দী হাসান খানকে আরও ১৫ দিন সময় দিয়েছে কপিরাইট অফিস। যথাযথ প্রমাণপত্র সংগ্রহের জন্য সময় বাড়ানোর আবেদনের পরিপ্রেক্ষিতে কপিরাইট অফিস গতকাল রোববার এ সিদ্ধান্ত নিয়েছে।
রেজিস্ট্রার অব কপিরাইট (উপসচিব) মো. মনজুরুর রহমান প্রথম আলোকে জানান, উকিলের মাধ্যমে মেহ্দী হাসান খান গতকাল কারণ দর্শানোর চিঠির জবাব দিতে আরও এক মাস সময় বাড়ানোর আবেদন করেন। কপিরাইট অফিস সেই আবেদনপত্র বিবেচনা করে ১৫ দিন সময় বাড়িয়েছে। ২৩ মের মধ্যে মেহ্দী হাসান খানকে কারণ দর্শাতে হবে।
এ ব্যাপারে মেহ্দী হাসান খান বলেন, ‘কারণ দর্শানোর চিঠির জবাব দিতে যেসব প্রমাণপত্র লাগবে, সেসব সাত দিনের মধ্যে জোগাড় করা সম্ভব নয়। তাই আমরা সময় বাড়ানোর আবেদন করেছি।’
অবৈধভাবে বিজয় কিবোর্ড লে-আউট সফটওয়্যারের মধ্যে ব্যবহার করায় ২৫ এপ্রিল কপিরাইট অফিসে অভ্রের নির্মাতা অমিক্রন ল্যাবের বিরুদ্ধে পাইরেসির অভিযোগ আনেন বিজয়ের পেটেন্ট ও স্বত্বাধিকারী আনন্দ কম্পিউটার্সের প্রধান নির্বাহী মোস্তাফা জব্বার। অভিযোগের পরিপ্রেক্ষিতে কেন আইনানুগ ব্যবস্থা নেওয়া হবে না, সে ব্যাপারে মেহ্দী হাসান খানকে সাত কর্মদিবসের মধ্যে কারণ দর্শাতে বলে ২৯ এপ্রিল চিঠি পাঠায় কপিরাইট অফিস। এরপর গতকাল মেহ্দী হাসান খানের আবেদনের ভিত্তিতে কারণ দর্শানোর সময় ২৩ মে পর্যন্ত বাড়ানো হলো। —নিজস্ব প্রতিবেদক
</doc>
<doc>
নতুন অ্যান্টিভাইরাস বাজারে

| তারিখ: ১০-০৫-২০১০

ডেস্কটপ ও ল্যাপটপ কম্পিউটারে নিরাপত্তা দিতে এক্সপ্রেস সিস্টেমস লিমিটেড বাজারে এনেছেপান্ডা সিকিউরিটির গ্লোবাল প্রটেকশন অ্যান্টিভাইরাস সফটওয়্যার ২০১০। এখন কম্পিউটার ও ইন্টারনেটের নিরাপত্তার সমন্বিত সংস্করণ পাওয়া যাচ্ছে। নতুন সংযোজিত পান্ডা ইউএসবি ভ্যাক্সিন, অ্যান্টিস্পাইওয়্যার, অ্যান্টিফিশিং, অ্যান্টিরুটকিট, ফায়ার ওয়াল নিরাপত্তা, অ্যান্টিস্প্যাম, ৫ গিগাবাইট পর্যন্ত অনলাইন ব্যাকআপ ইত্যাদি সুবিধা এতে আছে। হটলাইন সুবিধা রয়েছে প্রতিক্ষণ। ঢাকায় পাওয়া যাবে কম্পিউটার সিটি ও মাল্টিপ্লান সেন্টারের এশিয়াবিজসহ অনেক আউটলেটে। —বিজ্ঞপ্তি
</doc>
<doc>
নতুন বহনযোগ্য হার্ডডিস্ক

| তারিখ: ১০-০৫-২০১০

ওয়েস্টার্ন ডিজিটালের পাসপোর্ট আকৃতির বহনযোগ্য হার্ডডিস্ক বাজারে এনেছে কম্পিউটার সোর্স লিমিটেড। মাই পাসপোর্ট নামের এই হার্ডডিস্কগুলোর ধারণক্ষমতা ২৫০ গিগাবাইট থেকে ১ টেরাবাইট পর্যন্ত। এগুলো উইন্ডোজ এবং ম্যাকসহ সব অপারেটিং সিস্টেমে কাজ করবে। এতে রয়েছে তিন বছরের বিক্রয়োত্তর সেবা। ২৫০ গিগাবাইটের দাম পাঁচ হাজার ৪০০ টাকা, ৩২০ গিগাবাইট ছয় হাজার ৪০০ টাকা, ৫০০ গিগাবাইট আট হাজার ৫০০ টাকা এবং ১ টেরাবাইট হার্ডড্রাইভের দাম ২১ হাজার টাকা। —বিজ্ঞপ্তি
</doc>
<doc>
প্রতিবেদন
সি ড্রাইভের যত্ন নিন

| তারিখ: ১০-০৫-২০১০
মাইক্রোসফট উইন্ডোজ ব্যবহারের ফলে সি ড্রাইভে (C:\) অনেক অপ্রয়োজনীয় ফাইল জমা হয়, যা কম্পিউটারের গতি কমিয়ে দেয়। আপনি ইচ্ছে করলে ‘সি ক্লিনার’ নামের একটি সফটওয়্যারের সাহায্যে সি ড্রাইভ পরিষ্কার রাখতে পারেন। মাত্র ১.১০ মেগাবাইটের ছোট্ট এই সফটওয়্যারটি www.mediafire.com/?5jytojjhqkj ঠিকানার ওয়েবসাইট থেকে নামিয়ে নিন। এরপর জিপ ফাইলটি আনজিপ করুন। এখন সফটওয়্যারটি ইনস্টল করে খুলুন। এবার Analyze অপশনে ক্লিক করে দেখে নিন কী পরিমাণ অপ্রয়োজনীয় ফাইল সি ড্রাইভে জমা আছে। এ ফাইলগুলো মুছতে Run cleaner-এ ক্লিক করুন। পিসিতে বিভিন্ন সফটওয়্যার ব্যবহারের ফলেও অনেক অপ্রয়োজনীয় ফাইল জমা হয়। এগুলো মুছতে Application/analyze/run cleaner-এ ক্লিক করুন। এ ছাড়াও এই সফটওয়্যারের সাহায্যে আপনি যেকোনো সফটওয়্যার আনইনস্টল করতে পারবেন, রেজিস্ট্রি ফাইল পরিষ্কার করতে পারবেন। —খালেদ মাহমুদ খান
</doc>
<doc>
জেনেভায় তথ্যসমাজ শীর্ষ সম্মেলনের ফলোআপ সভা শুরু
ব্রডব্যান্ড সরকারের আলোচনায় আসা উচিত

| তারিখ: ১১-০৫-২০১০
সবার কাছে উচ্চগতির ব্রডব্যান্ড ইন্টারনেট সংযোগ পৌঁছে দেওয়া এখন সব দেশের সরকারের অন্যতম প্রধান আলোচনার বিষয় হওয়া উচিত। ক্ষমতা বিকেন্দ্রীকরণ বা জাতিসংঘের সহস্রাব্দ উন্নয়ন লক্ষ্য (এমডিজি) অর্জনে ব্রডব্যান্ড নেটওয়ার্ক সত্যিই সহায়তা করতে পারে। সমাজের প্রতিটি ক্ষেত্রই ব্রডব্যান্ডের কারণে লাভবান হতে পারে। গতকাল সোমবার সুইজারল্যান্ডের জেনেভায় জাতিসংঘের তথ্যসমাজ শীর্ষ সম্মেলনের (ডব্লিউএসআইএস) ফলোআপ সভার উদ্বোধনকালে এসব কথা বলেন আন্তর্জাতিক টেলিযোগাযোগ ইউনিয়নের (আইটিইউ) মহাসচিব হামাদন টোরে।
ডব্লিউএসআইএসের ঘোষণা বাস্তবায়নে জাতিসংঘের সদস্য রাষ্ট্রগুলো কতটুকু অগ্রগতি করেছে, সেসব বিষয়ে আলোচনার জন্যই এমন ফলোআপ সভার আয়োজন করা হয়ে। গতকাল থেকে শুরু হওয়া এ সভা চলবে আগামী ১৪ মে পর্যন্ত। সরকার, এনজিও, বেসরকারি খাত, আন্তর্জাতিক সংস্থা, সুশীলসমাজসহ সব খাতের প্রায় ৬০০ প্রতিনিধি এতে অংশ নিচ্ছেন। আইটিইউ, ইউনেস্কো, আঙ্কটাড ও ইউএনডিপি যৌথভাবে এ সভার আয়োজন করেছে।
২০০৫ সালে তিউনিসিয়ায় তথ্যসমাজ শীর্ষ সম্মেলনের শেষ পর্বে তথ্যপ্রযুক্তির ব্যবহার করে মানবজাতির উন্নয়নে করণীয় নিয়ে তিউনিস ঘোষণায় সম্মত হয় সদস্য দেশগুলো। ২০১৫ সাল নাগাদ এসব ঘোষণা বাস্তবায়ন করে পৃথিবীজুড়ে জ্ঞানভিত্তিক তথ্যসমাজ গড়ে তোলার কথা বলা হয়। চলতি বছর এই নির্ধারিত সময়ের মাঝামাঝি এসে তথ্যসমাজ গঠনে বিভিন্ন দেশ কতটুকু এগিয়েছে তা পর্যালোচনা করা হবে এই ফলোআপ সভায়।
উদ্বোধনী দিনে সরকারি প্রতিনিধিরা পরিকল্পনা অধিবেশনে যোগ দেন। বাংলাদেশের আমাদের গ্রাম উন্নয়নের জন্য তথ্যপ্রযুক্তি প্রকল্প আগামী বৃহস্পতিবার একটি অধিবেশনের আয়োজন করেছে। আইটিইউয়ের সহযোগিতায় এ অধিবেশনে আইসিটিতে বাংলাদেশি বেসরকারি খাতের সাফল্য তুলে ধরা হবে। জেনেভায় বাংলাদেশের রাষ্ট্রদূত মো. আবদুল হান্নান এতে সভাপতি হিসেবে থাকবেন। —রেজা সেলিম, জেনেভা (সুইজারল্যান্ড) থেকে
</doc>
<doc>
টুইটারে এখন শাভেজকে অনুসরণ করছে প্রায় আড়াই লাখ মানুষ

| তারিখ: ১১-০৫-২০১০

দুই সপ্তাহ হয়নি টুইটারে নিজের অ্যাকাউন্টটি খুলেছেন। এরই মধ্যে ভেনেজুয়েলার প্রেসিডেন্ট হুগো শাভেজের ফলোয়ারের সংখ্যা সবাইকে ছাড়িয়ে গেছে। খুদে ব্লগ লেখার সামাজিক যোগাযোগের ওয়েবসাইট টুইটারে (www.twitter.com) গত শনিবার সকালে তাঁর ফলোয়ারের (যাঁরা টুইটারে কাউকে অনুসরণ করেন) সংখ্যা দুই লাখ ৩৭ হাজার ছাড়িয়ে যায়। ভেনেজুয়েলার আর কারও এত ফলোয়ার টুইটারে নেই। সম্প্রতি এক টেলিভিশন বক্তৃতায় শাভেজ বলেন, টুইটারে অনেকে আমার সমালোচনা করেন। কেউ কেউ আবার অপমান করার চেষ্টা করেন। কিন্তু তাতে আমার কিছু যায়-আসে না। কারণ বিশ্বের সঙ্গে যোগাযোগ রাখার এটাও একটা ধরন।
শাভেজ গত ২৭ এপ্রিল টুইটারে ‘শাভেজক্যানদানগা’ নামে একটি অ্যাকাউন্ট খোলেন। তিনি তাঁর টুইটার বার্তায় লেখেন, ‘টুইটারের মাধ্যমেই আমি আমার সমর্থক ও বিশ্বের সঙ্গে যোগাযোগ করতে চাই। যোগাযোগ করার একটি ভালো মাধ্যম এটি।’ শাভেজ টুইটার বার্তায় তাঁর সমর্থকদের এতে যোগ দেওয়ার আহ্বান জানান। এখন প্রতিদিন গড়ে ২০ হাজার মানুষ শাভেজের ফলোয়ার হচ্ছে। শাভেজ এ পর্যন্ত টুইটারে সমর্থক সমালোচকদের কাছ থেকে প্রায় ৫৪ হাজার বার্তা পেয়েছেন। শাভেজ জানান, এত লোকের এত কথার বজাব দেওয়ার জন্য তিনি প্রায় ২০০ সহযোগীর একটি দল গঠন করেছেন। তাঁরা এসব সামলাবেন। ভেনেজুয়েলার বিরোধীদলীয় আইনপ্রণেতা হুয়ান হোসে মলিনা বলেন, শাভেজের এই জনপ্রিয়তা দেখে তিনি বিস্মিত হননি। তবে একজন প্রেসিডেন্ট যদি এভাবে অনলাইনে ঘণ্টার পর ঘণ্টা সময় ব্যয় করেন, তাহলে তিনি কাজ করবেন কখন! —এপি অবলম্বনে রোকেয়া রহমান
</doc>
<doc>
গোলটেবিল বৈঠকে বক্তারা উচ্চশিক্ষা কার্যক্রম এগিয়ে নিতে চাই প্রযুক্তি প্রশিক্ষণ

| তারিখ: ১১-০৫-২০১০
উন্নত ও সমৃদ্ধ জাতি গঠনে উচ্চশিক্ষা ও গবেষণা কার্যক্রমের বিকল্প নেই। উচ্চশিক্ষায় নির্দিষ্ট প্রকল্পের মাধ্যমে পর্যাপ্ত প্রযুক্তি প্রশিক্ষণের মাধ্যমে দক্ষ জনশক্তি তৈরি করা সম্ভব। এই প্রকল্পের আওতায় অত্যাধুনিক প্রযুক্তির সহযোগিতা নিয়ে দেশের বিভিন্ন স্থানের শিক্ষকদের দক্ষতার উন্নয়ন করা যেতে পারে। গতকাল সোমবার ঢাকার ড্যাফোডিল আন্তর্জাতিক বিশ্ববিদ্যালয় (ডিআইইউ) মিলনায়তনে আয়োজিত ‘বাংলাদেশে উচ্চশিক্ষা সংস্কার প্রকল্প—প্রযুক্তি ও শিক্ষা’ শীর্ষক গোলটেবিল বৈঠকে বক্তারা এসব কথা বলেন। এতে মূল প্রবন্ধ পড়েন কানাডার হেলথ কনসোর্টিয়ামের (এইচসিসি) প্রধান নির্বাহী মো. রিয়াল আহসান।
বৈঠকের প্রধান অতিথি জাহাঙ্গীরনগর বিশ্ববিদ্যালয়ের সাবেক উপাচার্য জিল্লুর রহমান সিদ্দিকী বলেন, উচ্চশিক্ষা কার্যক্রম এগিয়ে নিতে প্রাথমিক পর্যায় থেকেই প্রযুক্তি ও দক্ষতা বাড়ানোর জন্য কাজ করতে হবে। এতে বক্তৃতা করেন ডিআইইউর উপাচার্য আমিনুল ইসলাম, জাহাঙ্গীরনগর বিশ্ববিদ্যালয়ের সহ-উপাচার্য এম মনিরুজ্জামান, ডিআইইউর পরিচালনা পর্ষদের চেয়ারম্যান মো. সবুর খানসহ অনেকে।
এইচসিসি প্রকল্পের সহায়তা ও পৃষ্ঠপোষকতায় জাহাঙ্গীরনগর বিশ্ববিদ্যালয় ও ডিআইইউতে পরীক্ষামূলকভাবে ‘বাংলাদেশে উচ্চশিক্ষা সংস্কার প্রকল্পে প্রযুক্তির প্রয়োগ ও সর্বোচ্চ ব্যবহার’ শিরোনামের কার্যক্রম শুরু হয়েছে। এর অংশ হিসেবে গোলটেবিল বৈঠক অনুষ্ঠিত হয়েছে।
তিন বছর মেয়াদি এই প্রকল্পে জাহাঙ্গীরনগর বিশ্ববিদ্যালয় ও ড্যাফোডিল আন্তর্জাতিক বিশ্ববিদ্যালয় উচ্চশিক্ষা কার্যক্রমে ইংরেজি ও প্রযুক্তির ব্যবহার নিয়ে গবেষণা করবে। —নুরুন্নবী চৌধুরী
</doc>
<doc>
রুয়েটে প্রোগ্রামিং প্রতিযোগিতা

| তারিখ: ১১-০৫-২০১০

রাজশাহী প্রকৌশল ও প্রযুক্তি বিশ্ববিদ্যালয়ে (রুয়েট) ৫ মে কম্পিউটার প্রোগ্রামিং প্রতিযোগিতা অনুষ্ঠিত হয়েছে। রুয়েটের প্রোগ্রামিং অ্যাসোসিয়েশন ২০০৯ সিরিজের শিক্ষার্থীদের জন্য এ প্রতিযোগিতার আয়োজন করা হয়। এতে ১৬টি দল অংশ নেয়। এর মধ্যে অ্যাবনরমাল দল পাঁচটি সমস্যার মধ্যে চারটির সমাধান করে প্রতিযোগিতায় প্রথম স্থান অর্জন করে। এ দলের সদস্যরা হলেন সিফাত, মুফতি ও রয়েল। প্রতিযোগিতায় দ্বিতীয় হয়েছে আভেল (ইশতি, মিলন ও মাহবুব) দল।
প্রতিযোগিতার পুরস্কার বিতরণ করেন রুয়েটের কম্পিউটার বিজ্ঞান ও প্রযুক্তি বিভাগের প্রধান এম শহীদুজ্জামান। প্রতিযোগিতার সার্বিক তত্ত্বাবধানে ছিলেন রুয়েটের ২০০৬ ও ২০০৭ সিরিজের শিক্ষার্থীরা। —রাজশাহী বিশ্ববিদ্যালয় প্রতিনিধি
</doc>
<doc>
হেল্পলাইন
মোবাইল ফোনে চ্যাট করার জন্য নিমবাজ

| তারিখ: ১১-০৫-২০১০

মোবাইল ফোনে লিখে লিখে চ্যাট করার হার দিন দিন বাড়ছে। জাভা, সিমবিয়ান সফটওয়্যার সমর্থন করে এমন যেকোনো মোবাইল ফোন সেটের জন্য আছে বেশ কিছু চ্যাট করার সফটওয়্যার। এগুলো অ্যাপলের আইফোন বা গুগলের অ্যান্ড্রয়েডেও কাজ করে। এসব সফটওয়্যারের মধ্যে জনপ্রিয় হলো নিমবাজ।
নিমবাজ সফটওয়্যার দিয়ে মোবাইল ফোনে সব সময় ইন্টারনেটের চ্যাট সেবাগুলোতে অনলাইন থাকা যায়। নিমবাজের মাধ্যমে মোবাইল ফোনে ইয়াহু, এমএসএন, ফেসবুক, মাইস্পেস, এআইএম, স্কাইপি গুগলটকসহ বিভিন্ন তাৎক্ষণিক বার্তা আদান-প্রদানের সফটওয়্যারগুলো চালু রাখা যায়।এ ছাড়া নিমবাজ ব্যবহারকারীরা নিজেদের মধ্যে ভয়েস চ্যাট করতে পারবে।
নিমবাজ ব্যবহার করতে হলে প্রথমে নিমবাজে একটি অ্যাকাউন্ট তৈরি করতে হবে। নিমবাজের মাধ্যমে মোবাইল ফোন ব্যবহার করে বিভিন্ন ছবি, ফাইল ও ভিডিও আদান-প্রদান করা যায়। নিমবাজের ফোনবুকে মোবাইলের ফোনবুকের কণ্টাক রাখা যায় ফলে মোবাইল হারালেও ফোনবুকের নম্বর হারানোর ভয় থাকে না। নিমবাজের মাধ্যমে ব্যবহারকারী তার নিজের অবস্থান অন্য সবার সঙ্গে শেয়ার করতে পারবে এবং বন্ধুদের অবস্থানও নিমবাজের ম্যাপে বসাতে পারবে। নিমবাজ মোবাইল ছাড়াও ডেক্সটপ কম্পিউটার ও নিমবাজের ওয়েবসাইট থেকে ব্যবহার করা যায়। নিমবাজ ওয়েব চ্যাটের সুবিধা হলো এটি ফায়ারওয়াল থাকলেও কাজ করতে পারে। নিমবাজ বিনামূল্যে ডাওনলোড ও ব্যবহার করা যায়। এ জন্য ব্যবহারকারীকে কোনো পয়সা খরচ করতে হয় না। তবে নিমবাজ দিয়ে বিভিন্ন দেশের ল্যান্ডফোনে কল করতে হলে নিমবাজ ক্রেডিট কিনতে হয়। নিমবাজ ডাওনলোড করা যাবে (www.nimbuzz.com) ওয়েবসাইট থেকে।
—ফেরদৌস আহমেদ
</doc>
<doc>
মোবাইলফোনের ছবির জন্য গুগলের প্রোগ্রাম

| তারিখ: ১২-০৫-২০১০
মোবাইলফোনে ছবি তুলে তাত্ক্ষণিক তা আরেকজনের কাছেপাঠানো এখন কোনো ব্যাপারই না। তবে ছবির সঙ্গে দেওয়া ক্যাপশন বা ছবির বর্ণনা প্রেরকের ভাষায় পাওয়াটা নতুন। এই প্রযুক্তি যোগ করতে যাচ্ছে জনপ্রিয় সার্চ ইঞ্জিন গুগল। মোবাইলফোনের জন্য গুগলের তৈরি প্রোগ্রাম অ্যান্ড্রয়েডে এ সুবিধা যোগ করা হবে।এ জন্য তৈরি করা হচ্ছে গগলস নামে মজার একটি প্রোগ্রাম।এই প্রোগ্রাম দিয়ে তাত্ক্ষণিকভাবে মুঠোফোনে ছবি তুলে ব্যবহারকারীর স্থান ও সময় যুক্ত করে গুগলে প্রকাশকরলে এ সুবিধা পাওয়া যাবে।
গগলসে নতুন এই সুবিধার মাধ্যমে ভ্রমণকারী ও বিদেশি ভাষায় পাঠকেরা ছবি দেখার পাশাপাশি ছবির বর্ণনা পড়তে পারবে। এখন অ্যান্ড্রোয়েড-চালিত মোবাইল ফোনের ক্যামেরা দিয়ে ছবি তুলে সহজে বিদেশি শব্দ এবং ছবির ব্যাখ্যা ব্যবহারকারী নিজ ভাষায় পাবেন। শুরুতে কয়েকটি ভাষায় এ সুবিধা পাওয়া গেলেও নতুন ভাষা যোগ করার কাজ চলছে বলে জানা গেছে।
এ কাজে গুগল অপটিক্যাল কারেক্টর রিকগনিশন (ওসিআর) প্রযুক্তির মাধ্যমে ছবি থেকে শব্দ নির্বাচনের পর ব্যবহারকারীর নিজের ভাষায় দেখা যাবে। এর পাশাপাশি গুগল জানায়, গোগলেস ১.১ সংস্করণে ছবির গ্যালারিতে বারকোড পড়ার উন্নত প্রযুক্তি, ছবি দেখার ব্যবস্থা উন্নতকরণ, ছবির ভিজ্যুয়াল ব্যবহারের ও নির্দিষ্ট প্রতিষ্ঠানের পণ্য ও লোগো খোঁজার বিশেষ ব্যবস্থা যুক্ত হয়েছে। অ্যান্ড্রোয়েডের ১.৬ সংস্করণে গোগেলসের এ বিশেষ সংস্করণটি পাওয়া যাবে। শুধু গুগলের ফোনেই নয়, অ্যান্ড্রোয়েড আছেএমন যেকোনো মোবাইলফোনেই এ সুবিধা থাকবে। —সিএনএন অবলম্বনে নুরুন্নবী চৌধুরী
</doc>
<doc>
টিপস
এসএসসির ফলাফল নিজের ই-মেইলে

| তারিখ: ১২-০৫-২০১০

বেশ কয়েক বছর ধরে শিক্ষা বোর্ড এসএসসির ফলাফল ওয়েবসাইটে এবং মুঠোফোনের খুদে বার্তার (এসএমএস) মাধ্যমে প্রকাশ করে আসছে। এবার এসবের সঙ্গে যুক্ত হচ্ছে ই-মেইলে ফলাফল পাঠানোর সুবিধা। ফলে এসএসসি, দাখিল, এইচএসসির ও আলিম পরীক্ষার ফলাফল চলে আসবে পরীক্ষার্থীর নিজের ই-মেইল ঠিকানায়।
এ জন্য www.educationboard.gov.bd ঠিকানার ওয়েবসাইটে গিয়ে হাইলাইটস অংশে Please Register your email address-এ ক্লিক করতে হবে। এরপর পরীক্ষার্থীর শিক্ষা বোর্ড, পরীক্ষা, রোল নম্বর, রেজিস্ট্রেশন নম্বর এবং ই-মেইল ঠিকানা দিয়ে নিবন্ধন করতে হবে। ফল প্রকাশের সঙ্গে সঙ্গে এই ই-মেইল ঠিকানায় ফলাফল আসবে। এ ছাড়া শিক্ষা বোর্ডের ওয়েবসাইটের আর্কাইভে ১৯৯৬ সাল থেকে বর্তমান সব এসএসসি (দাখিল) এবং এইচএসসির (আলিম) পরীক্ষার ফলাফলও পাওয়া যাবে। মেহেদী আকরাম
</doc>
<doc>
গ্রামের স্থানীয় ডেটাবেইস তৈরি করবে আমাদের গ্রাম

| তারিখ: ১২-০৫-২০১০

এক বছরের মধ্যে নতুন ১০টি জ্ঞানকেন্দ্র স্থাপন করবে আমাদের গ্রাম উন্নয়নের জন্য তথ্যপ্রযুক্তি প্রকল্প। এসব কেন্দ্র স্থানীয় গ্রামগুলোর কম্পিউটার ডেটাবেইস তৈরি করবে। এসব কেন্দ্রে মধ্যপ্রাচ্যগামী তরুণদের কম্পিউটার প্রশিক্ষণ দেওয়া হবে।জ্ঞানকেন্দ্রগুলো হবে পিরোজপুর, যশোর, কুমিল্লা, টাঙ্গাইল, নোয়াখালী ও চট্টগ্রাম জেলায়। বর্তমানে আমাদের গ্রামের জ্ঞানকেন্দ্রের সংখ্যা ১০টি। গত ৪ ও ৫ মে ঢাকায় অনুষ্ঠিত এ প্রতিষ্ঠানের কর্মীদের কর্মশালায় এসব সিদ্ধান্ত নেওয়া হয়। এ ছাড়া আমাদের গ্রাম বাগেরহাটের রামপাল এলাকায় জলবায়ু পরিবর্তনে তথ্য ও যোগাযোগ প্রযুক্তির (আইসিটি) ব্যবহার নিয়ে একটি পাইলট কর্মসূচি হাতে নেবে বলে জানানো হয়। খবর বিজ্ঞপ্তির।
কর্মশালায় রামপাল, বাগেরহাট, টুঙ্গিপাড়া, কুমিল্লা, রাঙ্গুনিয়া ও বাঁশখালীর জ্ঞানকেন্দ্র থেকে কর্মীরা অংশ নেন। তথ্যপ্রযুক্তি ব্যবহার করে উন্নয়নের বিভিন্ন বিষয় সম্পর্কে তাঁদের ধারণা দেওয়া হয়। দুই দিনের কর্মশালায় আলোচনা করেন আমাদের গ্রামের পরিচালনা পর্ষদের সদস্য মাহমুদুল হক, দিলরুবা হায়দার, পরিচালক রেজা সেলিম, উইন ইনকরপোরেটেডের প্রধান নির্বাহী কাশফিয়া আহমেদ, ডিনেটের পরিচালক মাহমুদ হাসান, বিজ্ঞান ও আইসিটি মন্ত্রণালয়ের পরামর্শক মুনির হাসানসহ অনেকে।
</doc>
<doc>
বিদ্যুত্সাশ্রয়ী মাদারবোর্ড

| তারিখ: ১২-০৫-২০১০

গিগাবাইটের নতুন একটি বিদ্যুত্সাশ্রয়ী মাদারবোর্ড বাজারে এনেছে স্মার্ট টেকনোলজিস। ‘জিএ-এক্স৫৮এ-ইউডিথ্রিআর’ মডেলের এই মাদারবোর্ড নতুন প্রজন্মের ইন্টেল ৩২ ন্যানোমিটার সিক্স কোর প্রসেসর, এক্স-৫৮ চিপসেট, কোর-আই৭ প্রসেসর, উইন্ডোজ-৭ অপারেটিং সিস্টেম সমর্থন করে। এতে ইউডিথ্রি ও ইউএসবি ৩.০ প্রযুক্তি রয়েছে। এতে আছে তিন বছরের বিক্রয়োত্তর সেবা। দাম ১৯ হাজার ৫০০ টাকা।—বিজ্ঞপ্তি
</doc>
<doc>
এমএস অফিস ২০১০ গুগল ডকসের মতোই

| তারিখ: ১৩-০৫-২০১০
মাইক্রোসফটের জনপ্রিয় গুচ্ছ সফটওয়্যার এমএস অফিস ২০১০ অনেকটাই সার্চ ইঞ্জিন গুগলের লেখালেখির সফটওয়্যার গুগল ডকসের মতো। গুগল ডকসে যেসব সুবিধা রয়েছে, সেসব সুবিধা যোগ করে অফিস ২০১০ বাজারে ছেড়েছে মাইক্রোসফট করপোরেশন। মাইক্রোসফট আর গুগলের মধ্যে চলতে থাকা দ্বন্দ্বে এ ঘটনা বিশেষ মাত্রা যোগ করবে বলে মনে করছেন বিশেষজ্ঞরা।
যুক্তরাষ্ট্রের নিউইয়র্কে গতকাল বুধবার আনুষ্ঠানিকভাবে কম্পিউটার ও মোবাইল ফোনের জন্য অফিস ২০১০ বাজারে ছাড়া হয়েছে। নতুন এ সংস্করণে যুক্ত হয়েছে অফিস ওয়েব প্রোগ্রাম নামে বিনা মূল্যের একটি অনলাইন উপাদান। এর পাশাপাশি মাইক্রোসফট সামাজিক যোগাযোগের জনপ্রিয় ওয়েবসাইট ফেসবুকের সব ব্যবহারকারীকে অনলাইন অফিস সুইট ব্যবহারের সুযোগ দেবে।
গুগল আর মাইক্রোসফটের বিভিন্ন বিষয়ে ক্রমাগত প্রতিদ্বন্দ্বিতা চলছে নিজেদের বাজার ধরে রাখা নিয়ে। গুগলকে চ্যালেঞ্জ জানিয়ে মাইক্রোসফট বিং নামের সার্চ ইঞ্জিন চালু করে আর গুগল তৈরি করে নিজস্ব অপারেটিং সিস্টেম ক্রোম। গুগল আর মাইক্রোসফটের এ দ্বন্দ্ব শুরু হয় ২০০৬ সালে, যখন গুগলে প্রথমবারের মতো বাজারে গুগল ডকস চালু করে। গুগল ডকসে এখন লেখালেখি করার, হিসাব কষার ও উপস্থাপনা তৈরির প্রোগ্রাম রয়েছে। আর ব্যবসায়িক কাজে ব্যবহারের জন্য আছে প্রিমিয়াম সংস্করণ। বর্তমানে গুগল ডকসের বাজার ৪ শতাংশ, যা ধীরে ধীরে বাড়ছে।
অন্যদিকে মাইক্রোসফট অফিসের নতুন সংস্করণে যুক্ত হচ্ছে নানা ধরনের সুবিধা। অফিস ওয়েব প্রোগ্রামের মাধ্যমে বিনা মূল্যে ওয়ার্ড, এক্সেল ও পাওয়ার পয়েন্ট ব্যবহারের সুযোগ থাকছে। পাশাপাশি ওয়েবসাইটের মাধ্যমেও এই গুচ্ছ সফটওয়্যার ব্যবহার ও অন্যের সঙ্গে ভাগাভাগি (শেয়ার) করা যাবে। মাইক্রোসফট উইন্ডোজ লাইভের প্রায় ৪০ কোটি ব্যবহারকারীকে এ অফিস প্রোগ্রাম বিনা মূল্যে ব্যবহারের সুযোগ দেবে। আরও থাকছে পরীক্ষামূলক সংস্করণ ব্যবহারের সুযোগ।
অফিসের নানা কাজে ব্যবহূত সফটওয়্যারের বাজারে মাইক্রোসফটের অংশীদারি এখন ৯৪ শতাংশ। —বিবিসি অবলম্বনে নুরুন্নবী চৌধুরী
</doc>
<doc>
বদলে যাচ্ছে উইকিপিডিয়ার চেহারা

| তারিখ: ১৩-০৫-২০১০

কিছু দিন আগেই উইকিমিডিয়া ফাউন্ডেশনের পক্ষ থেকে জানানো হয়েছিল, এপ্রিলের প্রথম সপ্তাহ থেকে ইন্টারনেটে সবচেয়ে সমৃদ্ধ বিশ্বকোষ উইকিপিডিয়া এবং এর সহ-প্রকল্পগুলোর চেহারা (ইন্টারফেস) পরিবর্তন করা হবে।
প্রায় এক বছর ধরে উইকিপিডিয়া এবং এর সহ-প্রকল্পগুলোতে বেটা নামে নতুন ইন্টারফেস ব্যবহারের সুযোগ দেয়া হয়েছিল। ব্যবহারকারীদের মতামতের ভিত্তিতে নতুন অনেক কিছু এখানে সংযোজন করা হয়েছে। সব থেকে ভালো দিক হলো এই ইন্টারফেসটির ১০০ শতাংশ বাংলায় অনুবাদ করা হয়েছে। যার ফলে এর প্রতিটি কাজই করা যাবে বাংলা অপশন, মেনু বা বাটন ব্যবহার করে।
ভেক্টর নামের এই ইন্টারফেসটি এখন থেকে সব উইকি প্রকল্পে ব্যবহার করা হবে। ৫ এপ্রিল থেকে উইকিমিডিয়া কমন্সে (http://commons. wikimedia.org) এটি কার্যকর করা হয়েছে এবং ধীরে ধীরে কিছু দিনের মধ্যেই অন্যান্য প্রকল্পের জন্য চালু করা হবে।
আজ ১৩ মে থেকে ইংরেজি উইকিপিডিয়ার (http://en. wikipedia.org) ইন্টারফেসেও পরিবর্তন আনা হবে। তবে আগের মতো ইন্টারফেস ব্যবহারের সুবিধাও রয়েছে উইকিপিডিয়াতে। নতুন থিমটিতে আগের অনেক অপশনই নতুন জায়গায় সরিয়ে আনা হয়েছে। —নাসির খান
</doc>
<doc>
ডিজিটাল এসএলআর ক্যামেরার কর্মশালা

| তারিখ: ১৩-০৫-২০১০
বাংলাদেশে ক্যানন ডিজিটাল ক্যামেরার পরিবেশক জে এ এন অ্যাসোসিয়েটস লিমিটেডের উদ্যোগে ৫ মে ক্যাননের ডিজিটাল ক্যামেরা ব্যবহারকারীদের নিয়ে এক কর্মশালা অনুষ্ঠিত হয়। ক্যানন সিঙ্গাপুরের টেয়ো প্যাং কি কর্মশালাটি পরিচালনা করেন।
এতে ডিজিটাল ক্যামেরায় সঠিকভাবে ছবি তোলার পদ্ধতি, ব্যবহার, রক্ষণাবেক্ষণ, লেন্স ও আলোর ব্যবহার, ক্যানন ইওএস প্রযুক্তিসহ বিভিন্ন কারিগরি বিষয়ে আলোচনা করা হয়। অনুষ্ঠানে উপস্থিত ছিলেন জে এ এনের ব্যবস্থাপনা পরিচালক আবদুল্লাহ এইচ কাফি। —বিজ্ঞপ্তি
</doc>
</doc>
রুয়েটে টেলিযোগাযোগ কর্মশালা

| তারিখ: ১৩-০৫-২০১০

রাজশাহী প্রকৌশল ও প্রযুক্তি বিশ্ববিদ্যালয়ে (রুয়েট) আগামীকালথেকে শুরু হচ্ছে দুই দিনের ‘ব্রডব্যান্ড যোগাযোগ ও নেটওয়ার্কিং’ শীর্ষক কর্মশালা। রুয়েট এবং আহছানউল্লা বিজ্ঞান ও প্রযুক্তি বিশ্ববিদ্যালয় (রাজশাহী ক্যাম্পাস) যৌথভাবে এর আয়োজন করছে। কর্মশালার আহ্বায়ক দেলোয়ার হোসেন জানান, এতে উচ্চগতির যোগাযোগ, তারহীন যোগাযোগ ও নেটওয়ার্কিং বিষয়ে আলোচনা করা হবে। —রাজশাহী বিশ্ববিদ্যালয় প্রতিনিধি
</doc>
<doc>
অ্যাপাসার ডিলারদের সভা

| তারিখ: ১৩-০৫-২০১০

অ্যাপাসার পণ্যের ডিলারদের নিয়ে ৮ মে ঢাকায় একটি মতবিনিময় সভার আয়োজন করে কম্পিউটার সোর্স লিমিটেড। সভায় ‘বেস্ট সেলসম্যান’ এবং ‘বেস্ট সেলস ফার্ম’ পুরস্কার বিজয়ীদের হাতে সনদপত্র ও উপহার তুলে দেন কম্পিউটার সোর্সের ব্যবস্থাপনা পরিচালক এ এইচ এম মাহফুজুল আরিফ। বক্তৃতা করেন প্রতিষ্ঠানের বিক্রয় পরিচালক এ ইউ খান। সভায় অ্যাপাসার টেকনোলজিস, তাইওয়ানের কর্মকর্তারা ডিলারদের মধ্যে নতুন পণ্য সম্পর্কে ধারণা দেন। —বিজ্ঞপ্তি
</doc>
<doc>
ওয়েব গাইড
ওয়েবসাইটে বই খোঁজার সুবিধা

| তারিখ: ১৩-০৫-২০১০
ঢাকা বিশ্ববিদ্যালয়ের ওয়েবসাইটে গ্রন্থাগারের বই খোঁজার সুবিধা চালু করা হয়েছে। ওয়েবসাইটের প্রথম পৃষ্ঠায় লাইব্রেরিতে ক্লিক করে বই খোঁজা যাবে। শুধু ইংরেজি নয় বাংলা ভাষাতেও বই খোঁজার ব্যবস্থা রাখা হয়েছে।শুধু বই খোঁজার কাজই নয়, বিশ্ববিদ্যালয়ের ওয়েবসাইটের অনলাইন জার্নাল বিভাগ থেকে বিশ্ববিদ্যালয়ের নেটওয়ার্ক ব্যবহার করে বিভিন্ন দেশের বিশ্ববিদ্যালয় ও শিক্ষাপ্রতিষ্ঠানের জার্নালও পড়া যাবে।
সম্প্রতি সম্পূর্ণ নতুন আঙ্গিকে চালু হওয়া বিশ্ববিদ্যালয়ের ওয়েবসাইটে যুক্ত হয়েছে বিভিন্ন তথ্য ও ছবি। নানা ধরনের সুবিধাসহ চালু হওয়া নতুন এ ওয়েবসাইটে বিশ্ববিদ্যালয়ের ইতিহাস, বিভিন্ন বিভাগের প্রশাসনিক তথ্য, ভর্তি কার্যক্রম, সহশিক্ষা কার্যক্রমের নানা তথ্য পাওয়া যাবে। এ ছাড়া ওয়েবসাইটের গবেষণা লিংক থেকে বিভিন্ন গবেষণাকেন্দ্র ও বিশ্বের বিভিন্ন বিশ্ববিদ্যালয়ের সঙ্গে উচ্চশিক্ষা ও গবেষণাসংক্রান্ত তথ্যাদি পাওয়া যাবে। আগের চেয়ে আরও তথ্যবহুল ও সময়োপযোগী নানা ধরনের তথ্য পাওয়া যাবে এ ওয়েবসাইটে। পাশাপাশি বিশ্ববিদ্যালয়ের বিভিন্ন বিভাগের ভর্তি কার্যক্রম, বৃত্তিসহ বিভিন্ন সেবার তথ্য, অ্যালামনাই সংগঠনের খবর, প্রতিটি ফ্যাকাল্টির তথ্যাদি বিস্তারিত রয়েছে। বিশ্ববিদ্যালয়-সংক্রান্ত তথ্যাদি ও বই খোঁজার তথ্যাদি জানতে আজই দেখতে পারেন ওয়েবসাইটটি। ওয়েবসাইটের ঠিকানা: www.univdhaka.edu অথবা www.du.ac.bd। —প্রতিবেদক
</doc>
<doc>
টিপস
এক্সপিতেই শুনুন উইন্ডোজ ৭-এর শব্দ

| তারিখ: ১৩-০৫-২০১০
উইন্ডোজ এক্সপিতে ইচ্ছে করলে আপনি উইন্ডোজ ৭-এর শব্দ শুনতে পারেন। এ জন্য http://ziddu.com/download/9722389/Windows_7_SoundsPackwww.biggani.tk.exe.html
ঠিকানার ওয়েবসাইট থেকে উইন্ডোজ ৭-এর সাউন্ডপ্যাকটি নামিয়ে নিন (ডাউনলোড)।
এখন সাউন্ডপ্যাকটি ইনস্টল করুন। এবার কম্পিউটার পুনরার চালু (রিস্টার্ট) করলেই উইন্ডোজ ৭-এ ব্যবহূত শব্দ শোনা যাবে।
খালেদ মাহমুদ খান
</doc>
<doc>
বেসিস নির্বাচনে রেইনবো প্যানেলের নিরঙ্কুশ সংখ্যাগরিষ্ঠতা

| তারিখ: ১৬-০৫-২০১০
বেসিসের নির্বাচনে নয়টি পদের মধ্যে আটটিতে বিজয়ী হয়ে নিরঙ্কুশ সংখ্যাগরিষ্ঠতা পেয়েছে রেইনবো প্যানেল। দেশের কম্পিউটার সফটওয়্যার ও তথ্যপ্রযুক্তি খাতের প্রভাবশালী সংগঠন বাংলাদেশ অ্যাসোসিয়েশন অব সফটওয়্যার অ্যান্ড ইনফরমেশন সার্ভিসেসের (বেসিস) ২০১০-১২ মেয়াদের নির্বাহী কমিটি গঠনের জন্য এই নির্বাচন অনুষ্ঠিত হয়েছে গতকাল শনিবার। সকাল ১০টা থেকে বিকেল চারটা পর্যন্ত ভোট গ্রহণ চলে ঢাকার কারওয়ান বাজারের বিডিবিএল ভবনের বেসিস কার্যালয়ে। মোট ২০৭ জন ভোটারের মধ্যে ১৮৬ জন ভোট দেন। নিয়মিত সদস্যদের মধ্যে ভোটার ছিলেন ১৬৮ জন এবং সহযোগী ১৮ জন। রাত আটটায় নির্বাচন পরিচালনা পরিষদের প্রধান এস এম কামাল ফলাফল ঘোষণা করেন। এ সময় তাঁর সঙ্গে ছিলেন নির্বাচন পরিচালনা পরিষদের অপর দুই সদস্য আবদুল্লাহ-আল-মামুন ও নাজিম ফারহান চৌধুরী।
এবারের নির্বাচনে নয়টি পদের জন্য মোট ১৯ জন প্রতিদ্বন্দ্বিতা করেন। এর মধ্যে রেইনবো ও অ্যাকশন প্যানেলে ছিলেন ১৮ জন। নির্বাচনে মাহবুব জামানের নেতৃত্বাধীন রেইনবো প্যানেলের আটজন বিজয়ী হয়েছেন। অ্যাকশন প্যানেল থেকে শুধু এস কবির আহমেদ জিততে পেরেছেন। বেসিসের নির্বাচিত সদস্যরা হলেন—মাহবুব জামান (প্রাপ্ত ভোট ১২০), ফোরকান বিন কাশেম (১১৮), ফারহানা এ রহমান (১১৩), তামজিদ সিদ্দিক (১১২), এ কে এম ফাহিম মাশরুর (১০৬), সৈয়দ আলমাস কবির (১০৪), এ কে সাব্বির মাহবুব (৯৩) ও এস কবির আহমেদ (৮৩) এবং সহযোগী সদস্য কোটায় মুজতবা সাত্তার (১১)। বিজয়ীদের মধ্যে পদ বণ্টনের নির্বাচন হবে ১৯ মে। সেদিনই বেসিসের নতুন কমিটি ঘোষণা করা হবে। —নিজস্ব প্রতিবেদক
</doc>
<doc>
চট্টগ্রামে হয়ে গেল সাইবার গেমসের প্রাথমিক পর্ব

| তারিখ: ১৬-০৫-২০১০

চট্টগ্রামের হাজি মুহসীন উচ্চবিদ্যালয়ের শিক্ষার্থী মো. সাইফুল আবেদীন এবারই প্রথম সাইবার গেমস প্রতিযোগিতায় অংশ নিয়েছে। খেলছে ফিফা ১০। খেলায় জেতা ও হারা যাই হোক, এবারের অভিজ্ঞতা কাজে লাগিয়ে ভবিষ্যতে আরও ভালো খেলার কথা জানায় সে। গতবারের চ্যাম্পিয়ন দশম শ্রেণীর শিক্ষার্থী সৈয়দ রেজোয়ান খেলছে এনএফএস মোস্ট ওয়ান্টেড নিয়ে। গতবার চতুর্থ হয়েছে সানশাইন স্কুলের দশম শ্রেণীর শিক্ষার্থী আহমেদ সালমান ওয়াকার খান। সেও এবার এগিয়ে যাওয়ার লক্ষ্যে লড়ছে। গতকাল শনিবার চট্টগ্রামে অনুষ্ঠিত বিশ্ব সাইবার গেমসের (ডব্লিউসিজি) বাংলাদেশ অংশের প্রাথমিক পর্বের শেষ দিনটি তীব্র প্রতিযোগিতা পূর্ণ।
নগরের প্রবর্তক মোড়ের প্রিমিয়ার বিশ্ববিদ্যালয় ক্যাম্পাসে দুই দিনের এই প্রতিযোগিতা শুরু হয় গত শুক্রবার। এতে ফিফা ১০ ও এনএফএস মোস্ট ওয়ান্টেড গেমে ২৫০ জন প্রতিযোগী অংশ নিয়েছে। এদের মধ্য থেকে দুটি খেলায় একজন করে চ্যাম্পিয়নসহ দুজন বিজয়ী ঢাকায় অনুষ্ঠেয় সরাসরি কোয়ার্টার ফাইনালে খেলার সুযোগ পাবে।
বিশ্ব সাইবার গেমস বাংলাদেশ অংশের জ্যেষ্ঠ নির্বাহী মো. মেরাজুল ইসলাম জানান, বিভিন্ন বিদ্যালয়, ফেসবুক ইত্যাদিতে প্রচারণা চালানো হয়েছিল। ভবিষ্যতে আরও বড় পরিসরে প্রতিযোগিতা করার কথাও জানান তিনি।
চট্টগ্রামের এই প্রাথমিক পর্বের প্রতিযোগিতা এনএফএস মোস্ট ওয়ান্টেড গেমে চ্যাম্পিয়ন হয়েছেন চট্টগ্রাম প্রকৌশল বিশ্ববিদ্যালয়ের সিফাত-উস সাবিন এবং রানার আপ কর্ণফুলী পাবলিক স্কুলের মো. সাকিব ইমরান।
ফিফা ১০-এ চ্যাম্পিয়ন ও রানার আপ হয়েছেন যথাক্রমে চট্টগ্রাম কলেজের ওয়ালিদ আমিন ও চট্টগ্রাম মেডিক্যালকলেজের ফারহান নাভিদ।
প্রতিযোগিতার আয়োজন করে এফ ওয়ান আইটি ম্যানেজমেন্ট। সহযোগী ছিল মোজো, ইনটেল, গিগাবাইট ও স্যামসাং।
প্রাথমিক পর্যায়ের পর ঢাকায় বাংলাদেশ বাছাই পর্বের চূড়ান্ত পর্বের প্রতিযোগিতা হবে।এতে বিজয়ীরা চলতি বছরের বিশ্ব সাইবার গেমসের চূড়ান্ত পর্বে অংশ নিতে পারবেন। —নিজাম হায়দার সিদ্দিকী, চট্টগ্রাম
</doc>
<doc>
নোয়াখালীর জনপ্রতিনিধিদের ডিজিটাল প্রোফাইল

| তারিখ: ১৬-০৫-২০১০

বৃহত্তর নোয়াখালীর তিন জেলার (নোয়াখালী, ফেনী ও লক্ষ্মীপুর) ১৩টি সংসদীয় আসনের ১৬ জন সাংসদের ডিজিটাল জীবনবৃত্তান্ত (প্রোফাইল) ওয়েবে প্রকাশের উদ্যোগ নিয়েছে নোয়াখালী ওয়েব।
১ জুলাই নোয়াখালী ওয়েবের প্রতিষ্ঠাবার্ষিকীতে এসব জীবনবৃত্তান্ত আনুষ্ঠানিকভাবে প্রকাশ করা হবে। নোয়াখালী ওয়েবের ঠিকানা: www.noakhaliweb.com.bd| —বিজ্ঞপ্তি
</doc>
<doc>
আপডেট
বেচাকেনা ভালোই চলছে প্রযুক্তি বাজারে

| তারিখ: ১৬-০৫-২০১০

ঢাকার কম্পিউটার বাজারগুলোতে বেচাকেনা ভালোই হচ্ছে বলে জানান বিক্রেতারা। যন্ত্রাংশের দামও অপরিবর্তিত রয়েছে।গতকাল শনিবার পাওয়াবিভিন্ন যন্ত্রাংশের দাম নিচে দেওয়া হলো:
প্রসেসর: ইন্টেল কোর আই ৭ (২.৮ গি.হা.) ২৩০০০ টাকা, ইন্টেল কোর আই ৫ (২.৬ গি.হা.) ১৫৫০০ টাকা, ইন্টেল কিউ ৯৫০৫ (২.৮৩ গি.হা.) ১৭৫০০ টাকা, ইন্টেল সেলেরন ১.৮ গি.হা. ৩০০০ টাকা। ইন্টেল কোর আই ৩ ২.৯৩ গি.হা. ৮৫০০ টাকা। পেন্টিয়াম ডুয়েল কোর ২.৯৩ গি.হা. ৬৩০০, পেন্টিয়াম ডুয়েল কোর ২.৭ গি.হা. ই ৫৪০০, ৫০০০ টাকা। ইন্টেলকোর টু কোয়াড ৮৪০০- ১৩২০০ টাকা; ২.৬৬ গি.হা. ১৩০০০ টাকা। ইন্টেল কোর টু ডুয়ো কেরাজ ই ৭৫০০ ২.৯৩ গি.হা. ৮৬০০ টাকা। মাদারবোর্ড: ইন্টেল ডিপি ৫৫ ডব্লিউবি এলজিএ ১১৫৬ (ডিডিআরএ) ১০০০০ টাকা। গিগাবাইট এইচ ৫৫-ইউডি ৮০০০ টাকা। ইন্টেল ডিজি৪৫ এসজি ১১২০০ টাকা, ইন্টেল ডিজি ৪৫আইডি ৮২০০ টাকা। ডিজি৪১আরকিউ ৪৭০০ টাকা। ৪১টিওয়াই ৫৬০০ টাকা। ইন্টেল ৪৩জিটি ৬৭০০ টাকা। গিগাবাইট জি ৪১ ইন্টেল টিপসেট ৪৩০০ টাকা। আসুস জি ৪১ ৪২০০ টাকা। র‌্যাম: ২ গি.বা. ডিডিআর ২- ৩৮০০ টাকা। ১ গি.বা. ডিডিআর টু ১৯০০ টাকা; ২ গি.বা. ডিডিআর ৩ ৪০০০ টাকা। হার্ডডিস্ক ড্রাইভ: ১৬০ গি.বা. (৭২০০ আরপিএম) ২৮০০ টাকা। ৩২০ গি.বা. ৩৪০০ টাকা। ৫০০ গি.বা. ৪০০০ টাকা। ১ টেরাবাইট ৭০০০ টাকা। পেনড্রাইভ: ২ গি.বা. ৬০০ টাকা; ৪ গি.বা. ৯০০ টাকা; ৮ গি.বা. ১৩০০ টাকা। এলসিডি মনিটর: ফিলিপস ১৮.৫'' ৮৮০০ টাকা; ডেল ১৭'' ৮৯০০ টাকা। স্যামসাং ১৮.৫'' ৯২০০ টাকা। এলজি ১৭'' ৮২০০ টাকা। এইচপি ১৮.৫'' ৯২০০ টাকা। স্যামসাং ২১.৫'' ১২১০০ টাকা। গ্রাফিকস কার্ড: গিগাবাইট জিভি ১ গি.বা. ৯৫০০ জিটি ৪৭০০ টাকা। গিগাবাইট পিসিআই এক্সপ্রেস ১ গি.বা. ৯৫০০ জিটি ৪৪০০ টাকা। স্যাফায়ার (এইচডি ৪৮৩০) ৫১২ মে.বা. ২৯০০, এইচডি ৩৪৫০ ৫১২ মে.বা. ২৯০০ টাকা। পিসিআই এক্সপ্রেস ৪৫৫০ এইচডি ৫১২ মে.বা. ৪৮০০ টাকা, এক্সএফএস এক্সপ্রেস ১ গি.বা জিএফ ৯৪০০ জিটি ৪৩০০ টাকা। ফক্সকন জিফোর্স পিসিআই ১০,৫০০ টাকা। ডিভিডি রাইটার/রি-রাইটার: সামসাং ৫২x২৪x৫২এক্স ১৮০০ টাকা এবং আসুস ৫২x৩২x৫২এক্স ২২০০ টাকা, সনি ডিভিডি-আরডব্লিউ ১৯০০ টাকা। ডিভিডি-রম ড্রাইভ: আসুস ১৮এক্স ১,৪০০ টাকা, ১,৩৫০ টাকা এবং বেনকিউ ১৬ এক্স ১৩০০ টাকা। কেসিং: ১৫০০ থেকে ২২০০ টাকা। মাউস: ১০০ থেকে ৯০০ টাকা। কিবোর্ড: সাধারণ ২৫০ থেকে ৩৫০ টাকা। মাল্টিমিডিয়া ৬০০ টাকা। স্পিকার: ক্রিয়েটিভ ইনস্পায়ার (৫: ১) ৫৩০০ টাকা, (৭: ১) ৯৮০০ টাকা, (৪: ১) ৪০০০ টাকা, (২: ১) ২৭০০ টাকা। মাইক্রোল্যাব (২: ১) ১৭০০ থেকে ১৮০০ টাকা, (৫: ১) ৪৫০০ টাকা, ক্রিয়েটিভ এসবিএস (এ৩০০) ২৫০০ টাকা, ডিলাক্স ২:১ ১৭০০। জিপিআরএস মডেম: আসুস ইউএসবিটি ৭১০০ টাকা, মবিডাটা ৩৫০০ টাকা (ইউএসবি)। হ্যান (ইউএসবি) ৩২০০ টাকা। টিভিকার্ড: এভারমিডিয়া এক্সটারনাল (ইউএসবি) ৩৯০০ টাকা ও ইন্টারনাল ২৭০০ টাকা, গেডমি (ইউএসবি) টিভিকার্ড ১৮০০, রিয়ালভিউ এক্সটারনাল (এলসিডি) ১৭৫০ টাকা ও গেড মি (এলসিডি) ২০০০ টাকা। প্রিন্টার: ক্যানন পিক্সমা আইপি ১৯৮০ ৩১০০ টাকা, এইচপি ১৬৬০ ডেস্কজেট ২৬০০ টাকা, এপসন সি ৫৯ ৩৩০০ টাকা, এইচপিসি পি (লেজার) ১০০৫, ৯২০০ টাকা; লেক্সমার্ক ই ১২০এন ৬৫০০ টাকা, ব্রাদার এইচএল ২১৪০-৭৫০০ টাকা, লেক্সমার্ক অল ইন ওয়ান এক্স ২৬৫০-৪৫০০ টাকা। এমএফসি ৭৩৪০ থেকে ২৩৫০০ স্যামসাং এমএল ১৬৪০ (লেজার) ৫৫০০, ডিজিটাল ফটোফ্রেম: ট্রানন্সেট ৮৫০০, জিনিয়াস ৭৫০০ টাকা। পোর্টেবল হার্ডডিস্কঃ ট্রানন্সেট (২৫০ গি.হা) ৫১০০ টাকা, (৩২০ গি.হা) ৫৬০০ টাকা, (৫০০ গি.হা) ৮১০০ টাকা, (১ টি বি) ২০৫০০ টাকা। ইউপিএস: ৬৫০ ভিএ ২৬০০ টাকা, ৮০০ ভিএ ৩০০০ টাকা, ১২০০ ভিএ ৫২০০ টাকা, ২ কেভিএ ১০৫০০ টাকা।—সংগ্রহ: মহিম আজিম
এখানে শুধু যন্ত্রাংশের দাম দেওয়া হয়েছে। পুরো কম্পিউটার কেনার ক্ষেত্রে যন্ত্রাংশ সংযোজন খরচ ও সার্ভিস চার্জ যুক্ত হবে।
</doc>
<doc>
গুগল ভুল পদ্ধতিতে মানচিত্রের তথ্য সংগ্রহ করেছে!

| তারিখ: ১৭-০৫-২০১০
ইন্টারনেটে তথ্য খোঁজার জনপ্রিয় সার্চ ইঞ্জিন গুগল স্বীকার করেছে, গত তিন বছরে মানচিত্র তৈরির জন্য তারা ভুল পদ্ধতিতে তথ্য সংগ্রহ করেছে। জনগণ যে উন্মুক্ত ওয়াইফাই নেটওয়ার্কে তথ্য পাঠিয়েছে, তা থেকেই গুগল তথ্য সংগ্রহ করেছে। সম্প্রতি জার্মান কর্তৃপক্ষ গুগলের গুগল ম্যাপ বা স্ট্রিট ভিউ কর্মসূচিতে যে পদ্ধতিতে ছবি সংগ্রহ করা হয়, তা খতিয়ে দেখার অনুরোধ জানালে এই বিষয়টি প্রকাশ পায়।
গুগল জানায়, তথ্য সংগ্রহের পদ্ধতি পর্যবেক্ষণের সময় তারা আবিষ্কার করেছে, উন্মুক্ত নেটওয়ার্কে পাঠানো তথ্য তারা দীর্ঘদিন ধরে সংগ্রহ করেছে, যা করা কোনোভাবেই ঠিক হয়নি। গুগলের এই স্বীকারোক্তিতে সম্ভাব্য ব্যক্তিগত গোপনীয়তা লঙ্ঘনের ব্যাপারে উদ্বেগ দেখা দিয়েছে। এ পদ্ধতিতে তথ্য সংগ্রহ করায় যে কারও ই-মেইল বার্তা, লেখা বা ছবি, এমনকি ওয়েবসাইট গুগলে চলে যেতে পারে এবং যে কেউ তা দেখে ফেলতে পারে।
গুগল এখন যে সফটওয়্যারের কারণে এই সমস্যা হয়েছে, তা পর্যবেক্ষণ করার জন্য তৃতীয় একটি প্রতিষ্ঠানকে দায়িত্ব দিয়েছে। শুধু তাই নয়, ভুল পদ্ধতিতে কী কী তথ্য সংগৃহীত হয়েছে, তা পুঙ্খানুপুঙ্খভাবে পরীক্ষা করার জন্যও বলেছে। গুগলের সিনিয়র ভাইস প্রেসিডেন্ট অ্যালান ইউসটেস বলেন, ‘জনগণের আস্থা অর্জন করাটা আমাদের জন্য খুবই গুরুত্বপূর্ণ। কাজেই খুব সতর্কতার সঙ্গে আমাদের এগোতে হবে। আমরা আশা করছি, এ জাতীয় ভুল ভবিষ্যতে আর হবে না।’
—বিবিসি অবলম্বনে রোকেয়া রহমান
</doc>
<doc>
তথ্যপ্রযুক্তির অগ্রযাত্রায় তরুণদের সম্পৃক্ত করার আহ্বান

| তারিখ: ১৭-০৫-২০১০
‘তথ্যপ্রযুক্তির অগ্রযাত্রায় আমাদের তরুণ প্রজন্মকে সম্পৃক্ত হতে হবে। নতুন পৃথিবীর লড়াইয়ে টিকে থাকতে হলে তথ্যপ্রযুক্তির দুনিয়ার সঙ্গে যোগাযোগ স্থাপন জরুরি। এ লড়াই নিজেকে পরিবর্তনের, ভবিষ্যৎ জীবনের এবং চার পাশ বদলে দেওয়ার।’ গতকাল রোববার সুনামগঞ্জ শহরে শহীদ মুক্তিযোদ্ধা আবুল হোসেন মিলনায়তনে ‘তথ্য ও যোগাযোগ প্রযুক্তি সচেতনতা কর্মসূচি’র আলোচনায় এসব কথা বলেন বাংলাদেশ কম্পিউটার সমিতির (বিসিএস) সভাপতি মোস্তাফা জব্বার। এ আয়োজনে শহরের বিভিন্ন শিক্ষাপ্রতিষ্ঠানের ৪৫০ জন শিক্ষার্থী অংশ নেন। বাংলাদেশ কম্পিউটার সমিতি ও বাণিজ্য মন্ত্রণালয়ের আইসিটি বিজনেস প্রমোশন কাউন্সিল যৌথভাবে এ অনুষ্ঠানের আয়োজন করে।
আলোচনায় প্রধান অতিথি ছিলেন সুনামগঞ্জ-৪ আসনের সাংসদ মতিউর রহমান। এ ছাড়া বক্তৃতা করেন বিসিএসের মহাসচিব মজিবুর রহমান, পরিচালক শাহিদ-উল-মুনীর, বিসিএস সিলেট জেলা শাখার সভাপতি এনামুল কদ্দুস চৌধুরীসহ অনেকে।
এ আয়োজনে দিনব্যাপী শিক্ষার্থীদের ডিজিটাল বাংলাদেশের রূপরেখা, গ্রাফিক ডিজাইন, ইন্টারনেটের ব্যবহারসহ তথ্যপ্রযুক্তির নানা দিক সম্পর্কে ধারণা দেওয়া হয়। বিকেলে শহরের ইনস্টিটিউট অব কম্পিউটার টেকনোলজিতে (আইসিটিএস) উচ্চগতির ইন্টারনেট সংযোগসহ সাইবার ক্যাফের উদ্বোধন করেন মোস্তাফা জব্বার। —খলিল রহমান, সুনামগঞ্জ প্রতিনিধি
</doc>
<doc>
ঢাবির ভাষা ইনস্টিটিউটে কম্পিউটার শিক্ষাকেন্দ্র

| তারিখ: ১৭-০৫-২০১০

ঢাকা বিশ্ববিদ্যালয়ের (ঢাবি) আধুনিক ভাষা শিক্ষা ইনস্টিটিউটে ১২ মে থেকে কম্পিউটার শিক্ষাকেন্দ্র (সিএলসি) চালু করা হয়েছে। ইনস্টিটিউটের ছাত্রছাত্রীরা এ কেন্দ্রে কম্পিউটার শিখতে পারবেন। ঢাকা বিশ্ববিদ্যালয়ের উপাচার্য আ আ ম স আরেফিন সিদ্দিক এ কেন্দ্র উদ্বোধন করেন। এ সময় তিনি বলেন, ‘এখন কোনো শিক্ষার্থীই কমপিউটার ছাড়া চলতে পারে না। আমরা ঢাকা বিশ্ববিদ্যালয়ে ছাত্রছাত্রীদের যথাসম্ভব সর্বাধিক হারে কমপিউটার ও ইন্টারনেট সংযোগসুবিধা দেওয়ার চেষ্টা করছি।’
সিএলসির উদ্বোধনী অনুষ্ঠানে বক্তৃতা করেন ভাষা ইনস্টিটিউটের পরিচালক মুহাম্মদ আবদুর রহিম, ইনস্টিটিউটের বাংলা বিভাগের প্রধান মনসুর মুসা, স্ট্যান্ডার্ড চার্টার্ড ব্যাংকের ঊর্ধ্বতন কর্মকর্তা সৈয়দ পিয়ার মাহমুদ, ডি.নেটের প্রধান নির্বাহী অনন্য রায়হান ও মাসিক কমপিউটার জগৎ-এর সম্পাদক গোলাপ মুনীর।
এই কম্পিউটার শিক্ষাকেন্দ্রে স্ট্যান্ডার্ড চার্টার্ড ব্যাংক, ডি.নেট ও মাসিক কমপিউটার জগৎ-এর সৌজন্যে ১০টি কমপিউটার ও আনুষঙ্গিক যন্ত্রপাতি দেওয়া হয়েছে।—বিজ্ঞপ্তি
</doc>
<doc>
ওয়েবে মানিকগঞ্জের খবর

| তারিখ: ১৭-০৫-২০১০

সবার আগে সব খবর...স্লোগান নিয়ে মানিকগঞ্জ থেকে ইন্টারনেটে প্রকাশ করা হয়েছে মানিকগঞ্জ নিউজ ডটকম নামের একটি অনলাইন পত্রিকা। বিএম খোরশেদ সম্পাদিত এই ওয়েবসাইটে জেলার আনাচে-কানাচে ঘটে যাওয়া খবর, ছবি ও ভিডিওচিত্র পাওয়া যাবে। এ ছাড়া জাতীয় খবর, ইতিহাস-ঐতিহ্য, খেলাধুলা-বিনোদন, চাকরির খবর, জমি ক্রয়-বিক্রয় ইত্যাদি তথ্য রয়েছে এতে। সাইটটির ঠিকানা: www.manikganjnews.com। —বিজ্ঞপ্তি
</doc>
<doc>
প্রকল্প ব্যস্থাপনায় ওরাকলের নতুন সফটওয়্যার

| তারিখ: ১৭-০৫-২০১

ব্যবসাপ্রতিষ্ঠানের পোর্টফোলিও ব্যবস্থাপনাকে আরও সহজ করতে সম্প্রতি প্রিমাভেরা ইন্সেপায়ার ফর এসএপি ৭.০ সফটওয়্যার বাজারে ছেড়েছে ওরাকল। প্রকল্প সামগ্রী, প্রকল্পের সম্পদ, সময়সূচি এবং প্রকল্পের অর্থনৈতিক তথ্য পর্যালোচনা করে এই সফটওয়্যার প্রকল্প পরিচালক ও প্রকল্প নির্বাহীদের বিনিয়োগ এবং লাভের হিসাব করতে সহায়তা করবে। প্রিমাভেরা এবং এসএপি (স্যাপ) দুই সিস্টেমেই ওরাকলের নতুন এই সফটওয়্যার কাজ করবে।—বিজ্ঞপ্তি
</doc>
<doc>
প্রোলিংক নেটবুকের দাম কমেছে

| তারিখ: ১৭-০৫-২০১০
প্রোলিংকের নেটবুক কম্পিউটারের দাম কমানো হয়েছে। এখন এর দাম ২৩ হাজার ৯০০ টাকা। ইন্টারনেট ও তারহীন ওয়াইফাই সুবিধাসহ এই নেটবুক কম্পিটারে আছে ইন্টেলের ১ দশমিক ৬০ গিগাহার্টজ গতির অ্যাটম প্রসেসর, ১ গিগাবাইট র‌্যাম, ১৬০ গিগাবাইট হার্ডডিস্ক, ১০ দশমিক ১ ইঞ্চির মনিটর, ওয়েবক্যাম ইত্যাদি। একবার চার্জ দিলে এটি টানা তিন ঘণ্টা চলে। এর ওজন এক কেজি ১১০ গ্রাম।—বিজ্ঞপ্তি
</doc>
<doc>
হেল্পলাইন
জিমেইল থেকেই টুইটার

| তারিখ: ১৭-০৫-২০১০

ওয়েবভিত্তিক জনপ্রিয় ই-মেইল সেবা জিমেইল থেকেই ব্যবহার করা যায় খুদে ব্লগ লেখার জনপ্রিয় ওয়েবসাইট টুইটার। কিছু দিন আগে গুগল সাইডবারে ব্যবহারকারীদের তৈরি গ্যাজেট ব্যবহারের অপশন যুক্ত করেছে। এর ফলে যে কেউ তার প্রয়োজন অনুযায়ী গ্যাজেট তৈরি করে জিমেইলের সঙ্গে যুক্ত করে ব্যবহার করতে পারবে। জিমেইল ল্যাবস থেকে এই অতিরিক্ত সুবিধা যোগ করে নিতে হয়।
সুবিধাটি চালু করার জন্য প্রথমে Settings\Labs খুলতে হবে।সেখানে ‘Add any gadget by URL’ অপশনটি সক্রিয় করতে হবে। এর ফলে জিমেইল সেটিংসে Gadgets নামে একটি নতুন ট্যাব দেখা যাবে। এবার জিমেইল থেকে টুইটার ব্যবহার করার জন্য Add a gadget by its URL-এর পাশের খালি জায়গায় https://twittergadget.appspot.com/gadget-gmail.xml ঠিকানাটি লিখতে হবে। এরপর থেকে জিমেইলের সাইড প্যানেলে Twitter নামে একটি আলাদা মেনু দেখা যাবে। সাইড প্যানেল থেকে ছোট আকারে অথবা জিমেইলের মূল অংশে এটি পূর্ণ আকারে ব্যবহার করা যাবে। এখানে নতুন টুইট লেখা, রিটুইট, কারও উদ্দেশে বার্তা লেখার মতো কাজই করা যাবে এখানে। এককথায় বলা যায়, মূল টুইটার ওয়েবসাইটের সব কাজই করা যাবে এই গ্যাজেট থেকে। —নাসির খান
</doc>
<doc>
টিপস
কোন ওয়েবসাইট কতবার দেখা হচ্ছে

| তারিখ: ১৭-০৫-২০১০

বর্তমানে সারা বিশ্বে কোন ওয়েবসাইট কতবার দেখা হচ্ছে, কোন অঞ্চলবা দেশ থেকে কতবার দেখা যাচ্ছে এমন তথ্য পাওয়া যাবে ‘অ্যালেক্সা’ নামের ওয়েবসাইটে। সারা বিশ্ব থেকে কোন ওয়েবসাইটগুলোতে মানুষ দেখছে তার তালিকা প্রকাশ করা হয় এতে।
এ ছাড়াও প্রতিটি দেশের শীর্ষ সাইটগুলোর নাম প্রকাশ করা হয় এ ওয়েবসাইটে।
সাইটের ঠিকানা: www.alexa.com
খালেদ মাহমুদ খান
</doc>
<doc>
ইউটিউব থেকে দৈনিক ২০০ কোটি ভিডিও নামানো হয়

| তারিখ: ১৮-০৫-২০১০
ভিডিও দেখার জনপ্রিয় ওয়েবসাইট ইউটিউব থেকে দৈনিক ভিডিও নামানোর (ডাউনলোড) সংখ্যা ২০০ কোটি ছাড়িয়েছে। সম্প্রতি ইউটিউবের মালিক গুগল এ তথ্য জানিয়েছে। ইউটিউবের সহপ্রতিষ্ঠাতা চ্যাড হারলি জানান, ‘অনলাইন ভিডিও বাজারে বর্তমানে আমরা বিশেষ জায়গায় এসেছি। আমরা চাই বিশ্বের সব ব্যবহারকারী যাতে ভিডিও দেখা ও প্রকামেল সুবিধা পায়।’ ইউটিউব চালু হওয়ার পাঁচ বছরের মধ্যে এমন মাইলফলক স্থাপন করছে, যা সত্যিই উৎসাহজনক বলেও মন্তব্য করেন তিনি।
প্রতিদিন একজন ব্যবহারকারী গড়ে প্রায় ১৫ মিনিট সময় ইউটিউবে কাটায় বলেও জানানো হয়। ২০০৬ সালের শেষের দিকে ইউটিউব কিনে নেয় ইন্টারনেটে তথ্য খোঁজার জনপ্রিয় সার্চ ইঞ্জিন গুগল। সাত মাস আগে ওয়েবসাইটটি দৈনিক একশ কোটি ডাউনলোডের মাইলফলক পার করে।
‘ব্রডকাস্ট ইউরসেলফ’ স্লোগানে চালু হওয়া ইউটিউবে প্রথম ভিডিও প্রকাশ করেন সাইটটির সহপ্রতিষ্ঠাতা জাবেদ করিম। ‘চিড়িয়াখানায় আমি’ শিরোনামের ১৯ মিনিটের এ ভিডিওচিত্র ২০০৫ সালের ২৩ এপ্রিল ইউটিউবে রাখা হয়। যা এখনো এ সাইটে পাওয়া যাবে।
রাজনীতি, বিনোদন থেকে শুরু করে প্রায় সব ধরনের ভিডিও রয়েছে এ সাইটে। এক জরিপে দেখা গেছে, ইউটিউবে ২০০৫ সালের ডিসেম্বর মাসে দৈনিক ৮০ লাখ ভিডিও দেখা হতো। ২০০৮ সালের জানুয়ারিতে প্রতি মিনিটে ১০ ঘণ্টা সময়ের ভিডিও প্রকাশ করা হতো, ২০০৯ সালের অক্টোবর মাসে প্রতিদিন ভিডিও দেখা হতো প্রায় ১০০ কোটি বার এবং চলতি বছরের মার্চ থেকে প্রতি মিনিটে ২৪ ঘণ্টা ভিডিও প্রকাশ করা হচ্ছে।
বর্তমানে সাইটটিতে ব্রিটেনের রানি এলিজাবেথ, পোপ, যুক্তরাষ্ট্রের প্রেসিডেন্ট বারাক ওবামা, ইরাক-সম্পর্কিত বিভিন্ন ভিডিওর পাশাপাশি নানা ধরনের ভিডিও দেখা যায়। সংবাদভিত্তিক ওয়েবসাইট বিনেট ডট কমের মিডিয়া ব্লগার ক্যাথেরিন পি টেইলর বলেন, ইউটিউব বিষয়টাই একটা উন্মাদনা, যা বর্তমানে সাধারণ মানুষদের সংস্কৃতির একটি অংশ। —বিবিসি অবলম্বনে নুরুন্নবী চৌধুরী
</doc>
<doc>
ভারতে মুঠোফোনে আবহাওয়া বার্তা

| তারিখ: ১৮-০৫-২০১০
আবহাওয়ার পূর্বাভাস বা আগাম আবহাওয়া বার্তা মুঠোফোনে পাওয়ার এক নতুন উদ্যোগ নিয়েছে ভারতের কেন্দ্রীয় আবহাওয়া দপ্তর। কেন্দ্রীয় আবহাওয়া দপ্তর এই লক্ষ্যে মোবাইল ফোন সেবাদানকারী সংস্থার সঙ্গে শিগগিরই একটি চুক্তি করতে যাচ্ছে।
যদিও এখন আবহাওয়া দপ্তরের নিজস্ব ওয়েবসাইট ও টোল ফ্রি টেলিফোন থেকেও আবহাওয়ার পূর্বাভাস পেয়ে আসছে, তবুও নতুন এ সেবায় আরও বেশিসংখ্যক মানুষ উপকৃত হবে। আলীপুরের আবহাওয়া দপ্তর সূত্রে বলা হয়েছে, প্রথম পর্যায়ে মোবাইলের মাধ্যমে আবহাওয়া বার্তা পাঠানো হবে। পরে রুটিনমাফিক প্রতিদিনকার আবহাওয়ার পূর্বাভাস জানানো হবে। —অমর সাহা, কলকাতা
</doc>
<doc>
রুয়েটে হলো ব্রডব্যান্ড নেটওয়ার্কের কর্মশালা

| তারিখ: ১৮-০৫-২০১০

রাজশাহী প্রকৌশল ও প্রযুক্তি বিশ্ববিদ্যালয়ে (রুয়েট) ১৪ ও ১৫ মে অনুষ্ঠিত হলো ‘ব্রডব্যান্ড যোগাযোগ এবং নেটওয়ার্কিং’ শীর্ষক কর্মশালা। রাজশাহী বিশ্ববিদ্যালয়, রুয়েট এবং আহ্সানউল্লাহ বিজ্ঞান ও প্রযুক্তি বিশ্ববিদ্যালয় (রাজশাহী ক্যাম্পাস) যৌথভাবে এর আয়োজন করে।
১৪ মে রুয়েটের কেন্দ্রীয় মিলনায়তনে এ কর্মশালার উদ্বোধন করেন রুয়েটের উপাচার্য সিরাজুল করিম চৌধুরী। অনুষ্ঠানে বিশেষ অতিথি ছিলেন রাজশাহী বিশ্ববিদ্যালয়ের পরিচালক (পরিকল্পনা ও উন্নয়ন) লুৎফর রহমান, রুয়েটের রেজিস্ট্রার মর্তুজা আলী এবং ছাত্রকল্যাণ পরিচালক এম আশরাফুল আলম।
কর্মশালায় সভাপতিত্ব করেন রুয়েটের তড়িৎ ও টেলিযোগাযোগ প্রকৌশল বিভাগের প্রধান দেলওয়ার হোসেন। এ কর্মশালায় উচ্চগতির ব্রডব্যান্ড যোগাযোগ, ফাইবার অপটিক ও তারহীন যোগাযোগ, নেটওয়ার্কিং নিয়ে আলোচনা করা হয়।
কর্মশালায় বক্তারা বলেন, ব্রডব্যান্ড নেটওয়ার্কের মাধ্যমে যেকোনো তথ্য বিশ্বের যেকোনো প্রান্ত থেকে মুহূর্তের মধ্যে সংগ্রহ করা সম্ভব। সে জন্য এ ব্যাপারে ধারণা থাকা দরকার বলে তাঁরা মনে করেন। —রাজশাহী বিশ্ববিদ্যালয় প্রতিনিধি
</doc>
<doc>
কুয়েটে বিনা মূল্যে মাইক্রোসফটের সফটওয়্যার

| তারিখ: ১৮-০৫-২০১
বিনামূলে মাইক্রোসফটের সফটওয়্যার ব্যবহার করবে খুলনা প্রকৌশল ও প্রযুক্তি বিশ্ববিদ্যালয় (কুয়েট)। ইনস্টিটিউট অব ইলেকট্রিশিয়ান অ্যান্ড ইলেকট্রনিকস ইঞ্জিনিয়ার (আইইইই) খুলনা প্রকৌশল ও প্রযুক্তি বিশ্ববিদ্যালয় (কুয়েট) শাখার উদ্যোগে সম্প্রতি মাইক্রোসফট বাংলাদেশ লিমিটেড এবং কুয়েটের মধ্যে এ ব্যাপারে একটি সমঝোতা চুক্তি হয়েছে।এমএসডিএন একাডেমিক অ্যালায়েন্স নামের এই চুক্তির আওতায় উইন্ডোজ, ভিজুয়াল স্টুডিও, এক্সপ্রেশন স্টুডিও, এসকিউএল সার্ভারসহ মাইক্রোসফটের ৪০০টিরও বেশি সফটওয়্যার কুয়েটে ব্যবহূত হবে। শুধু শিক্ষামূলক কাজে এসব সফটওয়্যার ব্যবহার করা যাবে।কম্পিউটার ল্যাবসহ প্রশাসনিক কর্মকর্তা, শিক্ষক, ছাত্রছাত্রীরাও এগুলো ব্যবহার করতে পারবেন। —বিজ্ঞপ্তি
</doc>
<doc>
প্রতিবেদন
যুক্তরাজ্যে ব্রডব্যান্ড নেটওয়ার্ক বাড়ছে

| তারিখ: ১৮-০৫-২০১০

যুক্তরাজ্যের ব্রিটিশ টেলিকম (বিটি) পরবর্তী প্রজন্মের জন্য দ্রুতগতির ব্রডব্যান্ড ইন্টারনেট সেবা বাড়াতে নেটওয়ার্ক বিস্তৃত করছে।নতুন এই সেবায় যে ফাইবার অপটিক তার যুক্ত হচ্ছে, তা দিয়ে প্রতি সেকেন্ডে ৪০ মেগাবিটস (এমবিপিএস) হারে উপাত্ত (ডেটা) আদান-প্রদান করা যাবে।যা ২০১২ সালের মধ্যে ৪০ শতাংশ মানুষ ব্যবহার করতে পারবে। ২০১৫ সালের মধ্যে আরও ২০ শতাংশ মানুষ এই সুবিধা পাবে।তবে যুক্তরাজ্যের প্রথম ৪০ লাখ ব্যবহারকারী চলতি বছরের শেষ দিকেই নতুন এই নেটওয়ার্কে যুক্ত হবে বলে জানা গেছে।
পাশাপাশি প্রতিষ্ঠানটি অনলাইন ভিডিও গেম সেবাদাতা একটি প্রতিষ্ঠানের সঙ্গে চুক্তি করেছে। ফলে বিটির গ্রাহকেরা সহজে ইন্টারনেটে অনলাইন গেম খেলতে পারবে। বিটির কর্মকর্তা গারফিল্ড জানান, বর্তমানে প্রায় ৬৬ শতাংশ মানুষ অপটিক্যাল ফাইবার নেটওয়ার্কের সঙ্গে যুক্ত এবং এক-তৃতীয়াংশ নিজের বাসায় ফাইবার সুবিধা ব্যবহার করে। নেটওয়ার্কের সেবা যত উন্নত হচ্ছে, ততই ইন্টারনেট ব্যবহারকারীর সংখ্যা বাড়ছে এবং ব্রডব্যান্ড ইন্টারনেট ব্যবহার বাড়ছে। নতুন এই ঘোষণাকে নেটওয়ার্ক প্রতিষ্ঠানগুলো বিশেষ উদ্যোগ বলছে। ইনডিপেনডেন্ট নেটওয়ার্কস কো-অপারেটিভ অ্যাসোসিয়েশন দ্রুতগতির ব্রডব্যান্ড সুবিধা সবার দোরগোড়ায় নিয়ে যাওয়ার প্রথম পদক্ষেপ হিসেবে এই উদ্যোগকে অভিহিত করেছে। ইতিমধ্যে যুক্তরাজ্যের অনেক গ্রামে দ্রুতগতির ইন্টারনেট সুবিধা পৌঁছে গেছে, তবে গ্রামের ব্যবহারকারীদের জন্য এর মূল্যটা অনেক বেশি বলে মন্তব্য করেছেন এক ব্যবহারকারী। এ ক্ষেত্রে শুধু দ্রুতগতির ব্রডব্যান্ড সুবিধা পৌঁছানোই নয়, এর মূল্য কমানোর ব্যাপারেও নজর দেওয়া উচিত বলে মন্তব্য করেন তিনি।—বিবিসি
</doc>
<doc>
কারণ ব্যক্তিগত গোপনীয়তা লঙ্ঘন
৩১ মে ফেসবুক ছাড়বেন একদল ব্যবহারকারী

| তারিখ: ১৯-০৫-২০১০
সামাজিক যোগাযোগের (সোশ্যাল নেটওয়ার্কিং) জনপ্রিয় ওয়েবসাইট ফেসবুকের সাম্প্রতিক কিছু পরিবর্তনে ক্ষুব্ধ হয়েছেন একদল ব্যবহারকারী। ওই পরিবর্তনে ফেসবুক গ্রাহকদের ব্যক্তিগত গোপনীয়তা লঙ্ঘন হবে বলে তাঁরা মনে করছেন। এ জন্য তাঁরা ৩১ মে ফেসবুকে তাঁদের অ্যাকাউন্ট মুছে দেবেন।
ব্যবহারকারীদের ওই দলটি অন্যদেরও অ্যাকাউন্ট মুছে ফেলার আহ্বান জানাচ্ছে। কয়েক দিন ধরে অনেকে অভিযোগ করছেন, ফেসবুকে তাঁদের ‘ওপেন গ্রাফ মডেল’ অন্যান্য সাইট থেকেও দেখা যাচ্ছে। এতে ব্যবহারকারীর গোপনীয়তা বলে কিছু থাকবে না বলে অনেকে আশঙ্কা প্রকাশ করেছেন।
ফেসবুক কর্তৃপক্ষ বলছে, ‘এটা স্পষ্ট যে কিছু গ্রাহক আমাদের ছেড়ে চলে যাচ্ছে। তবে ফেসবুকের তাতে কোনো ক্ষতি হবে না। কারণ এর গ্রাহকসংখ্যা ৪০ কোটিরও বেশি।’
গত সোমবার পর্যন্ত দুই হাজার ৭০০-এর বেশি ব্যবহারকারী ফেসবুক ছেড়ে যাওয়ার ঘোষণা দিয়েছেন। তাঁরা ‘কুইট ফেসবুক ডে’ নামে একটি পেইজে লিখেছেন, ‘আপনি কি মনে করেন, ফেসবুকে আপনার তথ্য ও ছবি সুরক্ষিত আছে? মোটেও তা নেই। আপনার ব্যক্তিগত গোপনীয়তার প্রতি ফেসবুক কর্তৃপক্ষের কোনো ধরনের শ্রদ্ধা নেই। কাজেই বেরিয়ে আসুন ফেসবুক থেকে।’
এক হাজার ৯০ জন ব্যবহারকারী কুইট ফেসবুক ডে পেইজকে পছন্দ (লাইক) করেছেন। ৩১ মে যে পরিমাণ ব্যবহারকারী ফেসবুক ছাড়ার ঘোষণা দিচ্ছেন, তা ওয়েবসাইটটির মোট ব্যবহারকারীর মাত্র শূন্য দশমিক ০০০০০০৬৮ শতাংশ। —সিএনএন অবলম্বনে রোকেয়া রহমান
</doc>
<doc>
তথ্যপ্রযুক্তি দিয়ে চ্যালেঞ্জ মোকাবিলা করার আহ্বান

| তারিখ: ১৯-০৫-২০১

তথ্যপ্রযুক্তির যোগাযোগ ও তথ্যসেবার মাধ্যমেই আমাদের বিরাজমান চ্যালেঞ্জগুলো মোকাবিলা করতে হবে। ডিজিটাল বাংলাদেশ গড়তে হলে টেলিযোগাযোগ-সুবিধার সম্প্রসারণ জরুরি। রাষ্ট্রের সমৃদ্ধির জন্য গড়ে তোলা প্রয়োজন একটি সমৃদ্ধ তথ্যসমাজ। বিশ্ব টেলিযোগাযোগ এবং বিশ্ব তথ্যসমাজ দিবস ২০১০ উপলক্ষে গত সোমবার ঢাকায় ড্যাফোডিল আন্তর্জাতিক বিশ্ববিদ্যালয় ও ক্যাম্পাস টুডে আয়োজিত আলোচনা সভায় ডাক, তার ও টেলিযোগাযোগ মন্ত্রণালয় সম্পর্কিত সংসদীয় কমিটির সভাপতি হাসানুল হক ইনু এ কথা বলেন। খবর বিজ্ঞপ্তির।
ড্যাফোডিল বিশ্ববিদ্যালয় মিলনায়তনে অনুষ্ঠিত এ সভায় বিশ্ববিদ্যালয়ের পরিচালনা পর্ষদের চেয়ারম্যান মো. সবুর খান, বাংলাদেশ টেলিযোগাযোগ নিয়ন্ত্রণ কমিশনের সাবেক চেয়ারম্যান সৈয়দ মার্গুব মোর্শেদ, ড্যাফোডিলের ইলেক্ট্রনিকস ও টেলিযোগাযোগ বিভাগের চেয়ারম্যান গোলাম মাওলা চৌধুরীসহ অনেকে আলোচনা করেন। মূল আলোচক ছিলেন শিল্প মন্ত্রণালয়ের জ্যেষ্ঠ উপসচিব তপন কুমার নাথ। তাঁর বক্তব্যের ওপর আলোচনায় অংশ নেন সাবেক যুগ্ম সচিব সৈয়দ আবু রায়হান, জাতিসংঘ তথ্যকেন্দ্রের কাজী আলী রেজা, দি এইমস সল্যুশনস লিমিটেডের চেয়ারম্যান অমর চন্দ্র মিস্ত্রি।
</doc>
<doc>
চেন্নাইয়ের প্রদর্শনীর অংশীদার ডক্টরসবিডি

| তারিখ: ১৯-০৫-২০১০

ভারতের চেন্নাইয়ে আগামী ৬ থেকে ৮ আগস্ট অনুষ্ঠেয় আন্তর্জাতিক চিকিৎসা যন্ত্রপাতি ও সফটওয়্যার প্রদর্শনী মেডিকেল ২০১০-এর আন্তর্জাতিক অংশীদার হয়েছে বাংলাদেশের চিকিৎসাবিষয়ক ওয়েব পোর্টাল ডক্টরসবিডি (www.doctersbd.com)। মেলায় ডক্টরসবিডির স্টল থাকবে এবং একাধিক সেমিনারের আয়োজন করবে। সম্প্রতি ঢাকায় এ বিষয়ে একটি চুক্তি হয়েছে। এ সময় উপস্থিত ছিলেন মেডিকল ২০১০-এর প্রকল্প পরিচালক কে সুন্দরারজন ও ডক্টরসবিডির প্রধান নির্বাহী আরিফুল হাসান। —বিজ্ঞপ্তি
</doc>
<doc>
ওয়েবে কুইজ প্রতিযোগিতা

| তারিখ: ১৯-০৫-২০১০

লার্নজববিডি নামের ওয়েবসাইটে মাসিক কুইজ প্রতিযোগিতার আয়োজন করা হয়েছে। প্রতি মাসে বিজয়ীদের পুরস্কার দেওয়া হচ্ছে। এ ছাড়াও এতে রয়েছে শিক্ষা ও চাকরির তথ্য।
সাইটটির ঠিকানা: www.learnjobbd.com —বিজ্ঞপ্তি
</doc>
<doc>
গিগাবাইটের নতুন গ্রাফিকস কার্ড

| তারিখ: ১৯-০৫-২০১০

গিগাবাইটের রেডিয়ন হাইডেফিনেশন প্রযুক্তির গ্রাফিকস কার্ড বাজারে এনেছে স্মার্ট টেকনোলজিস। ‘জিভি-আর৫৮৭ডি৫-১জিডি-বি’ মডেলের এই গ্রাফিকস কার্ড দিয়ে ব্লুরে ডিস্কের চলচ্চিত্রসহ যেকোনো ধরনের গ্রাফিকস সম্পাদনা এবং ফাইল স্থানান্তর ও পরিচালনা করা যাবে। এটি পিসিআই এক্সপ্রেস ২.০, ক্রসফায়ারএক্স ও অ্যাভিভো এইচডি প্রযুক্তি এবং মাইক্রোসফট ডাইরেক্ট-এক্স১১ ও ওপেনজিএল ৩.১ সমর্থন করে। এতে দুই বছরের বিক্রয়োত্তর সেবা রয়েছে। দাম ৩২ হাজার টাকা। —বিজ্ঞপ্তি
</doc>
<doc>
হেল্পলাইন
তৈরি করুন দরকারি শর্টকাট

| তারিখ: ১৯-০৫-২০১০

উইন্ডোজ অপারেটিং সিস্টেমে খুব সহজেই যেকোনো ফাইল-ফোল্ডার বা প্রোগ্রাম চালু করার জন্য শর্টকাট কি নির্দিষ্ট করে দেওয়া যায়। কম্পিউটারে রক্ষিত হাজার হাজার ফাইল-ফোল্ডারের মধ্য থেকে অতিপ্রয়োজনীয় ফাইল-ফোল্ডারগুলোকে দ্রুত চালু করতে শর্টকাট বেশ সহায়ক।
এই পদ্ধতিতে Ctrl+Alt+Key, Ctrl+Shift+Key এবং Alt+Shift+Key তিনভাবে শর্টকাট কি ঠিক করে (অ্যাসাইন) দেওয়া যায় এবং কি হিসেবে অক্ষর এবং সংখ্যাসহ কি-বোর্ডের প্রায় সবগুলো বোতামই ব্যবহার করা সম্ভব। তাই এ তিনটি শর্টকাটের মাধ্যমে ২০০ থেকে ২৫০ শর্টকাট কি অ্যাসাইন করা যাবে। আপনি যদি কোনো প্রোগ্রামের জন্য শর্টকাট কি অ্যাসাইন করতে চান, তবে সেই প্রোগ্রামটিকে অবশ্যই স্টার্ট মেনুতে অথবা ডেস্কটপে শর্টকাট আইকন হিসেবে থাকতে হবে। আর যদি কোনো ফাইল বা ফোল্ডারের জন্য শর্টকাট কি নির্ধারণ করতে চান, তাহলে যেহেতু তারা স্টার্ট মেনুতে থাকে না, তাই তাদের অবশ্যই ডেস্কটপেই (শর্টকাট হিসেবে) থাকতে হবে।
আপনি যদি মাইক্রোসফট ওয়ার্ড প্রোগ্রামটি চালু করার জন্য Ctrl+Shift+w নির্ধারণ করতে চান তাহলে প্রথমে Start মেনু থেকে অথবা যদি ডেস্কটপে থাকে তাহলে সেখান থেকে এমএস ওয়ার্ডের শর্টকাট আইকনের ওপর রাইট ক্লিক করে পাওয়া মেনু থেকে Properties নির্বাচন করুন। এখানে Shortcut ট্যাবের Shortcut Key: টেক্সট বক্সটির ওপর ক্লিক করে একসঙ্গে Ctrl+Shift+w কীগুলো প্রেস করুন। এরপর OK করে বেরিয়ে আসুন। এরপর থেকে আপনার যখনই এমএস ওয়ার্ড চালু করার প্রয়োজন হবে, তখন শুধু Ctrl+Shift+w চাপলেই করলেই এমএস ওয়ার্ড চালু হবে। এভাবে যেকোনো ফাইল ও ফোল্ডার পছন্দ অনুযায়ী অ্যাসাইন করে নিতে পারবেন। তবে এ পদ্ধতিতে কোনো ফাইল-ফোল্ডারের জন্য শর্টকাট কি অ্যাসাইন করতে চাইলে ফাইলটি ডেস্কটপে থাকতে হবে। এ ক্ষেত্রে প্রাথমিকভাবে যে ফাইলগুলো প্রয়োজন সেগুলোকে ডেস্কটপে শর্টকাট হিসেবে কপি করে কি অ্যাসাইন করে দিয়ে এরপর শর্টকাটগুলোকে ডেস্কটপ থেকে লুকিয়ে (হিডেন) রাখতে পারেন। তবে বাদ দিয়ে (ডিলিট) দেবেন না, তা হলে আর শর্টকাট কি কাজ করবে না। —নুরুন্নবী চৌধুরী
</doc>
<doc>
টিপস
নিজের ছবি দিয়ে আইকন

| তারিখ: ১৯-০৫-২০১০
কম্পিউটারের ফোল্ডারের আইকন হিসেবে ইচ্ছে করলে আপনি নিজের ছবি ব্যবহার করতে পারেন। এ জন্য আপনার লাগবে ’ইমেজ আইকন’ নামের একটি সফটওয়্যার। মাত্র ১.০১ মেগার ছোট্ট এই সফটওয়্যারটি www.ziddu.com/ download/9779577/Imagicon-www.biggani. tk.exe.html ঠিকানার সাইট থেকে নামিয়ে নিন। এরপর সফটওয়্যারটি ইনস্টল করে চালু করুন। ইমেজ আইকন খুলে যে ছবিটির আইকন তৈরি করতে চান, সেটি মাউস দিয়ে টেনে এনে সফটওয়্যারটির ওপর ছেড়ে দিন।স্বয়ংক্রিয়ভাবে আইকন তৈরি হয়ে যাবে। যে ফোল্ডারের আইকন পরিবর্তন করতে চান সেটির ওপর মাউস রেখে properties/customize/change icon-এ যান। এখন Browse করে আইকনটি নির্বাচন করুন। আপনার পছন্দের ছবিটি ফোল্ডারের আইকন হিসেবে দেখতে পাবেন। খালেদ মাহমুদ খান
</doc>
<doc>
ফেসবুকের গোপনীয়তা নীতি সহজ হচ্ছে

| তারিখ: ২০-০৫-২০১০
সামাজিক যোগাযোগের (সোশ্যাল নেটওয়ার্কিং) জনপ্রিয় ওয়েবসাইট ফেসবুকের ব্যক্তিগত গোপনীয়তা নীতি সহজ করার জন্য বেশ কিছু পরিবর্তন আনছে ফেসবুক কর্তৃপক্ষ। গত বছরের শেষ দিকে ফেসবুক গোপনীয়তা পরিবর্তনের ব্যাপারে বেশ কিছু পরিবর্তন এনেছিল। এর পরও ব্যবহারকারীদের ব্যক্তিগত তথ্য তৃতীয় পক্ষের ওয়েবসাইটের মাধ্যমে ছড়িয়ে পড়ায় এ ব্যাপারে অনেক ব্যবহারকারী অভিযোগ রয়েছেন।
এ পরিবর্তনের বিরোধিতায় সম্প্রতি একদল ব্যবহারকারী ‘কুইট ফেসবুক’ নামে একটি গ্রুপ খোলেন। যেখানে বলা হয়, গোপনীয়তা লঙ্ঘনের অভিযোগে ওই গ্রুপের সবাই ৩১ মে নিজেদের ফেসবুক ঠিকানা মুছে ফেলবেন। তবে ফেসবুকের পক্ষ থেকে বলা হয়েছে, সাম্প্রতিক সময়ে ‘প্রাইভেসি’ পরিবর্তনের ফলে প্রায় এক কোটি ব্যবহারকারী নতুনভাবে যোগ দিয়েছেন। এ ছাড়া গত বছরের ওই পরিবর্তনের ফলে ৫০ শতাংশ ব্যবহারকারী নিজেদের প্রাইভেসি পরিবর্তন করেছেন বলেও জানানো হয়।
এ ছাড়া ফেসবুক মুঠোফোনে ব্যবহার উপযোগী একটি ওয়েবসাইট চালু করেছে, যেখানে ফেসবুকের পুরো সুযোগ পাওয়া যাবে। www.0.facebook.com ঠিকানার এ ওয়েবসাইটটি বর্তমানে ৪৫টি দেশের ৫০টি মোবাইল ফোন প্রতিষ্ঠানের জন্য উন্মুক্ত রয়েছে। ফেসবুকে বর্তমানে প্রায় ৪০ কোটিরও বেশি গ্রাহক রয়েছে। এ সংখ্যা আরও বাড়ানোর ব্যাপারে নানা ধরনের কার্যক্রমের মধ্যে নতুন নতুন ব্যবহার উপযোগী কার্যক্রম ধীরে ধীরে বাড়াচ্ছে প্রতিষ্ঠানটি। —বিবিসি
</doc>
<doc>
শেষ হলো টেলিযোগাযোগ ও তথ্যসমাজ দিবস মেলা

| তারিখ: ২০-০৫-২০১০
নানা আয়োজন আর বিভিন্ন তথ্যপ্রযুক্তি কার্যক্রম প্রদর্শনের মাধ্যমে রাজধানীতে শেষ হয়েছে টেলিযোগাযোগ ও তথ্য সংঘ মেলা। বিশ্ব টেলিযোগাযোগ ও তথ্যসমাজ দিবস উপলক্ষে ‘টেলিযোগাযোগ মেলা ২০১০’ শিরোনামের এ মেলা শুরু হয় ১৭ মে। এবারের এই দিবসটির মূল প্রতিপাদ্য বিষয় ‘বেটার সিটি, বেটার লাইফ উইথ আইসিটিস’ স্লোগানে এ মেলায় দেশের টেলিযোগাযোগ এবং তথ্যপ্রযুক্তি খাতের সরকারি ও বেসরকারি পর্যায়ের ৫০টিরও বেশি প্রতিষ্ঠান অংশ নিয়েছে। গতকাল মেলার শেষ দিনে ঘুরতে আসা কলেজ শিক্ষার্থী মাহিদা মাহবুব বলেন, ‘তথ্যপ্রযুক্তির বিভিন্ন কার্যক্রম দেখতে এবং নতুন বিষয়গুলো জানতেই মেলায় এসেছি।’ মেলায় নানা বয়সী দর্শকের আগমন আর আগ্রহ ছিল বিভিন্ন প্রতিষ্ঠানের প্রযুক্তি কার্যক্রম সম্পর্কে জানার প্রতি। তথ্যপ্রযুক্তির সঙ্গে তরুণদের আরও বেশি করে পরিচিত করে তুলতে এ ধরনের মেলার প্রয়োজনীয়তার কথা জানিয়েছেন মেলায় ঘুরতে আসা অনেক দর্শক। মেলায় ওয়াইম্যাক্স সেবা প্রদানকারী কিউবি ও বাংলালায়ন ছাড়াও বিভিন্ন মোবাইল অপারেটরের অংশগ্রহণ ও খুচরা মোবাইল ফোনসেট, টেলিফোন এবং তথ্যপ্রযুক্তিভিত্তিক যন্ত্রাংশের স্টল ছিল। মেলায় মোবাইল ফোন প্রতিষ্ঠানগুলোর পাশাপাশি ফোনসেট প্রস্তুতকারী প্রতিষ্ঠানের স্টলে বিভিন্ন ব্র্যান্ডের মোবাইল ফোন প্রদর্শন ও বিক্রি হয়েছে। এ ছাড়া মেলায় ছিল এফএম রেডিও এবিসি রেডিও, রেডিও টুডে, রেডিও ফুর্তি ও রেডিও আমারের স্টল।
মেলায় টেলিফোন শিল্প সংস্থা লিমিটেড (টেসিস) প্রতিষ্ঠানটির পুরোনো টেলিফোনের প্রদর্শনী করেছে। এ ছাড়া নিজস্ব ব্র্যান্ডের ল্যাপটপ কম্পিউটার শিগগিরই বাজারে আসবে বলে জানিয়েছে। বাংলাদেশ পোস্ট অফিস অনলাইন মোবাইল মানি অর্ডার, পোস্টাল ক্যাশকার্ডসহ বিভিন্ন কার্যক্রম প্রদর্শন করেছে।
বিডিকম অনলাইন সরাসরি আইপি টেলিফোনে কথা বলার পদ্ধতি দেখিয়েছে। নানা ধরনের প্রযুক্তি পণ্যের পাশাপাশি মেলায় ছিল ল্যাপটপ বা কম্পিউটার কেনার সুযোগ। —নুরুন্নবী চৌধুরী
</doc>
<doc>
বেসিসের নতুন কমিটি ঘোষণা

| তারিখ: ২০-০৫-২০১০

দেশের কম্পিউটার সফটওয়্যার ও তথ্যপ্রযুক্তি সেবা খাতের প্রভাবশালী সংগঠন বাংলাদেশ অ্যাসোসিয়েশন অব সফটওয়্যার অ্যান্ড ইনফরমেশন সার্ভিসেসের (বেসিস) ২০১০-১২ মেয়াদের নির্বাহী কমিটি ঘোষণা করা হয়েছে। গতকাল ঢাকার বেসিস কার্যালয়ে নতুন এই কমিটি নির্বাচিত হয়।ডেটাসফট সিস্টেমস লিমিটেডের ব্যবস্থাপনা পরিচালক মাহবুব জামানকে সভাপতি এবং স্পেকট্রাম কনসোর্টিয়াম ইঞ্জিনিয়ারিং লিমিটেডের ব্যবস্থাপনা পরিচালক ফোরকান বিন কাশেমকে মহাসচিব করে নয় সদস্যের কমিটি করা হয়েছে। বেসিসের নতুন সভাপতি মাহবুব জামান প্রথম আলোকে বলেন, ‘ডিজিটাল বাংলাদেশ গড়ে তোলার জন্য নতুন এই কমিটি সব রকম সহযোগিতা করবে। বেসিসের সব সদস্য এবং বাংলাদেশে তথ্যপ্রযুক্তি খাতে সব সংগঠনের সঙ্গে রেখে আমরা কাজ করতে চাই।’
এর আগে গত শনিবার ঢাকার কারওয়ান বাজারের বিডিবিএল ভবনের বেসিস কার্যালয়ে অনুষ্ঠিত নির্বাচনে নতুন কমিটির নয় সদস্য নির্বাচিত হন।গতকাল তাঁদের মধ্যে পদবণ্টন করা হয়।
বেসিসের নতুন কমিটির অন্য সদস্যরা হলেন জ্যেষ্ঠ সহসভাপতি এ কে এম ফাহিম মাশরুর, সহসভাপতি ফারহানা এ রহমান, যুগ্ম সাধারণ সম্পাদক তামজিদ সিদ্দিক, কোষাধ্যক্ষ সৈয়দ আলমাস কবির এবং পরিচালক এস কবির আহম্মেদ, এ কে সাব্বির মাহবুব ও মুজতবা সাত্তার। আগামী ২২ মে নতুন কমিটি দায়িত্ব বুঝে নেবে। —তারিকুর রহমান খান
</doc>
<doc>
এলজির এলসিডি মনিটর

| তারিখ: ২০-০৫-২০১০
এলজির নতুন এলিসিডি মনিটর বাজারে এনেছে গ্লোবাল ব্র্যান্ড (প্রা.) লিমিটেড। ডব্লিউ২২৪৩টি মডেলের এ মনিটরে রয়েছে সাড়ে ২১ ইঞ্চির প্রশস্ত পর্দা। মনিটরটিতে আছে ফটো ইফেক্ট প্রযুক্তি ইত্যাদি। এতে বিশেষ পরিবেশবান্ধব ও বিদ্যুৎসাশ্রয়ী প্রযুক্তি ব্যবহার করা হয়েছে।
এতে ডিভিআইডি, ডি-সাব সংযোগসুবিধা বিদ্যমান।
দাম সাড়ে ১২ হাজার টাকা। —বিজ্ঞপ্তি
</doc>
<doc>
হেল্পলাইন
স্বয়ংক্রিয়ভাবে পাল্টান মনিটরের আলো

| তারিখ: ২০-০৫-২০১০

কম্পিউটারে কাজ করতে গিয়ে অনেক সময় চোখে সমস্যা দেখা দেয়। সাধারণত মনিটরের আলো দিনে যতটুকু উজ্জ্বল দেখা যায় রাতেও ততটুকু উজ্জ্বল দেখা যায়। যার ফলে রাতে দীর্ঘ সময় কাজ করলে মনিটরে লেখা বা ছবি ঝাপসা লাগে। দিন-রাতের আলোর পরিবর্তনের সঙ্গে সামঞ্জস্য রেখে মনিটরের আলো পরিবর্তন হয় না বলেই এ সমস্যা দেখা দেয়।
‘ফ্লাক্স’ নামের একটি সফটওয়্যার ব্যবহার করে মনিটরের আলো নিয়ন্ত্রণ করতে পারেন। মাত্র ৫৪৬ কিলোবাইটের ছোট্ট এই সফটওয়্যারটি http://ziddu.com/download/ 9813854/Fluxbywww.techinfo.tk.zip.html ঠিকানার ওয়েবসাইট থেকে নামিয়ে নিন। জিপ ফাইলটি আনজিপ করুন।
এরপর সফটওয়্যারটি ইনস্টল করুন। সফটওয়্যারটি চালু করার পর এটি স্বয়ংক্রিয়ভাবে কাজ করবে। দিন-রাতের আলোর পরিবর্তনের সঙ্গে সামঞ্জস্য রেখে এটি মনিটরের আলো পরিবর্তন করবে। খেয়াল করুন, সবার নিচে ডানে টাস্কবারে সফটওয়্যারটির আইকন রয়েছে, এখান থেকে আপনি মনিটরের আলোর সেটিংস নিজের ইচ্ছামতো পরিবর্তন করতে পারেন।
—খালেদ মাহমুদ খান
</doc>
<doc>
চার মাসে বিক্রি হয়েছে ৩১ কোটি মোবাইল ফোনসেট

| তারিখ: ২২-০৫-২০১০

চলতি বছরের এপ্রিল মাস পর্যন্ত বিশ্বজুড়ে মোবাইল ফোনসেটের বিক্রি ১৭ দশমিক ৩ শতাংশ বেড়েছে। গত বছরের একই সময়ে হ্যান্ডসেটের বিক্রি ১৩ দশমিক ৬ শতাংশ বেড়েছিল। তথ্যপ্রযুক্তিবিষয়ক গবেষণা প্রতিষ্ঠান গার্টনার ইনকরপোরেটেড এ তথ্য জানিয়েছে।
গার্টনার জানায়, ২০১০ সালের প্রথম চার মাসে বিশ্বজুড়ে মোবাইল ফোনসেট বিক্রি হয়েছে ৩১ কোটিরও বেশি, যা ২০০৯ সালের একই সময়ে বিক্রি হওয়া সেটের সংখ্যার চেয়ে ১৭ শতাংশ বেশি। অন্যদিকে ২০০৬ সালের পর থেকে স্মার্টফোনের বিক্রি দিন দিন বেড়েই চলেছে। বিক্রির দিক দিয়ে যেসব হ্যান্ডসেট এগিয়ে রয়েছে সেগুলো হলো, নকিয়া, স্যামসাং, রিম ও সনি এরিকসন।
নকিয়া ২০১০ সালের প্রথম চার মাসে বিক্রি করেছে ১১ কোটি সেট। স্যামসাং বিক্রি করেছে ছয় কোটি ৪০ লাখ সেট। রিম বিক্রি করেছে এক কোটি সেট।
স্মার্টফোন বিক্রির দিক দিয়ে যেসব প্রতিষ্ঠান এগিয়ে আছে সেগুলো হলো অ্যাপলের আইফোন। এরপর আছে গুগলের অ্যান্ডরয়েড ও মাইক্রোসফটের উইন্ডোজ অপারেটিং সিস্টেমে চলা ফোনগুলো। —টেকনিউজ অবলম্বনে রোকেয়া রহমান
</doc>
<doc>
আইডিবির বৃত্তিতে তথ্যপ্রযুক্তি খাতে বছরে ১২০০ দক্ষ জনবল

| তারিখ: ২২-০৫-২০১০

বর্তমানে দক্ষ জনবল আর জনশক্তির প্রয়োজন হয় তথ্যপ্রযুক্তির নানা খাতে। সেই প্রয়োজনেই ইসলামি উন্নয়ন ব্যাংক-বাংলাদেশ ইসলামিক সলিডারিটি এডুকেশনাল ওয়াক্ফ (আইডিবি-বিআইএসইডব্লিউ) তথ্যপ্রযুক্তি খাতে প্রতিবছর প্রায় এক হাজার ২০০ দক্ষ জনবল তৈরি করছে। গত বৃহস্পতিবার ঢাকায় ইসলামি উন্নয়ন ব্যাংক (আইডিবি) ভবনে এই বৃত্তি কর্মসূচির ১১তম ব্যাচের পরিচিতি অনুষ্ঠানের আয়োজন করা হয়। এ ব্যাচে মোট ২৫৪ জনকে বৃত্তি দেওয়া হবে। এ সময় আইডিবি-বিআইএসইডব্লিউ কর্মসূচির মহাব্যবস্থাপক নিয়াজ খান বলেন, ‘দেশ এগিয়ে নিতে হলে তথ্যপ্রযুক্তির ক্ষেত্রে দক্ষ জনবল তৈরি করতে হবে। তার জন্য শিক্ষিত বেকারদের তথ্যপ্রযুক্তিতে দক্ষ করে গড়ে তোলার জন্য আমাদের এই আয়োজন।’
২০০৩ সাল থেকে বাংলাদেশ সরকারের সঙ্গে আইডিবি, সৌদি আরব যৌথভাবে এই বৃত্তি দিচ্ছে।নিয়াজ খান বলেন, ‘আমাদের এই কর্মসূচি শুরু হওয়ার পর থেকে যারা পাস করে বের হয়েছে, তাদের মধ্যে ৯৫ শতাংশ সরকারি ও বেসরকারি প্রতিষ্ঠানে বর্তমানে কর্মরত আছে।’ তিনি আরও জানান, চার মাস অন্তর শিক্ষার্থীদের পরীক্ষার মাধ্যমে ভর্তি করা হয়। বর্তমান কার্যক্রমের অনুরূপ আরেকটি কার্যক্রম কিছুদিনের মধ্যে গিনিতে পরিচালনা করা হবে বলে জানান তিনি। অনুষ্ঠানে উপস্থিত ছিলেন আইডিবি-বিআইএসইডব্লিউ কর্মসূচির ব্যবস্থাপক মুহাম্মদ নওশের আলী, তথ্যপ্রযুক্তি খাতে বৃত্তি প্রদান কর্মসূচির পরামর্শক সাঈদ মোকাম্মেল হোসেনসহ অনেকে। —তারিকুর রহমান খান
</doc>
<doc>
দক্ষিণ এশীয় সাইবার গেমসে বাংলাদেশ

| তারিখ: ২২-০৫-২০১০

ভারতের গোয়ায় চলছে দক্ষিণ এশীয় সাইবার গেমস প্রতিযোগিতা। এতে বাংলাদেশের দুটি দল অংশ নিচ্ছে। যার মধ্যে একটি দল কাউন্টার স্ট্রাইক ১.৬ এবং অন্য দলটি ডেটা গেমসে অংশ নেয়। কাউন্টার স্ট্রাইক দলেবাংলাদেশের পক্ষে অংশ নিচ্ছেন নূর-উন-নবী খান, মোহাম্মদ তানভীর, মেহেদী হাসান তালুকদার, তাহসীম তারেক ও মো. জুবায়ের।
ডেটা গেমস খেলছেন সাজ্জাদুর রহমান, ফয়সাল জসিম উদ্দিন, আশিকুর রহমান, মহিউদ্দিন সজল ও সৈয়দ আমজাদ আলী।
দলের সঙ্গে আছেন বিশ্ব সাইবার গেমসের বাংলাদেশের কান্ট্রি ম্যানেজার মোহাম্মদ ইরফান হুসেন। গোয়ার পালমেরিনা রিসোর্টে আজ শেষহচ্ছে এ আয়োজন।
—নিজস্ব প্রতিবেদক
</doc>
<doc>
অভি স্টোরের নতুন রেকর্ড

| তারিখ: ২২-০৫-২০১০
ইন্টারনেটভিত্তিক নকিয়া অভি স্টোর নতুন রেকর্ড গড়েছে। অভি স্টোরের মাধ্যমে অফস্ক্রিন টেকনোলজির জনপ্রিয় প্রোগ্রামগুলো আড়াই কোটি বার নামানো হয়েছে। নকিয়ার ডাউনলোড টাচিস্ক্রন মোবাইল ফোনের মাধ্যমে ২১০টি দেশের ব্যবহারকারীরা অফস্ক্রিন সেবা উপভোগ করছেন। খবর বিজ্ঞপ্তির।
২০০৯ সালের মে মাসে বিশ্বব্যাপী চালু হওয়া অভি স্টোর নকিয়া সেটে গেমস, প্রোগ্রাম, ভিডিও, ছবি এবং রিংটোন নামানোর সুবিধা দিচ্ছে। তৃতীয় পক্ষ হিসেবে অফস্ক্রিন প্রযুক্তি নকিয়ার টাচ্ মোবাইল হ্যান্ডসেটে অভি স্টোরের জন্য প্রচুর গেমস, অ্যাপ্লিকেশন্স এবং ই-বুক সরবরাহ করে। অভি স্টোরে বর্তমানে এ ধরনের প্রায় ১০০টি সেবা রয়েছে।
অভি স্টোরের সাম্প্রতিক অন্যান্য সাফল্যের মধ্যে আছে নিমো সল্যুশন, ডিজিটাল চকলেট ও শ্যাজম। ১০ লাখেরও বেশি বার করা সেবাগুলোর মধ্যে আছে পোলারবিট গেমস, রেভেনসফট প্রোগ্রাম, এমএমএমওওও থিমস, নিমবাজ ইনস্ট্যান্ট মেসেঞ্জার ইত্যাদি।
যাঁরা অভি স্টোর থেকে এগুলো ডাউনলোড করেছেন, তাঁদের জন্য এগুলো চমকপ্রদ অভিজ্ঞতার সম্ভার উপহার দিয়েছে।
</doc>
<doc>
বিনা মূল্যে প্রশিক্ষণের সনদ বিতরণ

| তারিখ: ২২-০৫-২০১০
ডাক ও টেলিযোগাযোগ মন্ত্রণালয়সংক্রান্ত সংসদীয় স্থায়ী কমিটির চেয়ারম্যান ও জাসদের সভাপতি হাসানুল হক ইনু সম্প্রতি মাসিক বিশ্ববিদ্যালয় ক্যাম্পাস পরিচালিত বিনা মূল্যের কম্পিউটার প্রশিক্ষণ কোর্সের সনদ বিতরণ করেন। ঢাকায় আয়োজিত অনুষ্ঠানে সনদ বিতরণের সময় হাসানুল হক ইনু বলেন, বিশ্বায়নের চ্যালেঞ্জ মোকাবিলার অন্যতম হাতিয়ার কম্পিউটার প্রযুক্তি।—বিজ্ঞপ্তি
</doc>
<doc>
নতুন ল্যাপটপ বাজারে

| তারিখ: ২২-০৫-২০১০

ফুজিৎসুর লাইফবুক সিরিজের নতুন একটি ল্যাপটপ কম্পিউটার এনেছে কম্পিউটার সোর্স। এলএইচ৫৩০ মডেলের এই কম্পিউটারে ২.১৩ গিগাহার্টজ গতির ইন্টেল কোর আই থ্রি প্রসেসর রয়েছে। আরও আছে ২ গিগাবাইট ডিডিআর থ্রি র‌্যাম, ৩২০ গিগাবাইটের হার্ডডিস্ক, ১৪ ইঞ্চির হাইডেফিনেশন এলইডি মনিটর, ল্যান, ওয়াইফাই, ব্লু-টুথ, ওয়েব ক্যামেরা ইত্যাদি। একবার ব্যাটারি চার্জ করলে এটি টানা সাড়ে তিন ঘণ্টা কাজ করে। এর ওজন ২ কেজি ২০০ গ্রাম। এর দাম ৪৯ হাজার ৯০০ টাকা। —বিজ্ঞপ্তি
</doc>
<doc>
ওয়েব গাইড
ওয়েবে গুরুত্বপূর্ণ ফরম

| তারিখ: ২২-০৫-২০১০

কাজের প্রয়োজনে বিভিন্ন সময় সরকারি গুরুত্বপূর্ণ ফরমের প্রয়োজন হয়। বর্তমানে যন্ত্রে পাঠযোগ্য পাসপোর্টের (মেশিন রিডেবল পাসপোর্ট—এমআরপি) ফরম থেকে শুরু করে ভিসা, ট্যাক্স আইডেন্টিফিকেশন নম্বর (টিআইএন), ড্রাইভিং লাইসেন্স, পেনশন, পারিবারিক স্কিমসহ নানা ধরনের গুরুত্বপূর্ণ ফরম পাওয়া যায় ওয়েবসাইটে।
বাংলাদেশ সরকারের ই-সিটিজন সেবা কর্মসূচির আওতায় তৈরি শুধু প্রয়োজনীয় ফরম নিয়ে রয়েছে ওয়েবসাইট। বাংলা ও ইংরেজি—দুই ভাষাতেই তৈরি করা হয়েছে এ সাইট। এতে বিভিন্ন মন্ত্রণালয়ের দরকারি ফরম, ক্যাটাগরি অনুযায়ী বিয়ে, জন্ম, বিবাহ, নাগরিক সনদ, সমবায় সমিতি, শিক্ষা, সরকারি সেবা, কর, মুক্তিযুদ্ধ, বিভিন্ন লাইসেন্স ও অনুমতি, ইউটিলিটি বিল, বৃত্তিসহ নানা ধরনের বিষয়ের ফরম রয়েছে। এসব ফরম মাইক্রোসফট ওয়ার্ড ও পোর্টেবল ডকুমেন্ট ফরমেট (পিডিএফ)—দুই ফরমেটেই পাওয়া যাবে।
ওয়েবসাইটে নতুন করে টেলিফোন সংযোগ নিতে কিংবা ডায়াল-আপ ইন্টারনেট সেবার আবেদন ফরম, বিভিন্ন শিক্ষাবৃত্তি, মুক্তিযোদ্ধাদের সনদ, নাগরিক সনদসহ আরও বিভিন্ন বিষয়ের ফরম পাওয়া যাবে। প্রতিটি ফরম বাংলার পাশাপাশি ইংরেজিতেও রয়েছে। সরকারি কার্যক্রমের যেকোনো গুরুত্বপূর্ণ ফরম পেতে আজই দেখতে পারেন ওয়েবসাইটটি। সাইটটির ঠিকানা: www.forms.gov.bd। —নুরুন্নবী চৌধুরী
</doc>
<doc>
গোলটেবিল বৈঠকে বক্তারা
দেশি প্রযুক্তি প্রতিষ্ঠানকে বেশি সুযোগ দিতে হবে

| তারিখ: ২৩-০৫-২০১০

প্রযুক্তিসংশ্লিষ্ট কার্যক্রম এগিয়ে নেওয়ার ক্ষেত্রে যেকোনো কার্যকর উদ্যোগ দ্রুত বাস্তবায়ন করা উচিত। এ ক্ষেত্রে দেশীয় প্রযুক্তি প্রতিষ্ঠানগুলোকে বেশি কাজের সুযোগ দিতে হবে। গত শুক্রবার রাজধানীতে অনুষ্ঠিত এক গোলটেবিল বৈঠকে বক্তারা এসব কথা বলেন। নিওস্টার অ্যালায়েন্স আয়োজিত ‘আইসিটি পজেটিভ বাজেট টু মেটারিয়েলাইজড দ্য ড্রিম অব হাইটেক বাংলাদেশ’ শীর্ষক গোলটেবিল বৈঠকে মূল প্রবন্ধ পড়েন ই-জেনারেশন লিমিটেডের প্রধান নির্বাহী শামীম আহসান। এতে প্রধান অতিথি বাংলাদেশ ব্যাংকের গভর্নর আতিউর রহমান বলেন, প্রতিটি মন্ত্রণালয় ও সংশ্লিষ্ট প্রতিষ্ঠানগুলোকে নিজেদের জনবল প্রযুক্তি-বান্ধব করে তুলতে হবে। এ ছাড়া তথ্যপ্রযুক্তি খাতের উদ্যোক্তাদের সুবিধার্থে প্রতিবন্ধকতাগুলো দূর করে সব নীতিমালা ও সুবিধা বাড়িয়ে দেওয়া উচিত। ইকুয়িটি অ্যান্ড এন্টারপ্রিনিয়রশিপ ফান্ড (ইইএফ) আরও ভালোভাবে কাজে লাগানোর ব্যবস্থা করতে হবে। আরও বেশি ই-কমার্স ওয়েবসাইট চালুর কথা বলেন তিনি। বৈঠকে বক্তৃতা করেন ডাক ও টেলিযোগাযোগ মন্ত্রণালয়ের সংসদীয় কমিটির সভাপতি হাসানুল হক ইনু, বাংলাদেশ কম্পিউটার সমিতির সভাপতি মোস্তাফা জব্বার, বিডিকম অনলাইনের ব্যবস্থাপনা পরিচালক সুমন আহমেদ, ইন্টেলের কান্ট্রি ম্যানেজার জিয়া মনজুরসহ অনেকে। সঞ্চালক ছিলেন বেসিসের সাবেক সভাপতি হাবিবুল্লাহ এন করিম।
বক্তারা বলেন, ই-কমার্স সেবা দ্রুত চালুর পাশাপাশি সাধারণ মানুষের কাছে সঠিক তথ্য সঠিক সময়ে পৌঁছাতে হবে। গ্রামে প্রযুক্তিবান্ধব অবস্থা তৈরি করাসহ তৃতীয় প্রজন্মের (থ্রিজি) প্রযুক্তি দ্রুততার সঙ্গে চালু করতে হবে। —নুরুন্নবী চৌধুরী
</doc>
<doc>
কাল ছিল প্যাক-ম্যানের ৩০তম জন্মদিন

| তারিখ: ২৩-০৫-২০১০
গতকাল ২২ মে বিখ্যাত গেমস প্যাক-ম্যানের ৩০তম জন্মদিন উপলক্ষে গুগল তাদের সাইটে খেলার উপযোগী প্যাক-ম্যানের সংস্করণ ছেড়েছে। জনপ্রিয় এ গেমসটি ১৯৮০ সালের ২২ মে জাপানে প্রথম বের হয়। গেমসটি তৈরি করে জাপানের নেমকো লিমিটেড। শুরুতে এটা আরকেড গেমস ছিল, যা কয়েন ব্যবহার করে মেশিনে খেলতে হতো। প্যাক-ম্যানের প্রথম নাম ছিল প্যাকু-ম্যান। এ গেমস নিয়ে যুক্তরাষ্ট্রে তিন বছর পর্যন্ত টিভি সিরিজ বানানো হয়। গিনেজ বুক অব ওয়ার্ল্ড রেকর্ডে স্থান করে নেওয়া এ গেম নিয়ে ২০০৭ সালে অনুষ্ঠিত হয় প্যাক-ম্যান বিশ্ব চ্যাম্পিয়নশিপ। গুগলে প্রকাশিত গেমসটি মূল প্যাক-ম্যান গেমসের অনুরূপ। —প্যাক-ম্যান ডটকম
</doc>
<doc>
হাজী দানেশ বিশ্ববিদ্যালয়ে তথ্যপ্রযুক্তি উৎসব

| তারিখ: ২৩-০৫-২০১০

দিনাজপুর হাজী মোহাম্মদ দানেশ বিজ্ঞান ও প্রযুক্তি বিশ্ববিদ্যালয়ে শুরু হচ্ছে তিন দিনের তথ্যপ্রযুক্তি উৎসব। ২৯ মে শুরু হওয়া ‘আইটি ফেস্টিভ্যাল-২০১০’ শিরোনামের এ আয়োজনে থাকছে আন্তবিশ্ববিদ্যালয় প্রোগ্রামিং প্রতিযোগিতা (আইইউপিসি), আন্তবিশ্ববিদ্যালয় ইনোভেটিভ সফ্টওয়্যার এক্সপো, গেমিং প্রতিযোগিতা, ডিজিটাল মেলা, সেমিনার, গোলটেবিল আলোচনা, কর্মশালা, তথ্যপ্রযুক্তি কুইজসহ নানা আয়োজন। এসব প্রতিযোগিতায় অংশগ্রহণের জন্য নিবন্ধনের শেষ তারিখ ২৪ মে। এ উৎসবের আয়োজক বিশ্ববিদ্যালয়ের কম্পিউটার বিজ্ঞান ও প্রযুক্তি অনুষদ এবং অনুষদের শিক্ষার্থীদের সংগঠন কম্পিউটার বিজ্ঞান ও প্রযুক্তি অ্যাসোসিয়েশন। অনুষ্ঠানটির প্রধান পৃষ্ঠপোষক গ্রামীণফোন, সহকারী পৃষ্ঠপোষক ডাচ্-বাংলা ব্যাংক লিমিটেড। উৎসবে সার্বিক সহযোগিতা করছে দৈনিক প্রথম আলো। প্রোগ্রামিং প্রতিযোগিতায় প্রযুক্তিগত সহয়তা করবে এসার। তথ্যপ্রযুক্তি কুইজ অনুষ্ঠিত হবে প্রথম আলো জবস্ ডটকমের পৃষ্ঠপোষকতায়। উৎসবের বিস্তারিত তথ্য পাওয়া যাবে www.hstu.ac.bd ঠিকানার ওয়েবসাইটে। —নিজস্ব প্রতিবেদক
</doc>
<doc>
বাংলাদেশে উবুন্টু ১০.৪ প্রকাশিত

| তারিখ: ২৩-০৫-২০১০
মুক্ত অপারেটিং সিস্টেম উবুন্টুর সর্বশেষ সংস্করণ ১০ দশমিক ৪ বাংলাদেশেছাড়া হয়েছে। গতকাল শনিবার বাংলাদেশ ওপেন সোর্স নেটওয়ার্ক (বিডিওএসএন) এটি আনুষ্ঠানিকভাবে ছাড়ার ঘোষণা দিল। ঢাকায় বিডিওএসএন কার্যালয়ে অনুষ্ঠিত এ আয়োজনে উবুন্টু ১০ দশমিক ৪ সংস্করণের পরিচিতি, বাংলায় উবুন্টু গাইডের মোড়ক উন্মোচন এবং বিনা মূল্যে ১০০টি সিডি বিতরণ করা হয়। —প্রতিবেদক
</doc>
<doc>
আপডেট
মাদারবোর্ডের দাম কমেছে

| তারিখ: ২৩-০৫-২০১০
মাদারবোর্ডের দাম ২০০ থেকে ৩০০ টাকা কমেছে। এ ছাড়া বাকি সব যন্ত্রাংশের দামও অপরিবর্তিত রয়েছে ঢাকার কম্পিউটার বাজারগুলোতে।গতকাল শনিবার পাওয়াবিভিন্ন যন্ত্রাংশের দাম নিচে দেওয়া হলো:
প্রসেসর: ইন্টেল কোর আই ৭ (২.৮ গি.হা.) ২৩৫০০ টাকা, ইন্টেল কোর আই ৫ (২.৬৬ গি.হা.) ১৬৫০০ টাকা, ইন্টেল কিউ ৯৫০৫ (২.৮৩ গি.হা.) ১৭৫০০ টাকা, ইন্টেল সেলেরন ১.৮ গি.হা. ৩০০০ টাকা। ইন্টেল কোর আই ৩ ২.৯৩ গি.হা. ৯০০০ টাকা কোর আইথ্রি ৩.০৬ গি.হা. ৯৮০০ টাকা। পেন্টিয়াম ডুয়েল কোর ২.৯৩ গি.হা. ৬৩০০, পেন্টিয়াম ডুয়েল কোর ২.৭ গি.হা. ই ৫৪০০, ৫০০০ টাকা। ইন্টেলকোর টু কোয়াড ৮৪০০- ১৩২০০ টাকা; ২.৬৬ গি.হা. ১৩০০০ টাকা। ইন্টেল কোর টু ডুয়ো কেরাজ ই ৭৫০০ ২.৯৩ গি.হা. ৮৬০০ টাকা। মাদারবোর্ড: ইন্টেল ডিপি ৫৫ ডব্লিউবি এলজিএ ১১৫৬ (ডিডিআরএ) ৯৫০০ টাকা, ইন্টেল ডিএইচ ৫৫ এইচসি ৯৮০০ টাকা। গিগাবাইট এইচ ৫৫-এমএইচটুএইচ (ডিডিআর ৩) ৮০০০ টাকা। ইন্টেল ডিজি৪৫ এসজি ১১০০০ টাকা, ইন্টেল ডিজি ৪৫আইডি ৮২০০ টাকা। ডিজি৪১আরকিউ ৪৪০০ টাকা। ৪১টিওয়াই ৫৬০০ টাকা। ইন্টেল ৪৩জিটি ৬৭০০ টাকা। গিগাবাইট জি ৪১ ইন্টেল টিপসেট ৪২০০ টাকা। আসুস জি ৪১ ৪১০০ টাকা। র‌্যাম: ২ গি.বা. ডিডিআর ২- ৩৮০০ টাকা। ১ গি.বা. ডিডিআর টু ১৯০০ টাকা; ২ গি.বা. ডিডিআর ৩ ৪০০০ টাকা। হার্ডডিস্ক ড্রাইভ: ১৬০ গি.বা. (৭২০০ আরপিএম) ২৮০০ টাকা। ৩২০ গি.বা. ৩৪০০ টাকা। ৫০০ গি.বা. ৪০০০ টাকা। ১ টেরাবাইট ৭০০০ টাকা। পেনড্রাইভ: ২ গি.বা. ৬০০ টাকা; ৪ গি.বা. ৯০০ টাকা; ৮ গি.বা. ১৩০০ টাকা। এলসিডি মনিটর: ফিলিপস ১৮.৫'' ৮৮০০ টাকা; ডেল ১৭'' ৮৯০০ টাকা। স্যামসাং ১৮.৫'' ৮৮০০ টাকা। এলজি ১৭'' ৮৩০০ টাকা। এইচপি ১৮.৫'' ৯২০০ টাকা। স্যামসাং ২১.৫'' ১২১০০ টাকা। গ্রাফিকস কার্ড: গিগাবাইট জিভি ১ গি.বা. ৯৫০০ জিটি ৪৭০০ টাকা। গিগাবাইট পিসিআই এক্সপ্রেস ১ গি.বা. ৯৫০০ জিটি ৪৪০০ টাকা। স্যাফায়ার (এইচডি ৪৮৩০) ৫১২ মে.বা. ২৯০০, এইচডি ৩৪৫০ ৫১২ মে.বা. ২৯০০ টাকা। পিসিআই এক্সপ্রেস ৪৫৫০ এইচডি ৫১২ মে.বা. ৪৮০০ টাকা, এক্সএফএস এক্সপ্রেস ১ গি.বা জিএফ ৯৪০০ জিটি ৪৩০০ টাকা। ফক্সকন জিফোর্স পিসিআই ১০,৫০০ টাকা। ডিভিডি রাইটার/রি-রাইটার: সামসাং ৫২x২৪x৫২এক্স ১৮০০ টাকা এবং আসুস ৫২x৩২x৫২এক্স ২২০০ টাকা, সনি ডিভিডি-আরডব্লিউ ১৯০০ টাকা। ডিভিডি-রম ড্রাইভ: আসুস ১৮এক্স ১,৪০০ টাকা, ১,৩৫০ টাকা এবং বেনকিউ ১৬ এক্স ১৩০০ টাকা। কেসিং: ১৫০০ থেকে ২২০০ টাকা। মাউস: ১০০ থেকে ৯০০ টাকা। কিবোর্ড: সাধারণ ২৫০ থেকে ৩৫০ টাকা। মাল্টিমিডিয়া ৬০০ টাকা। স্পিকার: ক্রিয়েটিভ ইনস্পায়ার (৫: ১) ৫৩০০ টাকা, (৭: ১) ৯৮০০ টাকা, (৪: ১) ৪০০০ টাকা, (২: ১) ২৭০০ টাকা। মাইক্রোল্যাব (২: ১) ১৭০০ থেকে ১৮০০ টাকা, (৫: ১) ৪৫০০ টাকা, ক্রিয়েটিভ এসবিএস (এ৩০০) ২৫০০ টাকা, ডিলাক্স ২:১ ১৭০০। জিপিআরএস মডেম: আসুস ইউএসবিটি ৭১০০ টাকা, মবিডাটা ৩৫০০ টাকা (ইউএসবি)। হ্যান (ইউএসবি) ৩২০০ টাকা। টিভিকার্ড: এভারমিডিয়া এক্সটারনাল (ইউএসবি) ৩৯০০ টাকা ও ইন্টারনাল ২৭০০ টাকা, গেডমি (ইউএসবি) টিভিকার্ড ১৮০০, রিয়ালভিউ এক্সটারনাল (এলসিডি) ১৭৫০ টাকা ও গেড মি (এলসিডি) ২০০০ টাকা। প্রিন্টার: ক্যানন পিক্সমা আইপি ১৯৮০ ৩১০০ টাকা, এইচপি ১৬৬০ ডেস্কজেট ২৬০০ টাকা, এপসন সি ৫৯ ৩৩০০ টাকা, এইচপিসি পি (লেজার) ১০০৫, ৯২০০ টাকা; লেক্সমার্ক ই ১২০এন ৬৫০০ টাকা, ব্রাদার এইচএল ২১৪০-৭৫০০ টাকা, লেক্সমার্ক অল ইন ওয়ান এক্স ২৬৫০-৪৫০০ টাকা। এমএফসি ৭৩৪০ থেকে ২৩৫০০ স্যামসাং এমএল ১৬৪০ (লেজার) ৫৫০০, ডিজিটাল ফটোফ্রেম: ট্রানন্সেট ৮৫০০, জিনিয়াস ৭৫০০ টাকা। পোর্টেবল হার্ডডিস্কঃ ট্রানন্সেট (২৫০ গি.হা) ৫১০০ টাকা, (৩২০ গি.হা) ৫৬০০ টাকা, (৫০০ গি.হা) ৮১০০ টাকা, (১ টি বি) ২০৫০০ টাকা। ইউপিএস: ৬৫০ ভিএ ২৬০০ টাকা, ৮০০ ভিএ ৩০০০ টাকা, ১২০০ ভিএ ৫২০০ টাকা, ২ কেভিএ ১০৫০০ টাকা।এন্টি ভাইরাস: নরটন সিঙ্গেল ইউজার (ইন্টারনেট সিকিউরিটি) ১১০০ টাকা। ক্যাসপারস্কি সিঙ্গেল ইউজার ১১০০ টাকা।—সংগ্রহ: মহিম আজিম
এখানে শুধু যন্ত্রাংশের দাম দেওয়া হয়েছে। পুরো কম্পিউটার কেনার ক্ষেত্রে যন্ত্রাংশ সংযোজন খরচ ও সার্ভিস চার্জ যুক্ত হবে।
</doc>
<doc>
ঢাকা বিশ্ববিদ্যালয়ে ই-টেন্ডারিং চালুর উদ্যোগ

| তারিখ: ২৪-০৫-২০১০

ঢাকা বিশ্ববিদ্যালয়ের ক্রয়-প্রক্রিয়া আধুনিকায়ন এবং তথ্যপ্রযুক্তিনির্ভর করার লক্ষ্যে ইলেকট্রনিক দরপত্র প্রক্রিয়া (ই-টেন্ডারিং) চালুর উদ্যোগ নেওয়া হয়েছে। এর ফলে বিশ্ববিদ্যালয়ের বিভিন্ন টেন্ডারে এখন থেকে অনলাইনে অংশ নেওয়া যাবে। এ ব্যাপারে সংশ্লিষ্ট ব্যবহারকারী তথা ঠিকাদার, সরবরাহকারী এবং তথ্যপ্রযুক্তি খাতের সংশ্লিষ্ট বিশেষজ্ঞদের জন্য আয়োজিত এক কর্মশালায় এই তথ্য জানানো হয়।
বিশ্ববিদ্যালয়ের সিনেট ভবনে গত শনিবার এই কর্মশালার আয়োজন করা হয়। কর্মশালায় অনলাইন ই-টেন্ডারিং-বিষয়ক সিস্টেমের বিভিন্ন দিক দেখানো হয় এবং ব্যবহারকারীদের হাতে-কলমে সিস্টেমটি করে দেখানো হয়। ঢাকা বিশ্ববিদ্যালয়ের তথ্যপ্রযুক্তি ইনস্টিটিউট এই সিস্টেমটি উন্নয়ন করেছে। প্রস্তাবিত ব্যবস্থায় আগ্রহী দরদাতাদের প্রথমে নিবন্ধন করতে হয়। নিবন্ধনের পর ঠিকাদারি সংস্থাটি সিস্টেমে একটি অ্যাকাউন্ট পাবে।এরপর নির্দিষ্ট টেন্ডার কেনার জন্য সিস্টেম থেকে একটি ই-টোকেন সংগ্রহ করে প্রাইম ব্যাংকের যেকোনো শাখায় শিডিউলের মূল্য পরিশোধ করলে বিশ্ববিদ্যালয় কর্তৃপক্ষ সেই সংস্থাকে অনলাইনে দরপত্র ও সংশ্লিস্ট কাগজপত্র (টেন্ডার ডকুমেন্ট) প্রেরণ করে।
দরপত্র ক্রয়ের পর একই সিস্টেমে আর্নেস্ট মানি জমা দেওয়ার জন্য ই-টোকেন দেওয়া হয়, যা প্রাইম ব্যাংকে জমা দেওয়া যাবে। এরপর দরদাতা তাঁর তৈরি করা টেন্ডারটিকে একটি বিশেষ নিয়মে এনক্রিপটেড করবেন। এনক্রিপটেড করার সময় দরদাতা তাঁর ইচ্ছেমতো শব্দবন্ধ (কি) ব্যবহার করবেন এবং সিস্টেমের মাধ্যমে তা বিশ্ববিদ্যালয়ের সার্ভারে জমা দেবেন। যেহেতু টেন্ডারটি এনক্রিপটেড, কাজেই সিস্টেমের কেউ এই দলিলটি পড়তে পারবেন না। এরপর টেন্ডার খোলার দিন দরদাতা তাঁর শব্দবন্ধটি (কি) বিশ্ববিদ্যালয় কর্তৃপক্ষের কাছে দিলে তখন সেই দরপত্রটি খোলা যাবে। দরদাতা ইচ্ছে করলে নিজে উপস্থিত না হয়ে এসএমএসের মাধ্যমে তাঁর কি-টি প্রেরণ করতে পারবেন। আইআইটির পরিচালক জুলফিকার হাফিজ জানান, তাঁর ইনস্টিটিউটের বিশেষজ্ঞরা এই সিস্টেমটি তৈরি করেছেন। দেশে ডিজিটাল সই চালুর পর সিস্টেমে তেমন একটা পরিবর্তনের প্রয়োজন হবে না।
কর্মশালায় এই প্রযুক্তিগত ব্যবস্থার নিরাপত্তাসংক্রান্ত ব্যবহারকারীদের বিভিন্ন প্রশ্নের জবাব দেন বিজ্ঞান এবং আইসিটি মন্ত্রণালয়ের পরামর্শক মুনির হাসান। তিনি জানান, দরদাতা নিজে থেকে না জানালে অন্য কারও পক্ষে তাঁর দরপ্রস্তাব জানা এই সিস্টেমে কোনোভাবে সম্ভব হবে না। কর্মশালায় উপস্থিত ছিলেন ঢাকা বিশ্ববিদ্যালয়ের কোষাধ্যক্ষ মীজানুর রহমান, ফলিত পদার্থবিজ্ঞান বিভাগের চেয়ারপারসন অধ্যাপক সুব্রত কুমার আদিত্য, বিশ্ববিদ্যালয়ের প্রধান প্রকৌশলী আমির হোসেনসহ অনেকে। আগামী দুই সপ্তাহের মধ্যে এই পদ্ধতি চালু হওয়ার ব্যাপারে কর্মশালায় আশাবাদ ব্যক্ত করা হয়।—নিজস্ব প্রতিবেদক
</doc>
<doc>
এশিয়া প্যাসিফিক বিশ্ববিদ্যালয়ে শেষ হলো প্রযুক্তি উৎসব

| তারিখ: ২৪-০৫-২০১০

তথ্যপ্রযুক্তি খাতে বিপ্লব ঘটানোর আশা এবং প্রত্যয় নিয়ে রাজধানীতে হয়ে গেল এশিয়া প্যাসিফিক বিশ্ববিদ্যালয়ের কম্পিউটার বিজ্ঞান ও প্রকৌশল বিভাগের দুই দিনব্যাপী ‘সিএসই কার্নিভাল-২০১০’। উৎসবের উদ্বোধন করেন বিশ্ববিদ্যালয়ের ভারপ্রাপ্ত উপাচার্য এম আর কবির। আয়োজনে প্রথম দিন গত বৃহস্পতিবার অনুষ্ঠিত হয় আন্তবিভাগ কম্পিউটার প্রোগ্রামিং প্রতিযোগিতা। দুটি পৃথক গ্রুপে অনুষ্ঠিত এ প্রতিযোগিতায় জুনিয়র গ্রুপে প্রথম, দ্বিতীয় ও তৃতীয় স্থান অর্জন করেন যথাক্রমে হামিম আল মাহাদী, শংকর ভাওয়াল এবং সাজেদুর রহমান। সিনিয়র গ্রুপে প্রথম, দ্বিতীয় ও তৃতীয় হয় সঞ্জয় কুমার মিত্র, মুকিত উল ইসলাম এবং তৌফিকুল ইসলাম। এর পাশাপাশি চলে সময়োপযোগী নতুন উদ্ভাবিত হার্ডওয়্যার ও সফট্ওয়্যারের প্রদর্শনী। হার্ডওয়্যার বিভাগে প্রথম হয় মুহম্মদ ইউসুফ আলী এর ট্রেইনার বোর্ড, দ্বিতীয় ও তৃতীয় হয় যথাক্রমে মনজুর-উল-মামুনের-আই.সি টেস্টার, সুব্রত কর্মকারের পিসি কন্ট্রোলড বুলড্রোজার এবং সফট্ওয়্যার প্রকল্পে প্রথম হয় আশরাফুল আবেদীনের ‘আজ সিএমএস’ যৌথভাবে দ্বিতীয় হয় আতিকুর রহমানের মোবাইল টিকিটিং পদ্ধতি ও মুহাম্মদ জাকীরের ‘আর্ট-সিএমএস’ এবং যৌথভাবে তৃতীয় সামাজিক যোগাযোগ ও কনভে লাইফ। উৎসবের দ্বিতীয় দিনে আন্তবিভাগ কম্পিউটার গেমিং প্রতিযোগিতা ও তথ্যপ্রযুক্তি আইসিটিবিষয়ক কুইজ প্রতিযোগিতার মাধ্যমে উৎসব শেষ হয়। —নিজস্ব প্রতিবেদক
</doc>
<doc>
বাংলামাটির চলতি সংখ্যা

| তারিখ: ২৪-০৫-২০১০

সাহিত্য-সংস্কৃতি ও সমাজবিষয়ক মাসিক অনলাইন ম্যাগাজিন্রবাংলামাটির মে মাস সংখ্যা প্রকাশিত হয়েছে। এতে প্রবন্ধ, নিবন্ধ, গল্প, কবিতা, উপন্যাস, ঢাকার কড়চা, ফিচার, আমেরিকার চিঠি, সাক্ষাৎকার, ফটো গ্যালারিসহ নিয়মিত সব বিভাগ রয়েছে। এ সাইটে গান শোনা ও ভিডিও দেখারও ব্যবস্থা রয়েছে। সাইটের ঠিকানা:্রwww.banglamati.net । —বিজ্ঞপ্তি
</doc>
<doc>
এইচপির নতুন নেটবুক ও মিনি নেটবুক

| তারিখ: ২৪-০৫-২০১০
এইচপির নতুন নেটবুক ও মিনি নেটবুক কম্পিউটার বাজারে এনেছে স্মার্ট টেকনোলজিস। এইচপি প্যাভিলিয়ন ডিএমথ্রি-১১২৫টিএক্স মডেলের নেটবুক কম্পিউটারে ১.৩ গিগাহার্টজ গতির ইন্টেল কোর-টু-সলো প্রসেসর রয়েছে।
আরও রয়েছে ২ গিগাবাইট র‌্যাম, ৩২০ গিগাবাইট হার্ডডিস্ক, ১৩.৩ ইঞ্চি মনিটর ইত্যাদি। এ ছাড়া আছে চারটি নতুন মডেলের মিনি নেটবুক কম্পিউটার। নেটবুকগুলোর দাম ৩২ থেকে ৩৭ হাজার টাকার মধ্যে। —বিজ্ঞপ্তি
</doc>
<doc>
ডেল ডিলারদের মতবিনিময় সভা

| তারিখ: ২৪-০৫-২০১০

সম্প্রতি ঢাকার বঙ্গবন্ধু সম্মেলন কেন্দ্রে অনুষ্ঠিত হলো ‘ডেল ডিলার মতবিনিময় সভা ২০১০’। বাংলাদেশে ডেল পণ্যের পরিবেশক কম্পিউটার সোর্স লিমিটেড আয়োজিত এই অনুষ্ঠানে সারা দেশ থেকে বিপুলসংখ্যক ডেল ব্র্যান্ডের বিক্রয় প্রতিনিধি অংশগ্রহণ করেন। অনুষ্ঠানে বক্তব্য দেন কম্পিউটার সোর্সের পরিচালক আসিফ মাহমুদ, ডেলের দক্ষিণ এশিয়া অঞ্চলের বিপণন ব্যবস্থাপক কৃত্তাউইথ, বিক্রয় পরিচালক এ ইউ খান।
এ ছাড়া সভায় কম্পিউটার সোর্সের কর্মীরা উপস্থিত ছিলেন। সভায় ডেলের নতুন প্রযুক্তি নতুন পণ্য নিয়ে আলোচনা করা হয়। এছাড়াও বিক্রয় ও বিপণন কৌশল সম্পর্কেও জানানো হয় ডিলারদের। —বিজ্ঞপ্তি
</doc>
<doc>
হেল্পলাইন
সব প্রোগ্রাম ঠিক রেখে কম্পিউটার বন্ধ করুন

| তারিখ: ২৪-০৫-২০১০
সাধারণত অনেক সময়ে একসঙ্গে একাধিক প্রোগ্রামে কাজ করার সময় দ্রুত কম্পিউটার বন্ধের প্রয়োজন হয়। যাকে হাইবারনেশন বলে। হাইবারনেশন হলো উইন্ডোজের একটি বৈশিষ্ট্য। উইন্ডোজ চলন্ত অবস্থায় যদি সব প্রোগ্রাম একই অবস্থায় রেখে কম্পিউটার বন্ধ করতে হয়, তখন হাইবারনেশন ব্যবহার করা হয়। এতে সব প্রোগ্রাম সংরক্ষণ (সেভ) হয়ে কম্পিউটার বন্ধ হয়ে যাবে এবং পরবর্তী সময়ে সব চালু করা প্রোগ্রাম রিস্টোর হবে। হাইবারনেশন চালু করার জন্য আপনার কম্পিউটারের অ্যাডমিনিস্ট্রেটরে ঢুকুন (লগ-ইন)। এবার Start বাটনে ক্লিক করে Control Panel-এ যান। এবার Control Panel থেকে Power-এ যান। এবার যে উইন্ডোটা খুলবে, সেখান ওপরের দিকে বেশ কিছু ট্যাব থেকে হাইবারনেট ট্যাবে ক্লিক করুন। তবে আপনার উইন্ডোজ হাইবারনেশন অপশন সমর্থন না করলে হাইবারনেশন ট্যাব থাকবে না। যখন হাইবারনেট ট্যাবে আসবে তখন Enable hibernation নামের চেক বক্সে টিক চিহ্ন দিয়ে Apply করে Ok করে হাইবারনেশন সক্রিয় করুন। এবার কম্পিউটারে হাইবারনেশন চালু করতে Start button এ গিয়ে Turn off Computer-এ ক্লিক করুন। যখন Turn off Computer ডায়ালগ বক্স আসবে তখন কিছুক্ষণের জন্য Shift চেপে ধরুন। দেখবেন Stand By এর জায়গায় Hibernate এসে গেছে। এই বার হাইবারনেশন করার জন্য এই Hibernate-এ ক্লিক করুন। —নুরুন্নবী চৌধুরী
</doc>
<doc>
টিপস
মাই কম্পিউটারের গতি বাড়ান

| তারিখ: ২৪-০৫-২০১০
অনেক সময় কম্পিউটারের গতি কমে যায়, যার ফলে My computer খুলতে দেরি হয়। এ রকম হলে Start/Run-এ গিয়ে regedit লিখে Enter চাপুন। এখন HKEY_CURRENT_USER\ Control Panel\Desktop অপশনে যান। বা পাশের MenuShowDelay অপশনে দুই ক্লিক দিন এবং ডান ক্লিক দিয়ে modify অপশনে যান। এখন Value data হিসেবে 100 লিখে ok করে বের হয়ে আসুন। এরপর থেকে My computer খুলবে দ্রুত।
খালেদ মাহমুদ খান
</doc>
<doc>
দক্ষিণ এশীয় সাইবার গেমসে বাংলাদেশের সাফল্য

| তারিখ: ২৫-০৫-২০১০

দক্ষিণ এশীয় সাইবার গেমস প্রতিযোগিতায় ডোটা গেমে বাংলাদেশ চ্যাম্পিয়ন হয়েছে। গত রোববার ভারতের গোয়ায় অনুষ্ঠিত ফাইনালে ভারতকে হারিয়ে বাংলাদেশ এ শিরোপা যেতে। ‘দক্ষিণ এশীয় সাইবার গেমস চ্যাম্পিয়নশিপ’ নামের এ প্রতিযোগিতা গত শনিবার শেষ হওয়ার কথা থাকলেও গত রোববার ডোটা গেমটির চূড়ান্ত পর্ব অনুষ্ঠিত হয়েছে। গতকাল সোমবার বাংলাদেশ দলের ব্যবস্থাপক ইরফান হুসেন ই-মেইলে প্রথম আলোকে এ তথ্য জানান।
ডোটা গেমে বাংলাদেশ যে গ্রুপে ছিল, সেটিতে শ্রীলঙ্কার একটি ও ভারতের দুটি দল ছিল। বাংলাদেশ তিনটি খেলাতেই জয়ী হয়। এরপর ভারতের সঙ্গে ফাইনালে ডোটা গেমে চারটি ম্যাচ খেলে বাংলাদেশ। এর মধ্যে প্রথমটিতে জয়, দ্বিতীয়টিতে পরাজয় এবং শেষ ম্যাচে জয় দিয়ে চ্যাম্পিয়ন হয় বাংলাদেশ। দেশের বাইরে এই প্রথম সাইবার গেমসের একটি টুর্নামেন্টে বিজয়ী হলো বাংলাদেশ। তবে কাউন্টার স্ট্রাইক গেমে বাংলাদেশ কোনো সাফল্য পায়নি।—নিজস্ব প্রতিবেদক
</doc>
<doc>
প্রতিবেদন
টিভি চালু করছেগুগল

| তারিখ: ২৫-০৫-২০১০
সার্চ ইঞ্জিন গুগল একটি টেলিভিশন সেবা কার্যক্রম চালু করেছে। গত বৃহস্পতিবার যুক্তরাষ্ট্রের সানফ্রান্সিসকোতে এই সেবার উদ্বোধন করা হয়। স্মার্ট টিভি সার্ভিস নামে এই সেবায় গ্রাহকেরা একই সঙ্গে টেলিভিশনের অনুষ্ঠান ও ইউটিউবের মতো বিভিন্ন ওয়েবসাইটের বিষয়বস্তু দেখতে পারবেন। এ জন্য গ্রাহককে তাঁর টেলিভিশনে গুগল বক্সের সংযোগ নিতে হবে। গুগল বক্স টেলিভিশনের সঙ্গে সংযোগ দিলেই গ্রাহক বিভিন্ন ওয়েব টেলিভিশনে দেখতে পারবেন। এ জন্য চাই বিশেষ টেলিভিশন সেট। জাপানের সনি করপোরেশন এই টেলিভিশন তৈরি করেছে। আগামী শরতে ওই টিভি সেট বাজারে আসবে। গুগলের কর্মকর্তা ঋষিচন্দ্র বলেন, ‘আমি আশাবাদী, দর্শক এই টেলিভিশনে ছবি দেখে ব্যাপক আনন্দ পাবে। কেননা এর ছবি হবে অনেক বড় এবং উজ্জ্বল।’ তিনি বলেন, ‘বেশিসংখ্যক লোকের কাছে পৌঁছানোর সবচেয়ে ভালো মাধ্যম হচ্ছে টেলিভিশন। এ জন্য আমরা এ রকম একটি সেবা চালু করেছি।’
তিনি আরও বলেন, ভবিষ্যতে মোবাইল ফোন বা পারসোনাল কম্পিউটারের চেয়ে ওয়েবের সার্ফিং সবচেয়ে বেশি হবে টেলিভিশনে। টেলিভিশন হয়ে উঠবে ইন্টারনেট ব্যবহারের সবচেয়ে ভালো মাধ্যম। ঋষিচন্দ্র বলেন, ‘আমরা আপনার টিভিকে পরিণত করব একটি ভালো গেম কনসোলে, একটি ফটো ভিউয়ার ও একটি মিউজিক প্লেয়ারে।’ —বিবিসি অবলম্বনে রোকেয়া রহমান
</doc>
<doc>
ফেসবুকের গোপনীয়তার নীতি সহজ করার কথা বলেছেন জুকারবার্গ

| তারিখ: ২৫-০৫-২০১০

সামাজিক যোগাযোগের (সোশ্যাল নেটওয়ার্কিং) জনপ্রিয় ওয়েবসাইট ফেসবুকের গোপনীয়তার নীতি সহজ করার ব্যাপারে উদ্যোগের কথা জানালেন সাইটটির প্রতিষ্ঠাতা মার্ক জুকারবার্গ। সম্প্রতি ফেসবুকের গোপনীয়তার নীতি নিয়ে চলতে থাকা সমস্যার কথা উল্লেখ করে তিনি জানান, আমরা সঠিক সময়ে কাজটি করতে পারিনি।
ওয়াশিংটন পোস্ট পত্রিকার এক লেখায় তিনি জানান, সামাজিক যোগাযোগের সুবিধা শিগগিরই ব্যবহারকারীদের জন্য সহজ হচ্ছে। তিনি বলেন, অনেকেই মনে করেন আমাদের নিয়ন্ত্রণপদ্ধতি খুব জটিল, যা ঠিক নয়। প্রযুক্তিবিষয়ে ব্লগলেখক রবার্ট স্কোবেলকে দেওয়া এক ই-মেইল বার্তায় জুকারবার্গ স্বীকার করেছেন, গোপনীয়তার নীতিতে একটা বড় ভুল হয়েছে।
সম্প্রতি ফেসবুকে গোপনীয়তার নীতি পরিবর্তনের বিরোধিতায় একদল ব্যবহারকারী ‘কুইট ফেসবুক’ নামে একটি গ্রুপ খোলেন। যেখানে বলা হয়, গোপনীয়তা লঙ্ঘনের অভিযোগে ওই গ্রুপের সবাই ৩১ মে নিজেদের ফেসবুক ঠিকানা মুছে ফেলবেন। ওই গ্রুপে প্রায় ১৩ হাজার ৫০০ ব্যবহারকারী নিজেদের ঠিকানা মুছে ফেলার কথা বলেছেন। —বিবিসি অবলম্বনে নুরুন্নবী চৌধুরী
</doc>
<doc>
মাইক্রোসফট ইমাজিন কাপ সেমিফাইনালে বাংলাদেশ

| তারিখ: ২৫-০৫-২০১০

মাইক্রোসফট ইমাজিন কাপ ২০১০ প্রতিযোগিতার সেমিফাইনালে গিয়েছে বাংলাদেশ দল। ২০০৩ সাল থেকে মাইক্রোসফট শিক্ষার্থীদের জন্য সলিউশন ডেভেলপমেন্ট প্রতিযোগিতার আয়োজন করে আসছে যা ইমাজিন কাপ নামে পরিচিত।
প্রতি বছরের মতো এবারও ইমাজিন কাপে আছে সফটওয়্যার ডিজাইন, এমবেডেড ডিজাইন, গেইম ডিজাইন, ডিজিটাল মিডিয়া এবং আইটি চ্যালেঞ্জসহ পাঁচটি ক্যাটাগরি এবং এই ক্যাটাগরিগুলোয় সমাধান করার জন্য ইউনাইটেড নেশনের মিলেনিয়াম ডেভেলপমেন্ট গোলের বিষয়বস্তুগুলোকে থিম হিসেবে ধরে দেওয়া হয়। আর পুরস্কার দেওয়ার জন্য এই ক্যাটাগরিগুলোকে আবার এনভিশনিং, ইন্টারনেট এক্সপ্লোরার-৮, ইন্টারঅপেরাবিলাটি, নেক্সট জেনারেশন ওয়েব, টাচ অ্যান্ড ট্যাবলেট এক্সিসিবিলিটি এবং উইন্ডোস ফোন সাতসহ ছয়টি পুরস্কারে ভাগ করা হয়েছে।
এ বছর পৃথিবীর ১৯৬টি দেশ থেকে ইমাজিন কাপে প্রায় সাড়ে তিন লাখ প্রতিযোগী নিবন্ধন করে, বিভিন্ন পর্যায়ে যারা মূল প্রতিযোগিতা থেকে বাদ পড়েন এবং শেষে প্রায় সাড়ে সাত হাজার প্রতিযোগী টিকে থাকেন। খবর বিজ্ঞপ্তির।
এই প্রথমবারের মতো বাংলাদেশ থেকে ইমাজিন কাপ প্রতিযোগিতায় অংশগ্রহণ করে ৭৭ জন প্রতিযোগী এবং তাঁদের মধ্যে থেকে মূল প্রতিযোগিতায় অংশ নেন পাঁচজন। এই পাঁচজনের মধ্যে ঢাকা বিশ্ববিদ্যালয় কম্পিউটার বিজ্ঞান ও প্রযুক্তি বিভাগের তিন শিক্ষার্থীর সমন্বয়ে গঠিত দল ড্রিমকেইভ। ড্রিমকেইভের ‘উই-আর্থ’ প্রকল্পটি অংশ নিয়েছে নেক্সট জেনারেশন ওয়েব পুরস্কারের ক্যাটাগরিতে, যেখানে ১২৩টি দল অংশ নিয়েছিল এবং তাদের মধ্যে প্রতিযোগিতার পরে সেমিফাইনালে পৌঁছেছে ৩৭টি দল, যার মধ্যে ড্রিমকেইভ একটি।
ইমাজিন কাপের মতো গুরুত্বপূর্ণ একটি প্রতিযোগিতায় এই প্রথম ডিজিটাল বাংলাদেশের পতাকা হাতে সেমিফাইনাল পর্যন্ত পৌঁছেছে।
</doc>
<doc>
এসারের নতুন ল্যাপটপ

| তারিখ: ২৫-০৫-২০১

এসারের এস্পায়ার ৪৭৪৫ মডেলের ল্যাপটপ বাজারে এনেছে এক্সিকিউটিভ টেকনোলজিস লিমিটেড। এতে রয়েছে ৩ গিগাবাইট ডিডিআর ৩ র‌্যাম, ৩২০ গিগাবাইট হার্ডডিস্ক ড্রাইভ, ডিভিডি রাইটার, এসার ক্রিস্টাল আই ওয়েবক্যাম, তৃতীয় প্রজন্মের ডলবি সাউন্ড ইত্যাদি। লিনাক্স অপারেটিং সিস্টেমসহ এতে আছে ১৪ ইঞ্চি স্ক্রিন, ১২৮ ডেডিকেটেড ভিডিও মেমোরি। দাম ৪৭ হাজার ৮০০ টাকা।—বিজ্ঞপ্তি
</doc>
</doc>
সিরাজগঞ্জে ভোট দেওয়া নিয়ে সভা

| তারিখ: ২৫-০৫-২০১০

সিরাজগঞ্জে সুন্দরবনকে প্রাকৃতিক সপ্তাশ্চর্য তালিকায় অন্তর্ভুক্ত করার লক্ষ্যে ভোট প্রদান নিয়ে জেলা প্রশাসকের সম্মেলনকক্ষে এক মতবিনিময় সভা অনুষ্ঠিত হয়েছে। গত রোববার অনুষ্ঠিত এ সভায় সভাপতিত্ব করেন সিরাজগঞ্জ জেলা প্রশাসক মো. আমিনুল ইসলাম। সভায় জেলার বিভিন্ন দপ্তরের প্রধান, রাজনীতিক, ব্যবসায়ী, শিক্ষক, বিভিন্ন পেশাজীবী সংগঠনের নেতা ও সাংবাদিকেরা উপস্থিত ছিলেন। সভায় সব সরকারি কর্মকর্তা, শিক্ষাপ্রতিষ্ঠানের শিক্ষক, ছাত্রছাত্রীসহ সর্বস্তরের লোকজনের মধ্যে ভোট প্রদানের জন্য প্রচারণা চালানোর জন্য সিদ্ধান্ত নেওয়া হয়। একই সঙ্গে ব্যানার ও দেয়াল লিখন টাঙানোর জন্য সিদ্ধান্ত গৃহীত হয়।
—এনামুল হক, সিরাজগঞ্জ
</doc>
<doc>
ইউরোপে ডেলের ট্যাবলেট কম্পিউটার

| তারিখ: ২৬-০৫-২০১০
পারসোনাল কম্পিউটার নির্মাতা প্রতিষ্ঠান ডেল এবার তাদের ট্যাবলেট পিসি ইউরোপের বাজারে ছেড়েছে। বিশ্বের তৃতীয় বৃহত্তম এই কম্পিউটার নির্মাতা প্রতিষ্ঠানটি জানিয়েছে, ইউরোপের বাজারে এটি বেশ ভালো বিক্রি হচ্ছে। স্ট্রিক নামের এই ট্যাবলেট পিসিটি বাজারে প্রচলিত অন্যান্য ট্যাবলেট পিসির চেয়ে আকারে ছোট। এর মনিটর মাত্র পাঁচ ইঞ্চি। এটি গুগলের অ্যান্ডরয়েড অপারেটিং সিস্টেমে চলে।
এটি মিনি ৫ নামেও পরিচিত। বিশ্লেষকেরা বলছেন, হাতে বহনযোগ্য কম্পিউটারের বাজারে ডেলের ফিরে আসাটা অত্যন্ত গুরুত্বপূর্ণ একটি ঘটনা। এর মধ্য দিয়ে ট্যাবলেট পিসির বাজার আরও শক্তিশালী হবে বলে আশা করা হচ্ছে। ডেলের একজন কর্মকর্তা টাভিস বাল্টার বিবিসিকে বলেন, এটি একটি পারিবারিক পিসি। পরিবারের সবাই এটি ব্যবহার করতে পারবে। তিনি জানান, ভবিষ্যতে ডেল ৭ ও ১০ ইঞ্চির ট্যাবেলেট পিসি তৈরির পরিকল্পনা করছে। বাল্টার আরও জানান, ‘চলতি বছরের শেষ নাগাদ আমরা ১৩০ কোটি বহনযোগ্য যন্ত্র বিক্রি করার পরিকল্পনা করেছি।’
চলতি বছরের জানুয়ারি মাসে কনজিউমার ইলেকট্রনিকস শোতে প্রথম স্ট্রিকের প্রদর্শন করা হয়। ডেলকে অনুসরণ করে হিউলেট প্যাকার্ড ও গুগলও ট্যাবলেট পিসি তৈরি করেছে। শিগগিরই সেগুলো বাজারে আসবে। —বিবিসি অবলম্বনে রোকেয়া রহমান
</doc>
<doc>
২৯ মে থেকে হাজী দানেশ বিজ্ঞান ও প্রযুক্তি বিশ্ববিদ্যালয়ে তথ্যপ্রযুক্তি উৎসব

| তারিখ: ২৬-০৫-২০১০

দিনাজপুরে হাজী মোহাম্মদ দানেশ বিজ্ঞান ও প্রযুক্তি বিশ্ববিদ্যালয়ে তিন দিনব্যাপী আইটি ফেস্টিভ্যাল (তথ্য ও প্রযুক্তি উৎসব) শুরু হচ্ছে। ২৯ মে সকালে শুরু হওয়া এ উত্সবে থাকছে নানা আয়োজন। গত সোমবার দিনাজপুরে আয়োজিত এক সংবাদ সম্মেলনে বিশ্ববিদ্যালয়ের উপাচার্য মো. আফজাল হোসেন বিভিন্ন তথ্য জানান। সম্মেলনে উপস্থিত ছিলেন বিশ্ববিদ্যালয়ের সিএসই অনুষদের ডিন অধ্যাপক মো. রুহুল আমিন, চেয়ারম্যান আদিবা মাহজাবিন, ইনস্টিটিউট অব রিসার্চ অ্যান্ড ট্রেনিং (আইআরটি) পরিচালক বলরাম রায়সহ বিশ্ববিদ্যালয়ের সিএসই অনুষদের শিক্ষকেরা।
সম্মেলনে জানানো হয়, ‘বি ডিজিটাল’ স্লোগানে এ উত্সবে বিশ্ববিদ্যালয়ের কম্পিউটার বিজ্ঞান ও প্রযুক্তি (সিএসই) অনুষদের আয়োজনে উৎসব প্রশাসনিক ভবনে অনুষ্ঠিত হবে। উত্সবে দেশের ১৬টি বিশ্ববিদ্যালয়ের মোট ৪০টি দল অংশ নেবে। গোলটেবিল বৈঠক, সেমিনার, কর্মশালা, আইটি কুইজ, প্রোগ্রামিং প্রতিযোগিতাসহ নানা আয়োজনে উৎসব সাজানো হয়েছে। দিনাজপুর শহরের স্কুল ও কলেজের শিক্ষার্থীরা উপস্থিতির সুবিধার জন্য ৩১ মে দিনব্যাপী শহর থেকে বিশ্ববিদ্যালয় ক্যাম্পাসে প্রতি ঘণ্টায় বিশেষ বাস চলাচলের ব্যবস্থা করা হয়েছে।
উত্সবের প্রধান পৃষ্ঠপোষক গ্রামীণ ফোন, সহপৃষ্ঠপোষক ডাচ্-বাংলা ব্যাংক লিমিটেড। সহযোগিতায় প্রথম আলো এবং প্রথম আলো জব্স।
প্রথম আলো জবস তথ্যপ্রযুক্তি কুইজ: উত্সবে প্রথম আলো জবস ডটকম তথ্যপ্রযুক্তি কুইজ প্রতিযোগিতা হবে। তিনভাবে কুইজ অনুষ্ঠিত হবে। সিএসই অনুষদের শিক্ষার্থীদের জন্য কারিগরিবিষয়ক তথ্যপ্রযুক্তি কুইজ, সব স্নাতক ও স্নাতকোত্তর শিক্ষার্থীর জন্য সাধারণ কুইজ ও সব বিদ্যালয়ের শিক্ষার্থীদের জন্য স্কুল তথ্যপ্রযুক্তি কুইজ। গতকাল মঙ্গলবার তথ্যপ্রযুক্তি সিএসই বিভাগের শিক্ষার্থীদের অংশগ্রহণে অনুষ্ঠিত হয় কারিগরিবিষয়ক তথ্যপ্রযুক্তি কুইজ প্রতিযোগিতা। বকি দুটি কুইজ উত্সবের দ্বিতীয় দিনে অনুষ্ঠিত হবে। —দিনাজপুর অফিস
</doc>
<doc>
আমেরিকান অনলাইনের ২৫ বছর

| তারিখ: ২৬-০৫-২০১০

আমেরিকা অনলাইনের ২৫ বছর পূর্তি ছিল গতকাল ২৫ মে। ১৯৮৫ সালে অনলাইন অফিস সুইট সুবিধা দেওয়ার মাধ্যমে যাত্রা শুরু হয় এওএলের। একসময় এ প্রযুক্তি প্রতিষ্ঠানটি অনলাইন অফিস সুইট ব্যবহারের জন্য বেশ জনপ্রিয় ছিল। এওএলে শুরু থেকে গ্রাহকসংখ্যা ধীরে ধীরে বাড়তে থাকে। ১৯৯০ সালে এ প্রতিষ্ঠানের গ্রাহকসংখ্যা ছিল পাঁচ লাখ, যা পাঁচ বছরের মধ্যে ১০ লাখের ঘরে পৌঁছে যায়। পরের বছরেই প্রতিষ্ঠানটির গ্রাহকসংখ্যা দাঁড়ায় ৫০ লাখ। ২০০২ সাল পর্যন্ত এওএলের গ্রাহক বেড়ে হয় দুই কোটি ৬৭ লাখ। ১৯৯৩ সালে এওএল অ্যাপলের ম্যাকিনটোস অপারেটিং সিস্টেমের জন্য সফটওয়্যার প্রোগ্রাম তৈরি করে।
অনলাইন অফিস সুইটের জনপ্রিয়তার কারণেই এক সময়ে অ্যাপল এবং মাইক্রোসফট ক্লোন পিসি তৈরির ঘোষণা দেয়। পরবর্তী সময়ে বিনা মূল্যে ই-মেইল ব্যবহারের সুযোগও দেয় এওএল। এওএলের পর বিনা মূল্যে এ সুবিধা দেওয়ার ক্ষেত্রে যুক্ত হয় ইয়াহু, হটমেইল, জিমেইল ইত্যাদি। শুরুতে নিজেদের নানা কার্যক্রমে বিশেষ জায়গায় থাকলেও বর্তমানে প্রতিযোগিতার এ বাজারে বেশ ভালো নেই প্রতিষ্ঠানটি। নানা প্রতিষ্ঠানের বিভিন্ন সেবার বর্তমান এ সময়ে নিজেদের সুবিধা সেভাবে সময় উপযোগী না করায় এওএল বর্তমানে এ অবস্থায় রয়েছে বলে মনে করছেন প্রযুক্তি বিশেষজ্ঞরা। তবে সবকিছুর পরও শুধু ইন্টারনেটকেন্দ্রিক ব্যবসার মাধ্যমে এখনো টিকে আছে আমেরিকান অনলাইন, যা সত্যিই বিরল বলে মন্তব্য করেছেন গবেষকেরা। —পিসিম্যাগ অবলম্বনে নুরুন্নবী চৌধুরী
</doc>
<doc>
কুমিল্লায় প্রশিক্ষণ ও ডেটাবেস প্রোগ্রাম

| তারিখ: ২৬-০৫-২০১০

আমাদের গ্রাম ‘উন্নয়নের জন্য তথ্যপ্রযুক্তি প্রকল্প কাজ শুরু করেছে কুমিল্লায়। কর্মসূচির আওতায় নতুন একটি প্রশিক্ষণ কেন্দ্র ও ডেটা সেন্টার চালু হয়েছে। এ কেন্দ্রে একসঙ্গে ২০ জন প্রশিক্ষণ নিতে পারবেন।
এখানে গ্রাফিক ডিজাইন ও সেবা, আউটসোর্সিংয়ের কাজ, মেয়েদের জন্য বিশেষ প্রশিক্ষণ কর্মসূচি, মধ্যপ্রাচ্য-গামীদের জন্য বিশেষ প্রশিক্ষণ ও গ্রামাঞ্চলের ডেটাবেস তৈরি করা হবে। মাইক্রোসফট এই কার্যক্রমের আর্থিক সহযোগিতা করেছে এবং কারিগরি সহায়তা দিয়েছে যুক্তরাজ্যভিত্তিক তথ্যপ্রযুক্তি প্রতিষ্ঠান গ্লোবাল কনসেপ্ট। —বিজ্ঞপ্তি
</doc>
<doc>
ওয়েবসাইটে নানা ঠিকানা

| তারিখ: ২৬-০৫-২০১০

বিভিন্ন ওয়েবসাইটের লিংক-সুবিধা নিয়ে ইন্টারনেটে চালু হয়েছে বিডিওয়েবগাইড্র(www.bdwebguide.ucoz.com)্রঠিকানার একটি ওয়েবসাইট।
এতে সরাসরি ক্রিকেট খেলার খবর, বিভিন্ন শিক্ষাপ্রতিষ্ঠানের ফলাফল, সংগীত, পত্রিকা, চাকরি, ভ্রমণ, শেয়ারবাজার, তথ্যপ্রযুক্তি, সরকারি ওয়েবসাইট এবং বাংলাদেশের বিভিন্ন প্রতিষ্ঠানের ওয়েব সংযুক্তি রয়েছে। —বিজ্ঞপ্তি
</doc>
<doc>
ভার্চুয়াল জগতে মুসা ইব্রাহীমের জয়গান

| তারিখ: ২৭-০৫-২০১০

‘ইট এভারেস্ট, ড্রিংক এভারেস্ট, স্লিপ এভারেস্ট: অল এভারেস্ট’। নিজের স্বপ্নের কথা ভার্চুয়াল দুনিয়ায় এভাবেই জানিয়েছিলেন এভারেস্ট জয়ী প্রথম বাংলাদেশি মুসা ইব্রাহীম। গত বছরের ৯ ডিসেম্বর সামাজিক যোগাযোগ ও খুদে ব্লগ লেখার ওয়েবসাইট টুইটারে (www.twitter.com/beyondallpeaks) এভাবেই নিজের স্ট্যাটাস লিখেছিলেন তিনি।
২৩ মে প্রথম বাংলাদেশির এভারেস্টে ওঠার খবর মুহূর্তেই ছড়িয়ে পড়ে ভার্চুয়াল জগতে। বিভিন্ন ওয়েবসাইট থেকে শুরু করে বাংলা ব্লগ সাইটগুলোতেও এ আলোচনা হয় আর শুভেচ্ছাবাণী বাড়তে থাকে। সামাজিক যোগাযোগের জনপ্রিয় ওয়েবসাইট ফেসবুকে (www.facebook.com) নিজেদের স্ট্যাটাসে এ খবর দিয়ে দেন অনেকেই। আবার মুসা ইব্রাহীমের ক্লাব নর্থ আলপাইন ক্লাবের (www.facebook.com/home.php?#!/group.php?gid=15423434221&ref=ts) পৃষ্ঠায় জমতে থাকে অভিনন্দন বার্তা। সফলতার এ খবর শিরোনাম হয় বিভিন্ন ওয়েবসাইটে। বাংলা ব্লগ সামহোয়ারইন ব্লগে (www.somewhereinblog.net/blog/noticeblog/ 29161804) এ খবর স্টিকি (নির্বাচিত) করা হয়। এ ছাড়া বিভিন্ন ব্লগার শুভেচ্ছা, অভিনন্দন জানিয়ে লিখে চলেছেন ব্লগ দুনিয়ায়। হিমালয়ান গাইড (www.himalayanguides.com/ news_and_events.php) খবরটি বিশেষভাবে প্রকাশ করে। এ ছাড়া বিবিসি বাংলা (www.bbc.co.uk/bengali/news/ 2010/05/100523_mk_everest_follow.shtml), এএফপি (www.app.com.pk/en_/index.php?option= com_content&task=view&id=103884&Itemid=2), জিনিউজ (www.zeenews.com/news628860.html), দি হিন্দু (www.beta.thehindu.com/news/international/ article436908.ece), পিটিআই (www.ptinews.com/ news/665597_Bangladeshi-scribe-conquers-Mt—Everest) সহ বিভিন্ন ওয়েবসাইটে প্রকাশিত হয় এ সংবাদ। জার্মানভিত্তিক ওয়েবাসাইট ডয়েচে ভেলে (www.dw-world.de/dw/article/0,,5605963,00.html) বিশেষ সাক্ষাৎকার প্রকাশ করে। বাংলা (http://bn.wikipedia.org/ wiki/মুসা-ইব্রাহীম) ও ইংরেজি (http://en.wikipedia.org/ wiki/Musa_Ibrahim) উইকিপিডিয়ায় খোলা হয়েছে পৃষ্ঠা। ভিডিও দেখার জনপ্রিয় ওয়েবসাইট ইউটিউবে (www.youtube.com/watch?v=ai4aGrpPRVg) সাক্ষাৎকারসহ বিভিন্ন ভিডিও প্রকাশিত হয়। বিশেষ আনন্দের এ খবর ইন্টারনেটের বিশাল দুনিয়ায় হাজারো মানুষ জেনে নেয় আর শুভেচ্ছা জানায়। এ বিজয়ী বীরের দেশে আসার অপেক্ষা এখন। তখন আবার জমে উঠবে ভার্চুয়াল জগৎ। —নুরুন্নবী চৌধুরী
</doc>
<doc>
চট্টগ্রামে সুন্দরবনের পক্ষে ভোট সংগ্রহ

| তারিখ: ২৭-০৫-২০১০

প্রাকৃতিক সপ্তাশ্চর্য নির্বাচনে চূড়ান্ত পর্বে বাংলাদেশের সুন্দরবনের পক্ষে ভোট সংগ্রহ করেছে ‘সাড়া দাও বাংলাদেশ’ নামের একটি সংগঠন। গত ২৪ থেকে ২৬ মে চট্টগ্রামের ইঞ্জিনিয়ারিং ইনস্টিটিউটে অনুষ্ঠিত হওয়া তথ্যপ্রযুক্তি মেলায় সুন্দরবনের পক্ষে ভোট দেয় আগত দর্শকেরা। তিন দিনব্যাপী এ মেলায় সুন্দরবনের পক্ষে ভোট সংগ্রহ করা হয়। এ কার্যক্রমে সহযোগিতা করে যুব রেড ক্রিসেন্ট চট্টগ্রাম মিউনিসিপ্যাল মডেল হাইস্কুল, বাংলালায়ন এবং লাইট হাউস অ্যাডভার্টাইজিং।
—মিলটন দাশ, চট্টগ্রাম
</doc>
<doc>
ফেসবুকের গোপনীয়তা নীতি প্রণয়ন হচ্ছে

| তারিখ: ২৭-০৫-২০১০
সামাজিক যোগাযোগের ওয়েবসাইট ফেসবুক তার গ্রাহকদের জন্য গোপনীয়তা রক্ষার একটি নীতিমালা প্রণয়ন করতে যাচ্ছে। ফেসবুকের প্রতিষ্ঠাতা মার্ক জুকারবার্গ এবং জ্যেষ্ঠ কর্মকর্তাদের গতকাল বুধবার এ ব্যাপারে একটি বৈঠক করার কথা রয়েছে। সম্প্রতি ফেসবুকের গ্রাহকেরা অভিযোগ করেছেন, ফেসবুকে তাঁদের গোপনীয়তা রক্ষিত হচ্ছে না। তাঁরা বলছেন, ফেসবুকের সম্প্রতি কিছু পরিবর্তন হয়েছে। ওই পরিবর্তনে ফেসবুকের গ্রাহকদের ব্যক্তিগত গোপনীয়তা লঙ্ঘিত হবে বলে তাঁরা মনে করছেন। এ জন্য তাঁরা ৩১ মে ফেসবুকে তাঁদের হিসাব মুছে দেবেন। এদের সংখ্যা দুই হাজার ৭০০। গ্রাহকদের ওই গ্রুপটি অন্যদেরও হিসাব মুছে ফেলার আহ্বান জানাচ্ছে।
কয়েক দিন ধরেই অনেকে অভিযোগ করছেন, ফেসবুক কর্তৃপক্ষ তাদের ওপেন গ্রাফ মডেল অন্যান্য সাইট থেকে দেখা যাচ্ছে। এতে করে গ্রাহকের গোপনীয়তা বলে কিছু থাকবে না বলে অনেকে আশঙ্কা প্রকাশ করেছেন।
ফেসবুকের ভাইস প্রেসিডেন্ট ক্রিস কক্স বলেছেন, ‘গ্রাহকদের ধরে রাখতে তাঁরা শিগগিরই তাঁদের নীতিমালায় কিছু পরিবর্তন আনবেন। এটা জরুরি হয়ে পড়েছে। কারণ গ্রাহকেরাই আমাদের প্রাণ। তাঁদের গোপনীয়তা রক্ষার দায়িত্ব আমাদেরও।’ —বিবিসি অবলম্বনে রোকেয়া রহমান
</doc>
<doc>
ডিজিটাল বাংলাদেশ নিয়ে মংলায় সেমিনার

| তারিখ: ২৭-০৫-২০১০

২০২১ সালের মধ্যে বাংলাদেশকে একটি মধ্য আয়ের দেশে উন্নীত করতে হলে তথ্য ও যোগাযোগপ্রযুক্তির মাধ্যমে সামাজিক ন্যায়পরায়ণতা, সাম্য, লিঙ্গসমতা ও সম-অংশগ্রহণ নিশ্চিত করতে হবে। এ ছাড়া দেশের দ্বিতীয় সাবমেরিন কেব্ল স্টেশনটি শিগগিরই মংলা বন্দরে স্থাপন করা হবে। গত বুধবার দুপুরে মংলা উপজেলা প্রশাসনের আয়োজনে পরিষদ মিলনায়তনে ‘ডিজিটাল বাংলাদেশ এবং আমাদের করণীয় শীর্ষক’ সেমিনারে প্রধান অতিথির বক্তৃতায় খুলনা সিটি মেয়র তালুকদার আব্দুল খালেক এসব কথা বলেন। তিনি বলেন, তথ্যপ্রযুক্তির ক্ষেত্রে খুলনার মধ্যে ডিজিটাল মংলা অনেক অগ্রগামী। উপজেলা নির্বাহী কর্মকর্তা মো. সাইদুর রহমানের সভাপতিত্বে অনুষ্ঠিত এ সেমিনারে অন্যান্যের মধ্যে উপস্থিত ছিলেন স্থানীয় সাংসদ হাবিবুন নাহার, বাগেরহাটের অতিরিক্ত জেলা প্রশাসক (সার্বিক) আজম খান, উপজেলা ভাইস চেয়ারম্যান নুর আলম শেখ। অনুষ্ঠানে বিভিন্ন শিক্ষাপ্রতিষ্ঠানের প্রধান, সাংবাদিক, জনপ্রতিনিধি, এনজিওকর্মী, রাজনৈতিক ও সামাজিক সংগঠনের নেতারা উপস্থিত ছিলেন। সেমিনারে মূল প্রবন্ধ উপস্থাপন করেন সেন্ট পলস উচ্চবিদ্যালয়ের সাবেক প্রধান শিক্ষক সুদান হালদার।
এর আগে গত ১৬ এপ্রিল এক অনুষ্ঠানের মাধ্যমে তিনটি কলেজ, পাঁচটি মাধ্যমিক বিদ্যালয়, মুক্তিযোদ্ধা সংসদ, সুন্দরবন, প্রেসক্লাব ও তারুণ্যের কবি রুদ্র মুহম্মদ শহিদুল্লাহর নামে মোট ১৬টি ওয়েবসাইট চালু করা হয়। আর আগামী মাসেই তিনটি শিক্ষাপ্রতিষ্ঠানে কম্পিউটার ল্যাব স্থাপনসহ দুটি ইউনিয়নে ইউনিয়ন তথ্য কেন্দ্র (ই-সেন্টার) চালু করা হবে। —সুমেল সারাফাত, মংলা (বাগেরহাট) প্রতিনিধি
</doc>
<doc>
বুয়েটে তথ্যপ্রযুক্তি প্রশিক্ষণ

| তারিখ: ২৭-০৫-২০১০
বাংলাদেশ প্রকৌশল বিশ্ববিদ্যালয়ের (বুয়েট) কম্পিউটার বিজ্ঞান ও প্রকৌশল (সিএসই) বিভাগে বাংলাদেশ কোরিয়া ইনফরমেশন এক্সেস সেন্টার (আইএসি) এ ওয়েব ডিজাইন অ্যান্ড প্রোগ্রাম ডেভেলপমেন্ট, লিনাক্স সিস্টেম অ্যাডমিনিস্ট্রেশন অ্যান্ড সার্ভার কনফিগারেশন, ডেটাবেইস ব্যবস্থাপনা বিষয়ে প্রশিক্ষণ দেওয়া হবে। বিস্তারিত জানা যাবে www.buet.ac.bd/cse/iac ঠিকানার ওয়েবসাইটে। —বিজ্ঞপ্তি
</doc>
<doc>
হেল্পলাইন
ইন্টারনেট এক্সপ্লোরার সাজিয়ে নিন

| তারিখ: ২৭-০৫-২০১০
ইন্টারনেটে ওয়েবসাইট দেখার সফটওয়্যার ইন্টারনেট এক্সপ্লোরারে ব্যক্তিগত অনেক কিছু যোগ করা যায়। এ জন্য উইন্ডোজের Start মেনু থেকে Run-এ গিয়ে gpedit.msc লিখে OK করুন। এবার Group Policy ডায়ালগ বক্সটি খুলবে। এখান থেকে Windows setting\Internet Explorer Maintenance>Browser User Interface-এ যান। এখানে প্রথমে Browser Title থেকে Customize Title Bars-এ টিক চিহ্ন দিয়ে নিচে আপনার নাম লিখুন। দেখবেন Internet Explorer-এ Title Bar-এ নাম দেখা যাচ্ছে। এবার Custom Logo ডায়ালগ বক্সটি খুলে এর Customize the static logo bitmaps ও Customize the animated bitmaps-এ টিক চিহ্ন দিন এবং আপনার পছন্দমতো logo ও animation যোগ করুন। logo বা animation অবশ্যই 22×22 বা 38×38 পিক্সেলের এবং bmp ফরম্যাটে হতে হবে। এ ছাড়া Browser Toolbar Customizations গিয়ে Customize toolbar background bitmap-এ টিক চিহ্ন দিয়ে আপনার ইচ্ছামতো যেকোনো ছবি সংযুক্ত করতে পারবেন। এ ছাড়া আপনি এর নিচে Buttons বক্সে আপনার সুবিধামতো Buttons তৈরি করে ব্রাউজারকে আরও আকর্ষণীয় করে তুলতে পারেন। —বিরনজিত বিশ্বাস, খুলনা
</doc>
<doc>
দিনাজপুরে আজ থেকে তথ্যপ্রযুক্তি উৎসব

| তারিখ: ২৯-০৫-২০১০
দিনাজপুরের হাজী মোহাম্মদ দানেশ বিজ্ঞান ও প্রযুক্তি বিশ্ববিদ্যালয়ে আজ থেকে শুরু হচ্ছে তিন দিনের তথ্যপ্রযুক্তি উৎসব। এ উৎসব ঘিরে গতকাল শুক্রবার আনন্দমুখর পরিবেশ দেখা গেছে বিশ্ববিদ্যালয় প্রাঙ্গণে। তথ্য ও প্রযুক্তি উৎসব কমিটির আহ্বায়ক অধ্যাপক মো. রুহুল আমিন প্রথম আলোকে বলেন, কম্পিউটার বিজ্ঞান ও প্রকৌশল (সিএসই) অনুষদ আয়োজিত এ উৎসবে প্রযুক্তি প্রদর্শনীর পাশাপাশি নানা আয়োজন রয়েছে। সকালে বিশ্ববিদ্যালয়ে শোভাযাত্রা বের করা হবে। এর পর হবে উদ্বোধন। এ উৎসব চলবে ৩১ মে পর্যন্ত।
উৎসবের উদ্বোধনী দিনে কম্পিউটার গেম প্রতিযোগিতার আয়োজন করা হয়েছে। দুপুরে হবে ‘উত্তরাঞ্চলে তথ্যপ্রযুক্তি শিল্পের সম্ভাবনা ও চ্যালেঞ্জ’ শিরোনামের গোলটেবিল বৈঠক। বিকেলে আছে চলচ্চিত্র প্রদর্শনী।
উৎসবের প্রতিদিনই তথ্যপ্রযুক্তির প্রদর্শনী ‘ডিজিটাল ফেয়ার’। এতে তথ্যপ্রযুক্তির নানা বিষয় দেখানো হবে। এ দিন আর্থিক সেবা খাতে তথ্যপ্রযুক্তি শীর্ষক সেমিনার অনুষ্ঠিত হবে। এর পর আছে প্রথম আলো জবস্ তথ্যপ্রযুক্তি কুইজ প্রতিযোগিতা। বিকেলে জুমলার একটি কর্মশালারও আয়োজন করা হয়েছে। কর্মশালা পরিচালনা করবে বাংলাদেশ ওপেন সোর্স নেটওয়ার্ক। একই দিন হবে আন্তবিশ্ববিদ্যালয় কম্পিউটার প্রোগ্রামিং প্রতিযোগিতা। মূল প্রোগ্রামিং প্রতিযোগিতা হবে সোমবার। এ প্রতিযোগিতা আয়োজনে সহযোগিতা করছে এসার। সোমবার বিকেলে হবে গেম প্রতিযোগিতার চূড়ান্ত-পর্ব। রাত আটটায় সাংস্কৃতিক অনুষ্ঠানের মাধ্যমে শেষ হবে এ আয়োজন।
হাজী দানেশ বিশ্ববিদ্যালয় এবার দ্বিতীয়বারের মতো তথ্যপ্রযুক্তি উৎসবের আয়োজন করছে। এ আয়োজনের প্রধান পৃষ্ঠপোষক গ্রামীণফোন, সহপৃষ্ঠপোষক ডাচ্-বাংলা ব্যাংক লিমিটেড। সহযোগিতায় প্রথম আলো। কৃতজ্ঞতায় এসার ও প্রথম আলো জবস ডটকম। — আসাদুল্লাহ্ সরকার, দিনাজপুর
</doc>
<doc>
মাইক্রোসফটের চেয়ে অ্যাপলের শেয়ার মূল্য বেশি!

| তারিখ: ২৯-০৫-২০১০
বিশ্বের অন্যতম সফটওয়্যার তৈরি প্রতিষ্ঠান মাইক্রোসফটকে বর্তমান শেয়ার দামের দিক দিয়ে হটিয়ে উপরে উঠেছে বিশ্বের অন্যতম আরেক প্রযুক্তি প্রতিষ্ঠান অ্যাপল। সম্প্রতি প্রকাশিত এক বিবরণী অনুযায়ী বর্তমানে অ্যাপলের শেয়ার বাজার মূল্য ২২ হাজার ২০০ কোটি টাকা এবং মাইক্রোসফটের বর্তমান শেয়ার মূল্য ২১ হাজার ৯০০ কোটি টাকা। তবে এখনো লাভের দিক দিয়ে এগিয়ে আছে মাইক্রোসফট। সর্বশেষ বার্ষিক আয় এক হাজার ৪৬০ কোটি টাকা যার সঙ্গে অ্যাপলের আয়ের পার্থক্য ৫৭০ কোটি টাকা। এ ছাড়াও মাইক্রোসফটের পুরো এক বছরের আয় পাঁচ হাজার ৮৪০ কোটি টাকা আর অ্যাপলের তিন হাজার ৬৫০ কোটি টাকা।
১৯৯০ সালে চালু হওয়া অ্যাপলের নানা ধরনের পণ্যের মধ্যে রয়েছে কম্পিউটার, গান শোনার যন্ত্র আইপড, স্পর্শকাতর ফোন আইফোন এবং সর্বশেষ ট্যাবলেট পিসি আইপ্যাড। এর মধ্যে ২০০১ সালে প্রকাশিত আইপড ব্যাপক জনপ্রিয়তা পায় এবং ২০০৭ সালে প্রকাশিত আইফোন বের হওয়ার পর অ্যাপলের আয় বেড়ে যায় অনেক বেশি। অন্যদিকে সফটওয়্যার তৈরি প্রতিষ্ঠান মাইক্রোসফটের তৈরি উইন্ডোজ অপারেটিং সিস্টেম শতকরা প্রায় ৯০ ভাগ ব্যবহারকারী ব্যক্তিগত কম্পিউটারে ব্যবহার করে। মাইক্রোসফট এগিয়ে যাচ্ছে তাদের অপারেটিং সিস্টেম ও বিভিন্ন সফটওয়্যার তৈরির মাধ্যমে। সফটওয়্যারের পাশাপাশি এক্স বক্স গেমস তৈরির মাধ্যমেও সফলতা পায় প্রতিষ্ঠানটি। —বিবিসি অবলম্বনে নুরুন্নবী চৌধুরী
</doc>
<doc>
কম্পিউটার সিটিতে টিম কর্মকর্তারা

| তারিখ: ২৯-০৫-২০১

টিম ব্র্যান্ডের তিন সদস্যের একটি প্রতিনিধিদল সম্প্রতি দেশের সবচেয়ে বড় কম্পিউটার বাজার বিসিএস কম্পিউটার সিটি পরিদর্শন করেন। প্রতিনিধিদলে ছিলেন টিমের প্রধান নির্বাহী ড্যানি হিসয়া, ভাইস প্রেসিডেন্ট মিং হিসয়া, ও বিশেষজ্ঞ জেনাথান। তাঁরা বিভিন্ন ফ্লোরের আইটি পণ্যের দোকানগুলো ঘুরে ঘুরে দেখেন। স্মার্ট টেকনোলজিস (বিডি) লি. বাংলাদেশে একমাত্র পরিবেশক হিসেবে টিম ব্র্যান্ডের পেন ড্রাইভ এবং মোবাইল ও ক্যামেরার জন্য মেমোরি কার্ড বাজারজাত করে আসছে। দিনব্যাপী এই পরিদর্শনকালে তাদের সঙ্গে ছিলেন স্মার্ট টেকনোলজিসের চেয়ারম্যান মোহাম্মদ মাজহারুল ইসলাম, ব্যবস্থাপনা পরিচালক মোহাম্মদ জহিরুল ইসলাম, মহাব্যবস্থাপক জাফর আহমেদ, টিম পণ্যের সহকারী ব্যবস্থাপক মো. আবদুল হান্নানসহ অনেকেই। পরিদর্শন শেষে স্মার্টের ঊর্ধ্বতন কর্মকর্তাদের সঙ্গে এক বৈঠকে মিলিত হন তাঁরা। বৈঠকে বাংলাদেশে টিম ব্র্যান্ড পণ্যের বাজার সম্প্রসারণসহ নানাবিধ দ্বিপক্ষীয় বিষয়ে আলাপ-আলোচনা হয়। —বিজ্ঞপ্তি
</doc>
<doc>
ভিভিটেকের নতুন প্রজেক্টরে

| তারিখ: ২৯-০৫-২০১০
ভিভিটেকের ডি৮৩২এমএক্স মডেলের মাল্টিমিডিয়া প্রজেক্টর বাজারে এনেছে গ্লোবাল ব্র্যান্ড প্রাইভেট লিমিটেড। এতে রয়েছে ডিএলপি প্রযুক্তি, ৩২০০ এএনএসআই লুমেন্স সুবিধা, এক্সজিএ (১০২৪ বাই ৭৬৮) রেজ্যুলেশন, ২২০০:১ কন্ট্রাস্ট রেশিও, এসপেক্ট রেশিও ৪:৩/১৬:৯, ভিজিএ ইন/আউট, কম্পোজিট ভিডিও, আরএস-২৩২, এস-ভিডিও ইনপুট ইউএসবি সার্ভিস পোর্ট সংযোগ সুবিধা। দাম ৬৮ হাজার টাকা। ডি৮২৫ইএস ও ডি৭৪০এমএক্স মডেলের দাম যথাক্রমে ৫০ হাজার ও এক লাখ টাকা। —বিজ্ঞপ্তি
</doc>
<doc>
হেল্পলাইন
ডিস্ক ডিগফ্র্যাগমেন্ট কম্পিউটারের গতি বাড়াবে

| তারিখ: ২৯-০৫-২০১০

আপনার কম্পিউটারের হার্ডডিস্কের ফাইলগুলো সুবিন্যস্ত করে খালি জায়গা তৈরি করাই ডিস্ক ডিফ্র্যাগমেন্টারের কাজ।এতে প্রোগ্রাম চলার গতি বাড়ে। উইন্ডোজ অপারেটিং সিস্টেম ব্যবহার করলে নিয়মিতভাবে অন্তত মাসে একবার ডিস্ক ডিফ্র্যাগমেন্টার ব্যবহার করা উচিত।এতে কম্পিউটারের কাজ করার গতি বেড়ে যায়।
এ জন্য শুরুতে Start-এ ক্লিক করুন। Programs/All programs থেকে Accessories-এ গিয়ে System Tools-এ ক্লিক করুন। Disk defragment অপশন পাবেন। এবার এতে ক্লিক করুন। ডিস্ক ডিফ্র্যাগমেন্টার খুলবে। এতে এখানে Hard Disk Drive-এর তালিকা ও নানা তথ্য আছে।যেকোনো একটিতে ক্লিক করে সেটি নির্বাচন করুন।এরপর Defragment-এ ক্লিক করুন। হার্ডডিস্ক ডিফ্র্যাগমেন্ট করা শুরু হবে।ডায়ালগ বক্সের নিচে Status বারে লক্ষ রাখুন এবং ডিফ্র্যাগমেন্ট defragmenting শেষ না হওয়া পর্যন্ত অপেক্ষা করুন। ডিস্ক ডিফ্র্যাগমেন্ট শেষ হলে একটি মেসেজ বক্স আসবে।এর View Report-এ ক্লিক করুন। এতে ডিস্ক ড্রাইভ ডিফ্র্যাগমেন্টের সব তথ্য দেখা যাবে। —তাসবীর শাতিল
</doc>
<doc>
টিপস
এক ক্লিকেই সব কাজ

| তারিখ: ২৯-০৫-২০১০

মাউস দিয়ে কোনো ফাইল বা ফোল্ডার খোলার সময় সাধারণত তাতে দুই ক্লিক করতে হয়। কিন্তু উইন্ডোজ এক্সপিতে এমন একটি অপশন রয়েছে, যা দিয়ে এক ক্লিকেই সব ফাইলবা ফোল্ডার খুলতে পারবেন। এ জন্য Tools থেকে Folder Options-এ যান। এবার General ট্যাবের Click items as follows থেকে Single-click to open on item (point to select) অপশনটি নির্বান করুন। এরপর Apply/Ok করে বেরিয়েআসুন। এখন এক ক্লিক করেই যেকোনো ফাইল বা ফোল্ডার খুলতে পারবেন। এতে করে সময়যেমন বাঁচবে, মাউসও টিকবে বহুদিন।
ডিউক জন, মিরপুর, ঢাকা
</doc>
<doc>
গোলটেবিলে বক্তারা
তথ্যপ্রযুক্তির সামগ্রিক সুবিধায় উত্তরাঞ্চল যুক্ত হোক

| তারিখ: ৩০-০৫-২০১০

উত্তরাঞ্চলের মানুষের সামগ্রিক তথ্যপ্রযুক্তির জ্ঞান তেমন উন্নত নয়। এ অঞ্চলের মানুষের কাছে প্রযুক্তির সুবিধা পৌঁছাতে হবে। নানা ধরনের সুবিধার মধ্যে ফ্রিল্যান্সিং আউটসোর্সিং কাজসহ অন্যান্য কার্যক্রমকে এ অঞ্চলে বাড়ানো যেতে পারে। গতকাল শনিবার দিনাজপুরের হাজী মোহাম্মদ দানেশ বিজ্ঞান ও প্রযুক্তি বিশ্ববিদ্যালয়ের (হাবিপ্রবি) তথ্যপ্রযুক্তি উৎসব উপলক্ষে আয়োজিত ‘উত্তরাঞ্চলের আইটি-শিল্পের সম্ভাবনা ও চ্যালেঞ্জ’ শীর্ষক গোলটেবিল বৈঠকে বক্তারা এসব কথা বলেন। গোলটেবিলে মূল প্রবন্ধ পড়েন গ্রামীণফোনের ভারপ্রাপ্ত প্রধান করপোরেট অ্যাফেয়ার্স মাহমুদ হোসেন।
বৈঠকের প্রধান অতিথি হাবিপ্রবির উপাচার্য এম আফজাল হোসেন বলেন, কম বিনিয়োগের মাধ্যমে কীভাবে ভালো আউটপুট পাওয়া যায় তা সাধারণ মানুষকে বোঝাতে হবে। এ ক্ষেত্রে বাস্তবধর্মী ও সময়োপযোগী শিক্ষা লাগবে এবং প্রযুক্তির সুবিধা বিভিন্ন পর্যায়ে বাস্তবায়ন করতে হবে। বৈঠকে বক্তব্য দেন রাজশাহী বিশ্ববিদ্যালয়ের সিএসই বিভাগের চেয়ারম্যান শামীম আহমেদ, বাংলাদেশ ওপেন সোর্স নেটওয়ার্কের সাধারণ সম্পাদক মুনির হাসান, মওলানা ভাসানী বিজ্ঞান ও প্রযুক্তি বিশ্ববিদ্যালয়ের সহকারী অধ্যাপক আহসান হাবীব, দিনাজপুর চেম্বার অব কমার্সের সভাপতি নূরুল মমিন, রংপুর চেম্বার অব কমার্সের পরিচালক রবি সামানী, সফটওয়্যার প্রকৌশলী ফাত্তাহ আলম, ফুয়াদ বিন ওমর, প্রথম আলোর উপ-ফিচার সম্পাদক পল্লব মোহাইমেনসহ অনেকে। বক্তারা বলেন, এ অঞ্চলের জন্য প্রযুক্তির সঙ্গে অন্যান্য বিষয়কে জড়ালে ভালো হয়। বিভিন্ন প্রকল্প প্রস্তাবের মাধ্যমে প্রতিষ্ঠানগুলোকে স্থানীয়ভাবে বিনিয়োগের ব্যাপারে আগ্রহী করা, ভিওআইপি-সেবা উন্মুক্ত করার মাধ্যমে এ সেবা পৌঁছে দেওয়ার ব্যবস্থা করতে হবে। এ ছাড়া এ অঞ্চলের পর্যটনশিল্পের কথা ওয়েবসাইটের মাধ্যমে তুলে ধরা যেতে পারে। গোলটেবিল সমন্বয় করেন হাবিপ্রবির কম্পিউটার বিজ্ঞান ও প্রকৌশল অনুষদের ডিন মো. রুহুল আমিন।
তিন দিনের এ মেলা শেষ হবে আগামীকাল। আজ রোববার উৎসবে সেমিনার, ওয়ার্কশপসহ গেমিং প্রতিযোগিতা অনুষ্ঠিত হবে। —নুুরুন্নবী চৌধুরী, দিনাজপুর থেকে
</doc>
<doc>
আপডেট
বাজেটের আগে স্থিতিশীল কম্পিউটার বাজার

| তারিখ: ৩০-০৫-২০১০

কম্পিউটার বাজারে দামের কোনো পরিবর্তন নেই। প্রায় সব যন্ত্রাংশের দামই অপরিবর্তিত রয়েছে। সামনে বাজেট, সবাই সেই দিকে তাকিয়ে আছে। গতকাল শনিবার পাওয়া বিভিন্ন যন্ত্রাংশের দাম নিচে দেওয়া হলো:
প্রসেসর: ইন্টেল কোর আই ৭ (২.৮ গি.হা.) ২৩৫০০ টাকা, ইন্টেল কোর আই ৫ (২.৬৬ গি.হা.) ১৬৫০০ টাকা, ইন্টেল কিউ ৯৫০৫ (২.৮৩ গি.হা.) ১৭৫০০ টাকা, ইন্টেল সেলেরন ১.৮ গি.হা. ৩০০০ টাকা। ইন্টেল কোর আই ৩ ২.৯৩ গি.হা. ৯০০০ টাকা কোর আইথ্রি ৩.০৬ গি.হা. ৯৮০০ টাকা। পেন্টিয়াম ডুয়েল কোর ২.৯৩ গি.হা. ৬৩০০, পেন্টিয়াম ডুয়েল কোর ২.৭ গি.হা. ই ৫৪০০, ৫০০০ টাকা। ইন্টেল কোর টু কোয়াড ৮৪০০- ১৩২০০ টাকা; ২.৬৬ গি.হা. ১৩০০০ টাকা। ইন্টেল কোর টু ডুয়ো কেরাজ ই ৭৫০০ ২.৯৩ গি.হা. ৮৬০০ টাকা। মাদারবোর্ড: ইন্টেল ডিপি ৫৫ ডব্লিউবি এলজিএ ১১৫৬ (ডিডিআরএ) ৯৫০০ টাকা, ইন্টেল ডিএইচ ৫৫ এইচসি ৯৮০০ টাকা। গিগাবাইট এইচ ৫৫-এমএইচটুএইচ (ডিডিআর ৩) ৮০০০ টাকা। ইন্টেল ডিজি৪৫ এসজি ১১০০০ টাকা, ইন্টেল ডিজি ৪৫আইডি ৮২০০ টাকা। ডিজি৪১আরকিউ ৪৪০০ টাকা। ৪১টিওয়াই ৫৬০০ টাকা। ইন্টেল ৪৩জিটি ৬৭০০ টাকা। গিগাবাইট জি ৪১ ইন্টেল টিপসেট ৪২০০ টাকা। আসুস জি ৪১ ৪১০০ টাকা। র‌্যাম: ২ গি.বা. ডিডিআর ২- ৩৮০০ টাকা। ১ গি.বা. ডিডিআর টু ১৯০০ টাকা; ২ গি.বা. ডিডিআর ৩ ৪০০০ টাকা। হার্ডডিস্ক ড্রাইভ: ১৬০ গি.বা. (৭২০০ আরপিএম) ২৮০০ টাকা। ৩২০ গি.বা. ৩৪০০ টাকা। ৫০০ গি.বা. ৪০০০ টাকা। ১ টেরাবাইট ৭০০০ টাকা। পেনড্রাইভ: ২ গি.বা. ৬০০ টাকা; ৪ গি.বা. ৯০০ টাকা; ৮ গি.বা. ১৩০০ টাকা। এলসিডি মনিটর: ফিলিপস ১৮.র্৫র্ ৯১০০ টাকা; ডেল ১র্৭র্ ৮৯০০ টাকা। স্যামসাং ১৮.র্৫র্ ৯১০০ টাকা। এলজি ১র্৭র্ ৮৩০০ টাকা। এইচপি ১৮.র্৫র্ ৯২০০ টাকা। স্যামসাং ২১.র্৫র্ ১২১০০ টাকা। গ্রাফিকস কার্ড: গিগাবাইট জিভি ১ গি.বা. ৯৫০০ জিটি ৪৭০০ টাকা। গিগাবাইট পিসিআই এক্সপ্রেস ১ গি.বা. ৯৫০০ জিটি ৪৪০০ টাকা। স্যাফায়ার (এইচডি ৪৮৩০) ৫১২ মে.বা. ২৯০০, এইচডি ৩৪৫০ ৫১২ মে.বা. ২৯০০ টাকা। পিসিআই এক্সপ্রেস ৪৫৫০ এইচডি ৫১২ মে.বা. ৪৮০০ টাকা, এক্সএফএস এক্সপ্রেস ১ গি.বা জিএফ ৯৪০০ জিটি ৪৩০০ টাকা। ফক্সকন জিফোর্স পিসিআই ১০,৫০০ টাকা। ডিভিডি রাইটার/রি-রাইটার: সামসাং ৫২ী২৪ী৫২এক্স ১৮০০ টাকা এবং আসুস ৫২ী৩২ী৫২এক্স ২২০০ টাকা, সনি ডিভিডি-আরডব্লিউ ১৯০০ টাকা। ডিভিডি-রম ড্রাইভ: আসুস ১৮এক্স ১,৪০০ টাকা, ১,৩৫০ টাকা এবং বেনকিউ ১৬ এক্স ১৩০০ টাকা। কেসিং: ১৫০০ থেকে ২২০০ টাকা। মাউস: ১০০ থেকে ৯০০ টাকা। কিবোর্ড: সাধারণ ২৫০ থেকে ৩৫০ টাকা। মাল্টিমিডিয়া ৬০০ টাকা। স্পিকার: ক্রিয়েটিভ ইনস্পায়ার (৫: ১) ৫৩০০ টাকা, (৭: ১) ৯৮০০ টাকা, (৪: ১) ৪০০০ টাকা, (২: ১) ২৭০০ টাকা। মাইক্রোল্যাব (২: ১) ১৭০০ থেকে ১৮০০ টাকা, (৫: ১) ৪৫০০ টাকা, ক্রিয়েটিভ এসবিএস (এ৩০০) ২৫০০ টাকা, ডিলাক্স ২:১ ১৭০০। জিপিআরএস মডেম: আসুস ইউএসবিটি ৭১০০ টাকা, মবিডাটা ৩৫০০ টাকা (ইউএসবি)। হ্যান (ইউএসবি) ৩২০০ টাকা। টিভিকার্ড: এভারমিডিয়া এক্সটারনাল (ইউএসবি) ৩৯০০ টাকা ও ইন্টারনাল ২৭০০ টাকা, গেডমি (ইউএসবি) টিভিকার্ড ১৮০০, রিয়ালভিউ এক্সটারনাল (এলসিডি) ১৭৫০ টাকা ও গেড মি (এলসিডি) ২০০০ টাকা। প্রিন্টার: ক্যানন পিক্সমা আইপি ১৯৮০ ৩১০০ টাকা, এইচপি ১৬৬০ ডেস্কজেট ২৬০০ টাকা, এপসন সি ৫৯ ৩৩০০ টাকা, এইচপিসি পি (লেজার) ১০০৫, ৯২০০ টাকা; লেক্সমার্ক ই ১২০এন ৬৫০০ টাকা, ব্রাদার এইচএল ২১৪০-৭৫০০ টাকা, লেক্সমার্ক অল ইন ওয়ান এক্স ২৬৫০-৪৫০০ টাকা। এমএফসি ৭৩৪০ থেকে ২৩৫০০ স্যামসাং এমএল ১৬৪০ (লেজার) ৫৫০০, ডিজিটাল ফটোফ্রেম: ট্রানন্সেট ৮৫০০, জিনিয়াস ৭৫০০ টাকা। পোর্টেবল হার্ডডিস্ক: ট্রানন্সেট (২৫০ গি.হা) ৫১০০ টাকা, (৩২০ গি.হা) ৫৬০০ টাকা, (৫০০ গি.হা) ৮১০০ টাকা, (১ টি বি) ২০৫০০ টাকা। ইউপিএস: ৬৫০ ভিএ ২৬০০ টাকা, ৮০০ ভিএ ৩০০০ টাকা, ১২০০ িভএ ৫২০০ টাকা, ২ কেভিএ ১০৫০০ টাকা। এন্টি ভাইরাস: নরটন সিঙ্গেল ইউজার (ইন্টারনেট সিকিউরিটি) ১১০০ টাকা। ক্যাসপারস্কি সিঙ্গেল ইউজার ১১০০ টাকা। —সংগ্রহ: মহিম আজিম
এখানে শুধু যন্ত্রাংশের দাম দেওয়া হয়েছে। পুরো কম্পিউটার কেনার ক্ষেত্রে যন্ত্রাংশ সংযোজন খরচ ও সার্ভিস চার্জ যুক্ত হবে।
</doc>
<doc>
দ. আফ্রিকায় পর্নোচিত্র নিষিদ্ধ করার প্রস্তাব

| তারিখ: ৩০-০৫-২০১০

দক্ষিণ আফ্রিকার উপ-স্বরাষ্ট্রমন্ত্রী মালুসি গিগাবা সে দেশে মোবাইল ফোন ও ইন্টারনেটে পর্নোচিত্র প্রদর্শন সম্পূর্ণ নিষিদ্ধ করার প্রস্তাব করেছেন। এ ব্যাপারে তিনি দেশটির আইন সংস্কার কমিশনের সঙ্গে যোগাযোগ করেছেন। কমিশনের কাছে তিনি জানতে চেয়েছেন, আইন পরিবর্তন করে পর্নোচিত্র প্রদর্শন নিষিদ্ধ করা যায় কি না।
মন্ত্রী গিগাবা জাস্টিস অ্যালায়েন্স ফর সাউথ আফ্রিকার (জেএএসএ) কর্মকর্তাদের সঙ্গেও কথা বলেছেন। পর্নোগ্রাফি নিষিদ্ধে বর্তমানে এ সংস্থাটি একটি খসড়া প্রস্তাব তৈরি করছে।
সরকারের এ প্রস্তাবে ক্ষুব্ধ হয়েছেন ইন্টারনেট-সংশ্লিষ্ট বিশেষজ্ঞরা। তাঁরা এ প্রস্তাবকে ‘পাগলামো’ বলে অভিহিত করেছেন।
জেএএসএ প্রস্তাব করেছে, ইন্টারনেট সেবাদানকারী প্রতিষ্ঠানগুলোর ব্যবহূত অবাঞ্ছিত ফিল্টারিংয়ের মাধ্যমে টেলিভিশন, মোবাইল ফোন ও ওয়েবে পর্নোচিত্র প্রদর্শন বন্ধ করা যেতে পারে। অস্ট্রেলিয়া ও চীনে ইতিমধ্যে এর ব্যবহার শুরু হয়েছে। তারা ফিল্টারিংয়ের মাধ্যমে কিছু নির্দিষ্ট ওয়েবসাইটে প্রবেশ বন্ধ করে দিয়েছে।
নিরাপত্তাবিষয়ক প্রতিষ্ঠান সফোসের কর্মকর্তা গ্রাহাম বলেছেন, এর আগেও বেশ কয়েকটি দেশ পর্নোচিত্র বন্ধের উদ্যোগ নিয়েছিল। কিন্তু তাদের সেই চেষ্টা ব্যর্থ হয়েছে। তিনি বলেন, দক্ষিণ আফ্রিকার মতো একটি গণতান্ত্রিক দেশে এ পদক্ষেপ নেওয়া হলে যে কেউ বিস্মিত হবে।
২০০২ সালে ইটিভি নামের একটি টেলিভিশন চ্যানেল মধ্যরাতে পর্নোচিত্র প্রদর্শন শুরু করে। এ ঘটনার পর দক্ষিণ আফ্রিকায় পর্নোচিত্র প্রদর্শন বন্ধের পক্ষে-বিপক্ষে ব্যাপক বিতর্ক চলছে। —বিবিসি অবলম্বনে মনিরুল ইসলাম।
</doc>
<doc>
টিপস
মাইক্রোসফটের ডাউনলোড ম্যানেজার

| তারিখ: ৩০-০৫-২০১০

ইন্টারনেট থেকে কোনো কিছু নামানোর (ডাউনলোড) জন্য আমরা অনেক সময় ডাউনলোড ম্যানেজারের সাহায্য নিই। সম্প্রতি মাইক্রোসফট বাজারে ছেড়েছে তাদের নিজস্ব ডাউনলোড ম্যানেজার। মাইক্রোসফট ডাউনলোড ম্যানেজার নামের এ সফটওয়্যারটি মাইক্রোসফটের www.microsoft.com ঠিকানার ওয়েবসাইটে পাওয়া যাবে।
খালেদ মাহমুদ খান
</doc>
<doc>
জমে উঠেছে দিনাজপুরের তথ্যপ্রযুক্তি উৎসব

| তারিখ: ৩১-০৫-২০১০
দিনাজপুরের হাজী মোহাম্মদ দানেশ বিজ্ঞান ও প্রযুক্তি বিশ্ববিদ্যালয়ের (হাবিপ্রবি) তথ্যপ্রযুক্তি উৎসব শিক্ষার্থী আর আগ্রহী মানুষের ভিড়ে জমে উঠেছে। উৎসবের দ্বিতীয় দিন গতকাল রোববার অনেক দূর থেকে এসেছিলেন একদল কলেজ শিক্ষার্থী। তাঁদের একজন মুরাদ আহসান জানালেন, নানা ধরনের সফটওয়্যার আর গেম প্রতিযোগিতা দেখতেই বন্ধুরা সবাই মিলে এসেছেন। এমনই নানা উৎসাহ-উদ্দীপনায় জমজমাটভাবে চলছে এ উৎসব। তিন দিনের এ উৎসব শেষ হচ্ছে আজ।
গতকাল সকালে উৎসব প্রাঙ্গণে অনুষ্ঠিত হয় আর্থিক কার্যক্রমে তথ্যপ্রযুক্তি শিরোনামের সেমিনার। এতে মূল প্রবন্ধ পড়েন ডাচ্-বাংলা ব্যাংক লিমিটেডের উপব্যবস্থাপনা পরিচালক আবুল কাশেম মো. শিরিন। সেমিনারে প্রধান অতিথি ছিলেন বিশ্ববিদ্যালয়র কম্পিউটার বিজ্ঞান ও প্রকৌশল অনুষদের ডিন রুহুল আমিন। এই সেমিনারে আর্থিক কার্যক্রমে তথ্যপ্রযুক্তির নানা ব্যবহারিক কার্যক্রমের কথা তুলে ধরা হয়। ব্যাংকিং কার্যক্রমের সঙ্গে তথ্যপ্রযুক্তি ব্যবহারের বিভিন্ন দিক নিয়ে আলোচনা করা হয়।
উৎসবের আয়োজক কমিটির সদস্য আদিবা মাহ্জাবিন জানান, আমরা চেয়েছি দিনাজপুরের শিক্ষার্থীদের প্রযুক্তি সম্পর্কে জানানো এবং আন্তবিশ্ববিদ্যালয় প্রোগ্রামিং প্রতিযোগিতা করে দেশের বিভিন্ন বিশ্ববিদ্যালয়ের শিক্ষার্থীদের একত্র করতে।
চাকরির ওয়েব পোর্টাল প্রথম আলো জবস ডটকমের সৌজন্যে গতকাল অনুষ্ঠিত হয়েছে বিদ্যালয় এবং স্নাতক পর্যায়ের শিক্ষার্থীদের জন্য কুইজ প্রতিযোগিতা। তিন পর্বের এ প্রতিযোগিতার ফলাফল আজ ঘোষণা করা হবে।
এ ছাড়াও গতকাল আন্তবিশ্ববিদ্যালয় প্রোগ্রামিং প্রতিযোগিতার মহড়া অনুষ্ঠিত হয়। আজ চূড়ান্ত প্রতিযোগিতা হবে। এতে ২০টি বিশ্ববিদ্যালয়ের ৪০টি দল অংশ নিচ্ছে। এ ছাড়া দিনব্যাপী অনুষ্ঠিত হয় নানা ধরনের সফটওয়্যার প্রদর্শনী, গেমিং প্রতিযোগিতার সেমিফাইনাল-পর্ব অনুষ্ঠিত হয়। এ ছাড়াও উৎসবে চলছে চলচ্চিত্র প্রদর্শনী। —নুরুন্নবী চৌধুরী, দিনাজপুর থেকে
</doc>
<doc>
গাজীপুরে ডিজিটাল প্রযুক্তি ছড়িয়ে দেওয়ার আহ্বান

| তারিখ: ৩১-০৫-২০১০

শুধু একটি ল্যাপটপ বা ডেস্কটপ কম্পিউটার হাতে থাকলেই চলবে না এর সঠিক ব্যবহার শিখে দেশের কল্যাণে কাজ করে যেতে হবে। তথ্যপ্রযুক্তির এই যুগে প্রত্যন্ত অঞ্চলসহ সর্বত্র স্কুল পর্যায় থেকে শুরু করে সব ক্ষেত্রে ডিজিটাল প্রযুক্তি ছড়িয়ে দিতে হবে। তবেই ডিজিটাল বাংলাদেশ গড়ে তোলা সম্ভব। আর এ জন্য দরকার দক্ষ জনশক্তি। ‘উপজেলা পর্যায়ে ডিজিটাল বাংলাদেশ ও আমাদের করণীয়’ শীর্ষক এক সেমিনারে বক্তারা এ কথা বলেন। গতকাল রোববার সকালে গাজীপুর সদর উপজেলা মিলনায়তনে এ সেমিনারের আয়োজন করা হয়।
উপজেলা নির্বাহী কর্মকর্তা সাবিনা ইয়াসমিনের সভাপতিত্বে এতে বক্তৃতা করেন গাজীপুরের অতিরিক্ত জেলা প্রশাসক (সার্বিক) দেলোয়ার হোসেন, সদর উপজেলা কৃষি কর্মকর্তা সাইদুর রহমান, কোনাবাড়ি ইউনিয়ন পরিষদের চেয়ারম্যান মহিউদ্দিন আহমেদসহ অনেকে।
সেমিনারের শুরুতে প্রযুক্তিবিষয়ক নানা দিক নিয়ে ভিডিওচিত্র প্রদর্শন করেন গাজীপুরের ইন্টেলিজেন্ট সফটওয়্যার ডেভেলপমেন্ট অ্যাসোসিয়েশনের (আইএসডিএ) সফটওয়্যার নির্মাতা সোহেল রানা ও রোকন। তাঁরা সেখানে নিজেদের তৈরি ‘স্কুল অ্যাডমিনিস্ট্রেটর’ সফটওয়ারের নানা দিক তুলে ধরেন।
এই সফটওয়্যার দিয়ে যেকোনো শিক্ষাপ্রতিষ্ঠানের ৪০টির মতো কার্যক্রম পরিচালনা করা যাবে সহজেই। —নাজমুল লিখন
</doc>
<doc>
সিএসএম পিসির গ্রীষ্মকালীন আয়োজন

| তারিখ: ৩১-০৫-২০১০

এই গ্রীষ্মে কম্পিউটার সোর্স ‘সিএসএম সামার অফার’ নামের বিশেষ সুযোগ দিচ্ছে ক্রেতাদের। এই সুবিধার মধ্যে আছে সাতটি আলাদা আলাদা মানের সিএসএম ডেস্কটপ কম্পিউটার। এগুলোর সঙ্গে নরটন অ্যান্টি ভাইরাস ২০১০, বিজয় সফটওয়্যারসহ আরও উপহার দেওয়া হবে। ইন্টেলের ২ দশমিক ৭ গিগাহার্টজ গতির পেন্টিয়াম ডুয়াল কোর প্রসেসর, ২৫০ গিগাবাইট হার্ডডিস্ক, এক গিগাবাইট র‌্যাম, ফিলিপস্ বা এইচপির ১৬ ইঞ্চি এলসিডি মনিটরসহ সিএমএম পিসি-৩ কম্পিউটার বিক্রি করা হবে ২৫ হাজার ৪০০ টাকায়। এতে তিন বছরের বিক্রয়োত্তর সেবাও আছে। —বিজ্ঞপ্তি
</doc>
<doc>
টিপস
গুগলের ফন্ট সেবা

| তারিখ: ৩১-০৫-২০১

গুগল সম্প্রতি ফন্ট সার্ভিস চালু করেছে।
ফলে ওয়েবসাইটে নান্দনিক স্টাইলের ফন্ট ব্যবহার করা যাবে। ব্যবহারকারীর কম্পিউটারে কোনো ফন্ট না থাকলেও চলবে।
এ জন্য গুগলের ফন্ট ডিরেক্টটরির ফন্ট ব্যবহার করতে হবে।
গুগল ফন্ট ডিরেক্টটরির ঠিকানা হচ্ছে www.code.google.com/webfonts
এখানকার যে ফন্টটি ওয়েবপেজে ব্যবহার করতে চান,
সেটির ওপর ক্লিক করে Get the code-এ ক্লিক করুন, তাহলে ব্যবহারের নিয়ম ও সংকেত আসবে।
মেহেদী আকরাম
</doc>
<doc>
হেল্পলাইন
গুরুত্বপূর্ণ তিনটি প্রোগ্রামের বিকল্প ব্যবহার

| তারিখ: ৩১-০৫-২০১০

উইন্ডোজ অপারেটিং সিস্টেমে ভাইরাস বা স্পাইওয়্যার আক্রান্ত হলে সাধারণত রেজিস্ট্রি এডিটর, এমএস কনফিগার, টাস্ক ম্যানেজার এই তিনটি গুরুত্বপূর্ণ প্রোগ্রাম বা ইউটিলিটি অকেজো হয়ে যায়।তাই আপনি যদি উইন্ডোজের সিস্টেম ফোল্ডারের পরিবর্তে অন্য জায়গায় রেখে এই তিনটি প্রোগ্রাম ব্যবহার করেন তাহলে এ সমস্যা অনেকটাই দূর হবে। এ জন্য xp EmergencyUtils নামের ১১ কিলোবাইটের প্রোগ্রামটি http://mediafire.com/?tzmynmbnwgx ঠিকানার ওয়েবসাইট থেকে নামিয়ে নিন। নামানোর পর জিপ ফাইলটি আনজিপ করুন। এখন xp EmergencyUtils প্রোগ্রামে দুই ক্লিক দিন এবং Create Copies অপশনে ক্লিক করুন। এখন সি ড্রাইভে গিয়ে দেখুন EmergencyUtils নামের একটি ফোল্ডার তৈরি হয়ে গেছে, এই ফোল্ডারের ভেতর Copy_of_Taskmgr.exe, Copy_of_MSConfig.exe, Copy_of_Regedit.com নামে রেজিস্ট্রি এডিটর, এমএস কনফিগ ও টাস্ক ম্যানেজারের ব্যাকআপ কপি তৈরি হয়েছে। এই ইউটিলিটি প্রোগ্রামগুলো আপনি উইন্ডোজের মূল প্রোগ্রামের বিকল্প হিসেবে ব্যবহার করতে পারবেন।
—খালেদ মাহমুদ খান, টাঙ্গাইল
</doc>
<doc>
নকিয়ার অভিযানে সাড়ে তিন লাখ মানুষ ইন্টারনেটে সম্পৃক্ত

| তারিখ: ০১-০৬-২০১০

বাংলাদেশ তরুণ প্রজন্মের কাছে ইন্টারনেটের সেবা পৌঁছে দেওয়ার লক্ষ্যে নকিয়া ‘অভিযান বাস ট্যুর’ কার্যক্রম শুরু করে। দেশব্যাপী নকিয়ার প্রথম প্রচার অভিযান কার্যক্রমের সাফল্যের গল্প তুলে ধরার জন্য গতকাল সোমবার রাজধানীর একটি হোটেলে অনুষ্ঠানের আয়োজন করা হয়। নকিয়ার অভিযান অনুষ্ঠানে প্রধান অতিথি বিজ্ঞান এবং তথ্য ও যোগাযোগপ্রযুক্তি প্রতিমন্ত্র্রী ইয়াফেস ওসমান বলেন, দেশকে এগিয়ে নেওয়ার জন্য তথ্যপ্রযুক্তি সবচেয়ে বড় হাতিয়ার। তাই সবার হাতের কাছে তথ্যপ্রযুক্তি তথা ইন্টারনেটের সেবা পৌঁছে দিতে হবে।
অনুষ্ঠানে নকিয়ার এমার্জিং এশিয়ার মহাব্যবস্থাপক প্রেমচাঁদ বলেন, ‘মোবাইল ফোন যোগাযোগের ক্ষেত্রে সহজ একটি মাধ্যম। তাই তথ্যপ্রযুক্তির সেবা সবার কাছে পৌঁছে দেওয়ার জন্য নকিয়া ফোনে অভি মেইল কার্যক্রম চালু করেছি।’ অভিযানে অংশগ্রহণকারী সাতটি বিভাগীয় শহরের পক্ষ থেকে একজন করে নকিয়ার অভিযানে তাঁদের অভিজ্ঞতার কথা জানান। সিলেট এমসি কলেজের অধ্যাপক হেলাল উদ্দিন বলেন, ‘ক্লাসে বই পড়ে শিক্ষার্থীদের শিক্ষাদান করতাম আগে। এখন অভি মেইলের মাধ্যমে বিভিন্ন সাইড থেকে প্রয়োজনীয় তথ্য দিতে পারি।’
অনুষ্ঠানে জানানো হয়, দেশের শিক্ষার্থীদের ইন্টারনেট সেবা পৌঁছে দেওয়ার লক্ষ্যে নকিয়ার প্রথম পর্বের এই অভিযান ২০০৯ সালের অক্টোবর থেকে শুরু হয়েছে। নকিয়া সাইবার বাস দেশের ৪২টি জেলার ১৯৪টি শিক্ষাপ্রতিষ্ঠানে ইন্টারনেট সেবা পৌঁছে দিয়েছে। এই অভিযান বাসটির মাধ্যমে তিন লাখ ৫৩ হাজার ৯১ জনকে ইন্টারনেট ব্যবহারে সংযুক্ত করা হয়েছে। এক লাখ তিন হাজার ৮৫৪ জনকে প্রথম ই-মেইল পরিচয় দিয়েছে নকিয়ার অভিযান বাস ট্যুর অভিযানের মাধ্যমে।
নকিয়ার অভিযান বাসটি বর্তমানে দ্বিতীয় দফায় বাংলাদেশের বিভিন্ন অঞ্চল ঘুরে নতুন শহর ও মানুষকে এই অভিযানের সঙ্গে সম্পৃক্ত করছে। —তারিকুর রহমান খান
</doc>
<doc>
বাজারে এল জি-ফাইভ মোবাইল ফোনসেট

| তারিখ: ০১-০৬-২০১০

‘স্বল্প আয়ের মানুষের জন্য মানসম্মত ফোনসেট’ স্লোগানে বাংলাদেশের বাজারে এসেছে চীনের মোবাইল ফোন জি-ফাইভ। এটি বাজারজাত করছে ইজি ওয়ার্ল্ড বাংলাদেশ লিমিটেড। নতুন এ মোবাইল ফোনসেট বাজারজাতকরণ উপলক্ষে গতকাল সোমবার রাজধানীর বঙ্গবন্ধু আন্তর্জাতিক সম্মেলন কেন্দ্রে এক অনুষ্ঠানের আয়োজন করা হয়। এর উদ্বোধন করেন বিজ্ঞান এবং তথ্য ও যোগাযোগপ্রযুক্তি প্রতিমন্ত্রী ইয়াফেস ওসমান। তিনি বলেন, ‘ডিজিটাল বাংলাদেশ গড়ার ক্ষেত্রে নতুন নতুন প্রযুক্তি দেশের মানুষকে অনেকটা পথ এগিয়ে দেবে।’
অনুষ্ঠানে বিশেষ অতিথি ডাক ও টেলিযোগাযোগ মন্ত্রণালয়ের সচিব সুনীল কান্তি বসু বলেন, ‘নতুন প্রযুক্তি হিসেবে বাংলাদেশের মানুষ জি-ফাইভ গ্রহণ করবে কি না, তা নির্ভর করবে এর সেবার ওপর।’
জি-ফাইভ মোবাইলের বিভিন্ন দিক তুলে ধরেন ইজি ওয়ার্ল্ড লিমিটেডের প্রধান নির্বাহী কর্মকর্তা মোহাম্মদ তারিকুল ইসলাম। তিনি বলেন, জি-ফাইভ এ দেশে চীনের নিজস্ব কোনো ব্র্যান্ড হিসেবে প্রথম কোনো মোবাইল ফোনসেট এবং এটি চীনে সর্বাধিক বিক্রীত ও জনপ্রিয় একটি হ্যান্ডসেট।
অনুষ্ঠানে জানানো হয়, এই মোবাইল ফোনসেট আটটি ভিন্ন মডেলে তিন হাজার ২০০ থেকে পাঁচ হাজার টাকায় এ দেশে পাওয়া যাবে। অনুষ্ঠানে আরও উপস্থিত ছিলেন ইজি ওয়ার্ল্ড লিমিটেডের চেয়ারম্যান এহসান উদ্দিন আহমেদ, ব্যবস্থাপনা পরিচালক জাহেদুল হকসহ অনেকে। —মোছাব্বের হোসেন
</doc>
<doc>
দিনাজপুরে শেষ হলো তথ্যপ্রযুক্তি উৎসব

| তারিখ: ০১-০৬-২০১০

জমজমাট আয়োজনে শেষ হলো দিনাজপুরের হাজী মোহাম্মদ দানেশ বিজ্ঞান ও প্রযুক্তি বিশ্ববিদ্যালয়ের (হাবিপ্রবি) তথ্যপ্রযুক্তি উৎসব। গতকাল সোমবার উৎসবের শেষ দিনে আয়োজিত সমাপনী অনুষ্ঠানে বিশ্ববিদ্যালয়ের উপাচার্য মো. আফজাল হোসেন বলেন, কেবল কম্পিউটার বিজ্ঞানের ক্ষেত্রে নয়, তথ্য ও প্রযুক্তি উৎসব বিজ্ঞানের প্রতিটি ক্ষেত্রে উন্নয়নের সমন্বয় সাধন করতে পারে।
বিশ্ববিদ্যালয়ের কম্পিউটারবিজ্ঞান ও প্রকৌশল (সিএসই) অনুষদের ডিন এবং উৎসব কমিটির আহ্বায়ক অধ্যাপক মো. রুহুল আমিনের সভাপতিত্বে অনুষ্ঠানে বিশেষ অতিথি ছিলেন বাংলাদেশ প্রকৌশল বিশ্ববিদ্যালয়ের অধ্যাপক মোহাম্মদ কায়কোবাদ। তিনি বলেন, ঢাকা থেকে সুদূর দিনাজপুরে এ ধরনের উৎসবের আয়োজন সমগ্র দেশের, বিশেষ করে উত্তরাঞ্চলের বিশ্ববিদ্যালয়, কলেজসহ সর্বস্তরের শিক্ষার্থীর মনের দরজা খুলে দেবে। অনুষ্ঠান শেষে বিশ্ববিদ্যালয়ের শিক্ষার্থীদের পরিবেশনায় অনুষ্ঠিত হয় সাংস্কৃতিক অনুষ্ঠান। উৎসবের দ্বিতীয় দিন গত রোববার হাবিপ্রবি ওপেন সোর্স নেটওয়ার্কের আয়োজনে অনুষ্ঠিত হয় ওয়েবসাইট তৈরির জনপ্রিয় সফটওয়্যার জুমলা কর্মশালা। কর্মশালায় জুমলার নানা বিষয় শেখানো হয়। কর্মশালায় উপস্থিত ছিলেন অধ্যাপক আলমগীর হাসান, সহকারী অধ্যাপক দেলোয়ার হোসেন, প্রভাষক আশীষ কুমার মণ্ডলসহ বিভিন্ন বিভাগের শিক্ষার্থীরা। কর্মশালা পরিচালনা করেন বাংলাদেশ ওপেন সোর্স নেটওয়ার্কের ফেরদৌস আহমেদ। গতকাল উৎসবের শেষ দিনে প্রোগ্রামিং প্রতিযোগিতার চূড়ান্ত পর্ব, গেমিং প্রতিযোগিতা অনুষ্ঠিত হয়। —আসাদুল্লাহ্ সরকার, দিনাজপুর
</doc>
<doc>
কম্পিউটার প্রশিক্ষকদের প্রশিক্ষণ শুরু

| তারিখ: ০১-০৬-২০১০

দেশব্যাপী বিভিন্ন শিক্ষাপ্রতিষ্ঠানে কম্পিউটার শিক্ষাকেন্দ্র (সিএলসি) খোলার একটি যৌথ কর্মসূচি বাস্তবায়ন করছে মাসিক কমপিউটার জগৎ, ডি. নেট ও স্ট্যান্ডার্ড চার্টার্ড ব্যাংক। সম্প্রতি ঢাকা বিশ্ববিদ্যালয়ের আধুনিক ভাষা ইনস্টিটিউটে শিক্ষার্থীদের জন্য এই তিনটি প্রতিষ্ঠানের উদ্যোগে একটি কম্পিউটার শিক্ষাকেন্দ্র খোলার মাধ্যমে এ কর্মসূচি শুরু হয়।
এ কর্মসূচির আওতায় দেশের আরও ১৪টি শিক্ষাপ্রতিষ্ঠানে ১৪টি কম্পিউটার শিক্ষাকেন্দ্র চালু করা হবে। প্রশিক্ষণে সার্বিক সহায়তা দিচ্ছে ‘অঙ্কুর’ নামের একটি তথ্যপ্রযুক্তি প্রতিষ্ঠান।
প্রশিক্ষণার্থীদের নিখরচায় প্রশিক্ষণ ও থাকা-খাওয়ার সুযোগ যৌথভাবে দিচ্ছে মাসিক কমপিউটার জগৎ, ডি. নেট ও স্ট্যান্ডার্ড চার্টার্ড ব্যাংক।
প্রশিক্ষণের পরপর এসব কম্পিউটার শিক্ষাকেন্দ্রের জন্য প্রতিষ্ঠান তিনটির সৌজন্যে পাঁচটি করে কম্পিউটার ও আনুষঙ্গিক যন্ত্রপাতি দেওয়া হবে। —বিজ্ঞপ্তি
</doc>
<doc>
তোশিবার বিক্রয় পরিবেশক সম্মেলন

| তারিখ: ০১-০৬-২০১০

চট্টগ্রামের সব শ্রেণী-পেশার মানুষের কাছে তোশিবা ল্যাপটপের পরিচিতি ও সচেতনতা সৃষ্টির লক্ষ্যে স্মার্ট টেকনোলজিস (বিডি) লিমিটেড সম্প্রতি তোশিবার বিক্রয় পরিবেশক সম্মেলনের আয়োজন করে। চট্টগ্রামের স্থানীয় একটি হোটেলে অনুষ্ঠিত এই সম্মেলনে চট্টগ্রামের সকল পর্যায়ের আইটি পণ্য বিক্রয় পরিবেশকেরা অংশগ্রহণ করেন। সম্মেলনে ভিডিওচিত্রের মাধ্যমে তোশিবার প্রাতিষ্ঠানিক পরিচিতি, ল্যাপটপের কারিগরি দিক ইত্যাদি উপস্থাপন করেন তোশিবার পণ্য ব্যবস্থাপক শওকত মিল্লাত। এরপর তিনি প্রশ্নোত্তর পর্বের পরিচালনা ও উত্তর প্রদান করেন। অনুষ্ঠানে স্মার্ট টেকনোলজিসের চট্টগ্রাম শাখার ব্যবস্থাপক মাজহারুল ইসলামসহ অনেকে উপস্থিত ছিলেন। —বিজ্ঞপ্তি
</doc>
<doc>
টিপস
পছন্দের প্রোগ্রাম থাকবে সবচেয়ে ওপরে

| তারিখ: ০১-০৬-২০১০

যেসব প্রোগ্রামে ‘Always on Top’ সুবিধা নেই, সেগুলোকে অন্যান্য প্রোগ্রামের ওপরে রাখা যায় না। ডেক্সপিনস সফটওয়্যার দ্বারা এই সুবিধা পাওয়া যায়। সফটওয়্যারটি www.snapfiles.com/get/deskpins.html থেকে নামিয়ে (ডাউনলোড) করে ইনস্টল করে নিন। এবার সফটওয়্যারটি চালু করলে সিস্টেমট্রেতে একটি পিনের আইকন আসবে। এই আইকনে ক্লিক করলে মাউস পয়েন্টারটি পিন হবে, এখন যে সক্রিয় প্রোগ্রামের টাইটেলবারে পিনটি দ্বারা ক্লিক করবেন, সেই প্রোগ্রামটি পিনআপ হবে এবং ‘Always on Top’ হিসেবে ব্যবহূত হবে। ‘Always on Top’ বাদ দিতে চাইলে টাইটেলবারের লাল পিনের ওপর ক্লিক করুন।
মেহেদী আকরাম
</doc>
<doc>
হেল্পলাইন
উবুন্টুতে বিভিন্ন সফটওয়্যার নামানো

| তারিখ: ০১-০৬-২০১০
উবুন্টু সর্বশেষ সংস্করণ ১০.০৪তে বাংলা পড়তে হলে কোনো সফটওয়্যার নামাতে (ডাউনলোড) হয় না। ইউনিজয় বা প্রভাত লেআউটে লিখতে Szstem\Preferences\IBus Preferences\Input Methods-এ গিয়ে বাংলা ইউনিজয় ও প্রভাত লেআউট নির্বাচন করে Ctrl+Space চাপলেই বাংলা লেখা যাবে। এ ছাড়া এ সংস্করণে বিভিন্ন সফটওয়্যার tarminal-এ গিয়ে লিখুন sudo apt-get install (সফটওয়্যারের নাম)। অর্থাৎ ডিজাইন সফটওয়্যার gimp-এর জন্য লিখুন sudo apt-get install gimp। একইভাবে ক্রোম ওয়েবসাইট দেখার সফটওয়্যারের জন্য chromium, মিউজিক প্লেয়ার vlc, যেকোনো সফটওয়্যার খুঁজতে এবং খুলতে gnome-do, উইন্ডোজের সফটওয়্যারের জন্য wine, আরএসএস ফিডের জন্য liferea, ডেস্কটপ পাবলিশিংয়ের জন্য scribus, ডাউনলোড ম্যানেজার fatrat, ম্যাসেঞ্জার padgin, পিডিএফ এডিটরের জন্য openoffice.org-pdfimport লিখে নামিয়ে নিন আপনার প্রয়োজনীয় সফটওয়্যার। —নুরুন্নবী চৌধুরী
</doc>
<doc>
পুরোনো হলেই ফেলনা নয়

| তারিখ: ০২-০৬-২০১০

মুঠোফোন পুরোনো হয়ে গেলেই অনেকেই তা বাতিল করে দেন। কেউ কউ একেবারে আবর্জনা হিসেবে ফেলে দেন। তবে এসব মুঠোফোন বিক্রি করে সহজেই নগদ অর্থ আয় করা যায়। যুক্তরাজ্যের ভোক্তাদের স্বার্থসংরক্ষণকারী একটি সংস্থা এ কথা জানিয়েছে। কনজিউমার ফোকাস নামে সংস্থাটি সম্প্রতি ৮৫৩ জন মানুষের ওপর জরিপ চালায়। এদের ৬৮ শতাংশ জানিয়েছে, তাদের কাছে এক বা একাধিক মুঠোফোন আছে যেগুলো তারা ব্যবহার করে না এবং ভবিষ্যতেও করবে না।
কনজিউমার ফোকাস জানায়, এসব ফোন বিক্রি, রিসাইকেল বা কোনো দাতব্য সংস্থায় পাঠানো যেতে পারে। তবে বিক্রি করলেই লাভ বেশি। কেননা, এতে করে কিছু অর্থ পাওয়া যায়। তবে কনজিউমার ফোকাস সতর্ক করে দিয়ে বলেছে, মুঠোফোন বিক্রি বা দাতব্য সংস্থায় পাঠানোর আগে এতে সংরক্ষিত ব্যক্তিগত তথ্য মুছে ফেলা উচিত। কনজিউমার ফোকাসের কর্মকর্তা হান্নাহ বুলিভ্যান্ট বলেন, যুক্তরাজ্যের জনগণ প্রতিবছর লাখ লাখ মুঠোফোন বাতিল করে।
প্রতি ১০ জনের একজন স্বীকার করেছেন যে তাঁরা তাঁদের পুরোনো ফোন স্রেফ ডাস্টবিনে ফেলে দেন। কিস্তু আমার পরামর্শ হচ্ছে, পুরোনো মুঠোফোন ফেলবেন না। তার চেয়ে বিক্রি করুন। পুরোনো ফোন কেনে এমন বহু ওয়েবসাইট আছে। তাদের সঙ্গে যোগাযোগ করে আপনি আপনার পুরোনো হ্যান্ডসেটটি বিক্রি করতে পারেন। তিনি বলেন, ফোন ফেলে দেওয়ার মাধ্যমে আমরা প্রচুর অর্থ নষ্ট করি। এটা কোনোভাবেই ঠিক নয়। —বিবিসি
</doc>
<doc>
সিলেটের ১১ থানায় ই-মেইলে অভিযোগের সুবিধা চালু

| তারিখ: ০২-০৬-২০১০

সিলেট জেলার ১১টি থানায় এখন থেকে ই-মেইলের মাধ্যমে যে কেউ নিয়মিত অভিযোগ দায়ের করতে পারবেন। গত রোববার পুলিশ সুপারের কার্যালয়ের সংবাদ বিজ্ঞপ্তিতে এ তথ্য জানানো হয়। সংবাদ বিজ্ঞপ্তিতে জেলার ১১ থানায় ই-মেইলে অভিযোগ জানানোর ঠিকানা প্রকাশ করা হয়। ঠিকানাগুলো হচ্ছে: ওসমানীনগর থানার জন্য ps.osmaninagar@gmail.com,
বিশ্বনাথ
ps.bishwanath@gmail.com,
ফেঞ্চুগঞ্জ
ps.fenchugonj@gmail.com,
বালাগঞ্জ
ps.balagonj@gmail.com,
গোলাপগঞ্জ
ps.golapgonj@gmail.com,
বিয়ানীবাজার
ps.beanibazar@gmail.com,
জকিগঞ্জ
ps.zokigonj@gmail.com,
কানাইঘাট
ps.kanaighat@gmail.com,
গোয়াইনঘাট
ps.gwainghat@gmail.com,
কোম্পানীগঞ্জ
ps.companygonj@gmail.comএবং জৈন্তাপুর থানার জন্য
ps.jaintapur@gmail.com। সিলেটের পুলিশ সুপার মোহাম্মদ সাখাওয়াত হোসাইন জানান, সময়ের সঙ্গে সার্বিক কার্যক্রম গতিশীল করতে এবং জনসাধারণের দুর্ভোগ কিছুটা হলেও দূর করার লক্ষ্যে ই-মেইলে অভিযোগ নেওয়ার ব্যবস্থা চালু করা হয়েছে। থানায় উপস্থিত হয়ে অভিযোগ করার পাশাপাশি কেউ ইচ্ছে করলে ঘরে বসেই ই-মেইলে অভিযোগ দায়ের করতে পারবেন। এমনকি প্রবাসীরাও একইভাবে তাঁদের অভিযোগ সংশ্লিষ্ট থানায় একই সুবিধায় করতে পারবেন।
—সিলেট প্রতিনিধি
</doc>
<doc>
নীলফামারী ও রাজবাড়ীর সেমিনারে ডিজিটাল বাংলাদেশ গড়ার আহ্বান

| তারিখ: ০২-০৬-২০১০

নীলফামারী ও রাজবাড়ীতে গত সোমবার পৃথক দুটি সেমিনারে ২০২১ সাল নাগাদ ডিজিটাল বাংলাদেশ গড়ে তোলার আহ্বান জানানো হয়। দুটি জেলা শহরেই ‘ডিজিটাল বাংলাদেশ ও আমাদের করণীয়’ শীর্ষক সেমিনারে বক্তারা ডিজিটাল বাংলাদেশ গড়ে তোলার ব্যাপারে নানা পরামর্শ দেন।
নীলফামারী জেলা প্রশাসকের কার্যালয়ের সম্মেলনকক্ষে অনুষ্ঠিত সেমিনারের উদ্বোধন করেন জেলা প্রশাসক জিল্লুর রহমান। এ সময় তিনি বলেন, ডিজিটাল বাংলাদেশ গড়ার জন্য তথ্য অধিকার আইন পাস করা হয়েছে। সেমিনারে আলোচনা করেন নীলফামারীর অতিরিক্ত জেলা প্রশাসক এটিএম সিদ্দিকুর রহমান, অতিরিক্ত জেলা ম্যাজিস্ট্রেট এ বি এম আমিনুর রহমান ও অতিরিক্ত জেলা প্রশাসক (রাজস্ব) হাবিবুর রহমান। এ ছাড়া ইন্টারনেট পরিচিতি এবং অনুশীলন বিষয়ে আলোচনা করেন সহকারী কমিশনার ও আইসিটি কর্মকর্তা তৌহিদ ইলাহী।
একই বিষয় নিয়ে অপর একটি সেমিনার রাজবাড়ীর সার্কিট হাউস মিলনায়তনে অনুষ্ঠিত হয়েছে। জেলা প্রশাসক সৈয়দা শাহানা বারীর সভাপতিত্বে আলোচনা সভায় মূল প্রবন্ধ পড়েন অতিরিক্ত জেলা প্রশাসক (রাজস্ব) মাহমুদুল হোসাইন খান ও রাজবাড়ী টেকনিক্যাল স্কুল অ্যান্ড কলেজের অধ্যক্ষ মিজানুর রহমান। আলোচনা সভায় বক্তব্য দেন অতিরিক্তি জেলা প্রশাসক (সার্বিক) ওয়ালিউল্লাহ মিয়া, অতিরিক্ত জেলা ম্যাজিস্ট্রেট এ কে এম শামীমুল হক, অতিরিক্ত পুলিশ সুপার মোহাম্মদ সালাম কবির, রাজবাড়ী সরকারি কলেজের অধ্যক্ষ আমান উল্লাহ, প্রেসক্লাবের সভাপতি এ টি এম রফিক উদ্দিন, ইউপি চেয়ারম্যান শওকত হাসান, এনজিও প্রতিনিধি ফকির আবদুল জব্বারসহ অনেকে। —নীলফামারী ও গোয়ালন্দ (রাজবাড়ী) প্রতিনিধি
</doc>
<doc>
মোবাইল ফোনে শেয়ারের খবর

| তারিখ: ০২-০৬-২০১০

মোবাইল ফোনে শেয়ারবাজারের খবর-সুবিধা নিয়ে চালু হয়েছে বিডিস্টক (www.bdstock.mobi) ঠিকানার একটি ওয়েবসাইট। এতে তাৎক্ষণিক শেয়ারের খবর, শেয়ারের সাধারণ তথ্য, ইপিএস, ঢাকা স্টক এক্সচেঞ্জের খবরসহ নানা তথ্য পাওয়া যাবে। —বিজ্ঞপ্তি
</doc>
<doc>
সনি ভায়োর নতুন ল্যাপটপ

| তারিখ: ০২-০৬-২০১০

সনি ভায়ো ইএ-১৫ এফজি মডেলের নতুন ল্যাপটপ বাজারে এনেছে রিশিত কম্পিউটার্স। এতে রয়েছে ইন্টেল কোর আই ৩-৩৩০ এম প্রসেসর, ৪ গিগাবাইট ডিডিআর৩ র‌্যাম, ৩২০ গিগাবাইট হার্ডডিস্ক ড্রাইভ ইত্যাদি। উইন্ডোজ ৭ চালিত ১৪.১ ইঞ্চির তিন বছরের বিক্রয়োত্তর সেবাসহ এ ল্যাপটপের দাম ৯৬ হাজার টাকা। —বিজ্ঞপ্তি
</doc>
<doc>
এসপি ব্র্যান্ডের কিবোর্ড

| তারিখ: ০২-০৬-২০১

বাংলাদেশের বাজারে এসপি ব্র্যান্ডের সাধারণ ও মাল্টিমিডিয়া কিবোর্ড নিয়ে এসেছে সেফ আইটি সার্ভিসেস লিমিটেড। এ কিবোর্ডের মাধ্যমে অনায়াসে ইন্টারনেট এবং মাল্টিমিডিয়ার প্রয়োজনীয় কার্যক্রমগুলো পরিচালনা করার জন্য রয়েছে ইন্টারনেট হট-কি এবং মাল্টিমিডিয়া হট-কি। সাধারণ কিবোর্ডের দাম ২২০ টাকা এবং মাল্টিমিডিয়া কিবোর্ডের দাম ২৬০ থেকে ৩৯০ টাকা। —বিজ্ঞপ্তি
</doc>
<doc>
প্রতিবেদন
ভারতে থ্রিজি মোবাইল সেবা থেকে আয় বেড়েছে

| তারিখ: ০২-০৬-২০১০
তৃতীয় প্রজন্মের (থ্রিজি) মোবাইল ফোন সেবার স্লট বরাদ্দের নিলাম শেষ করেছে ভারত। এই নিলাম থেকে সরকার আয় করেছে ৬৭ হাজার ৭১৯ কোটি রুপি। এই থ্রি-জি রেডিও স্পেকট্রামের স্লট বরাদ্দের নিলাম শুরু হয় ৯ এপ্রিল থেকে। ৩৪ দিনে শেষ হয় এই নিলাম-প্রক্রিয়া। ইন্টারনেটের মাধ্যমে চলে এই নিলাম।
থ্রিজির নিলামে ভারতের ২২টি পরিষেবা এলাকার স্লট পাওয়ার জন্য নিলামে অংশ নিয়েছে নয়টি মোবাইল ফোন সেবাদানকারী সংস্থা। এসবের মধ্যে রয়েছে ভারতী এয়ারটেল, রিলায়েন্স কমিউনিকেশনস, ভোডাফোন এসার, টাটা টেলিসার্ভিসেস, আইডিয়া সেলুলার, এয়ারসেল, এটিস্যালাট, এস টেল এবং ভিডিওকন টেলিকমিউনিকেশনস। প্রথম ছয়টি সংস্থা সারা দেশের স্লট পাওয়ার জন্য নিলামে অংশ নিয়েছিল। আর শেষের তিনটি অংশ নিয়েছে বিশেষ বিশেষ এলাকার জন্য। এই নিলামে ভারত সরকার আয় করেছে ৬৭ হাজার ৭১৯ কোটি রুপি। যদিও লক্ষ্য ছিল ৩০ থেকে ৩৫ হাজার কোটি রুপি আয়ের। সবচেয়ে বেশি দাম দিয়েছে এয়ারটেল। ১৩টি এলাকার জন্য তারা দিয়েছে ১২ হাজার ২৯৫ কোটি ৪৬ লাখ রুপি। এরপর ভোডাফোন। তারা নয়টি সার্কেলের জন্য দিয়েছে ১১ হাজার ৬১৭ কোটি ৮৬ লাখ রুপি। দিল্লি-মুম্বাই বাদে বাকি ভারতের জন্য রাষ্ট্রায়ত্ত সংস্থা বিএসএনএল দিয়েছে ১০ হাজার ১৮৬ কোটি ৫৬ লাখ রুপি। আর রিলায়েন্স কমিউনিকেশনস দিল্লি-মুম্বাইসহ ১৩টি সার্কেলের জন্য দিয়েছে আট হাজার ৫৮৫ কোটি চার লাখ রুপি।
এই থ্রি-জি নেটওয়ার্ক চালু হলে গতি বাড়বে ইন্টারনেট ও মোবাইল ফোন সেবার। ভিডিও ফোন করার সুবিধাও পাওয়া যাবে এ সেবায়। এখনকার নম্বর বা সিমকার্ড বদল না করেও নতুন পরিষেবা নেওয়া যাবে। —অমর সাহা, কলকাতা
</doc>
<doc>
ফেসবুকে ব্যবহূত শীর্ষ ভাষা ইন্দোনেশিয়ান

| তারিখ: ০৩-০৬-২০১০

ফেসবুকে ব্যবহূত এশিয়ার ভাষাগুলোর মধ্যে সবার শীর্ষে রয়েছে ইন্দোনেশিয়ার ভাষা। বিশ্বের মধ্যে এ ভাষাটি পঞ্চম জনপ্রিয় ভাষা। ফেসবুকে ভাষা ব্যবহারের ওপর পরিচালিত এক গবেষণায় এ তথ্য বেরিয়ে এসেছে। যুক্তরাষ্ট্রের ক্যালিফোর্নিয়াভিত্তিক গবেষণা প্রতিষ্ঠান ইনসাইড নেটওয়ার্ক এ গবেষণা চালায়। এতে দেখা যায়, ইন্দোনেশিয়ার ভাষা বাহাসা ভাষাভাষির দুই কোটিও বেশি লোক এখন ফেসবুকের গ্রাহক। তবে সবচেয়ে বেশি যে ভাষায় ফেসবুকের গ্রাহক পরস্পরের সঙ্গে যোগাযোগ করেন, তা হচ্ছে ইংরেজি। এরপর রয়েছে স্প্যানিশ, ফরাসি ও তুর্কি।
গবেষণা প্রতিবেদনে বলা হয়, দিন দিন ফেসবুকের গ্রাহকসংখ্যা বাড়ছে। ইন্দোনেশিয়াও এতে যুক্ত হচ্ছে। তারা নিজের ভাষায় পরস্পরের সঙ্গে যোগাযোগ করে। তবে ভারত, পাকিস্তান ও বাংলাদেশের গ্রাহকেরা ফেসবুকে নিজের ভাষা ব্যবহার বলতে গেলে করে না। গবেষণায় দেখা গেছে, ফেসবুকের গ্রাহকসংখ্যার দিক দিয়ে শীর্ষে রয়েছে যুক্তরাষ্ট্র। মুসলিম-অধ্যুষিত রাষ্ট্র ইন্দোনেশিয়ার মোট জনসংখ্যা ২৩ কোটি ৪০ লাখ। এর মধ্যে অল্পসংখ্যক লোক ইন্টারনেটে প্রবেশ করতে পারে। তাদের আবার সবাই ফেসবুকের ব্যবহারকারী নয়। তারপরও ভাষা ব্যবহারের দিক দিয়ে শীর্ষে থাকাটা ইন্দোনেশিয়ার জন্য একটি গর্বের বিষয়। —এএফপি অবলম্বনে রোকেয়া রহমান
</doc>
<doc>
কম্পিউটার ল্যাবে সৌরবিদ্যুৎ সরবরাহের দাবি

| তারিখ: ০৩-০৬-২০১০

বিজ্ঞান এবং তথ্য ও যোগাযোগ প্রযুক্তি মন্ত্রণালয় জামালপুর ও শেরপুর জেলার ২৬টি মাধ্যমিক ও উচ্চমাধ্যমিক শিক্ষাপ্রতিষ্ঠানে কম্পিউটার ল্যাব স্থাপন করবে। বিদ্যুতের সমস্যার কথা বিবেচনায় রেখে শিক্ষকেরা এসব ল্যাবে শুরু থেকেই সোলার বিদ্যুৎ সরবরাহের দাবি জানিয়েছেন। ঢাকা বিভাগীয় উপজেলা পর্যায়ে মাধ্যমিক ও উচ্চমাধ্যমিক শিক্ষাপ্রতিষ্ঠানে কম্পিউটার ল্যাব স্থাপন কর্মসূচির অবহিতকরণ সভায় দুই জেলার কম্পিউটার শিক্ষকেরা এ দাবি জানান।
জেলা প্রশাসকের কার্যালয়ে গত মঙ্গলবার দিনব্যাপী এ সভায় শিক্ষকেরা এসব দাবি জানান। বিজ্ঞান এবং তথ্য ও যোগাযোগ প্রযুক্তি মন্ত্রণালয় এবং বাংলাদেশ কম্পিউটার কাউন্সিল এ সভার আয়োজন করে। সভায় জেলা প্রশাসক মো. সিরাজ উদ্দিন আহমেদ, অতিরিক্ত জেলা ম্যাজিস্ট্রেট জাহাঙ্গীর আলম, কর্মসূচির পরিচালক প্রকৌশলী ফখরুদ্দিন আল হেলালসহ অনেকে।
সভায় জামালপুরের ১৬টি এবং শেরপুর জেলার ১০টি মাধ্যমিক ও উচ্চমাধ্যমিক শিক্ষাপ্রতিষ্ঠানের শিক্ষকেরা অংশ নেন। তাঁরা বলেন, স্কুল চলাকালে বিদ্যুৎ না পাওয়া গেলে ল্যাব করে তেমন লাভ হবে না। তাই প্রতিটি বিদ্যালয়ে সোলার বিদ্যুতের ব্যবস্থা করে দিতে হবে।
উপপরিচালক সরকার আবুল কালাম আজাদ বলেন, বাংলাদেশের মধ্যে জামালপুরের দেওয়ানগঞ্জ এবং শেরপুরের নকলা ও নালিতাবাড়ী উপজেলায় পরীক্ষামূলকভাবে সোলারচালিত কম্পিউটার ল্যাব চলতি মাসেই স্থাপন করা হবে। এই তিনটিতে সফলতা পাওয়া গেলে পর্যায়ক্রমে সব ল্যাবে সোলার সরবরাহ করা হবে।
তিনি আরও জানান, দুই জেলার ২৬টি প্রতিষ্ঠানকে কম্পিউটার ল্যাব স্থাপন কর্মসূচির আওতায় আনা হয়েছে। প্রত্যেক ল্যাবে পাঁচটি করে কম্পিউটার, একটি করে লেজার প্রিন্টার, পাঁচটি ইউপিএস, দুটি ইউএসবি মডেম, পাঁচটি টেবিল ও পাঁচটি করে চেয়ার দেওয়া হবে। ল্যাব কক্ষ সংস্কার ও আনুষঙ্গিক কাজের জন্য ৩০ হাজার টাকা বরাদ্দ দেওয়া হয়েছে। —মোস্তফা মনজু, জামালপুর প্রতিনিধি
</doc>
<doc>
তথ্য ও জ্ঞানব্যবস্থা নিয়ে গাইবান্ধায় কর্মশালা

| তারিখ: ০৩-০৬-২০১০
তৃণমূল জনগোষ্ঠীর মানবাধিকার প্রতিষ্ঠায় তথ্য অধিকার আইন বাস্তবায়ন এবং তথ্যপ্রযুক্তির ব্যাপক প্রসারের মাধ্যমে জীবনমান উন্নয়নে সরকারি প্রতিষ্ঠানগুলো, ইউনিয়ন পরিষদ, স্বেচ্ছাসেবী সংগঠন ও উপজেলার সব শিক্ষাপ্রতিষ্ঠানে আধুনিক তথ্যপ্রযুক্তি ব্যবহার নিশ্চিত করতে হবে।
গত মঙ্গলবার গাইবান্ধার সাঘাটায় উদয়ন স্বাবলম্বী সংস্থা প্রশিক্ষণ কেন্দ্রে অনুষ্ঠিত অংশগ্রহণমূলক তথ্য ও জ্ঞানব্যবস্থা: পরিপ্রেক্ষিত সাঘাটা, গাইবান্ধা শীর্ষক কর্মশালায় বক্তারা এ কথা বলেন। সাঘাটা উপজেলাকে একটি তথ্যপ্রযুক্তিভিত্তিক অগ্রসর অঞ্চলে প্রতিষ্ঠিত করার লক্ষ্যে উপজেলা পরিষদ ও উদয়ন স্বাবলম্বী সংস্থার যৌথ উদ্যোগে দিনব্যাপী এই কর্মশালার আয়োজন করা হয়।
কর্মশালার প্রধান অতিথি সাংসদ ফজলে হোসেন বলেন, সরকার সুশাসনের জন্য তথ্য অধিকার আইন প্রণয়ন করেছে, যা তৃণমূল জনগোষ্ঠীর অধিকার প্রতিষ্ঠা করে তথ্য ও জ্ঞানভিত্তিক সমাজব্যবস্থা বিনির্মাণের পথ উন্মোচিত করবে। খবর বিজ্ঞপ্তির।
বিশেষ অতিথি গবেষণা প্রতিষ্ঠান ডি.নেটের নির্বাহী পরিচালক অনন্য রায়হান বলেন, ডিজিটাল বাংলাদেশের আওতায় জনগণের জবাবদিহিতা নিশ্চিত করে নাগরিক নিরীক্ষণ পদ্ধতির মাধ্যমে তথ্যপ্রযুক্তি ব্যবহার করে সাঘাটা উপজেলা সর্বোপরি গাইবান্ধাকে এগিয়ে নেওয়া সম্ভব।
কর্মশালায় বক্তব্য দেন অতিরিক্ত জেলা প্রশাসক (রাজস্ব) রঞ্জিত কুমার দাস, উদয়ন স্বাবলম্বী সংস্থার নির্বাহী পরিচালক সাহাদাত হোসেন, উপজেলা পরিষদ চেয়ারম্যান গোলাম শহীদসহ অনেকে। কর্মশালায় উপজেলার সরকারি, বেসরকারি ও বাণিজ্যিক সেবা প্রদানকারীদের প্রতিষ্ঠানের প্রদত্ত সেবা ও সুবিধা কীভাবে ডিজিটাল সাঘাটা হিসেবে রূপান্তর করতে কাজ করবে, তা নিয়ে আলোচনা করা হয়।
সফলভাবে এসব কার্যক্রম এগিয়ে নেওয়ার জন্য স্থানীয় সরকার, শিক্ষাপ্রতিষ্ঠান, স্বেচ্ছাসেবী সংগঠন, ব্যক্তি উদ্যোক্তা ও সরকারি প্রতিষ্ঠানগুলোর মধ্যে নিবিড় কর্মসম্পর্ক স্থাপনের উদ্যোগ গ্রহণ করা হয়।
</doc>
<doc>
প্রকাশনা
রোবট বানানোর বই

| তারিখ: ০৩-০৬-২০১০

নিজের হাতে রোবট বানাই\ লেখক: প্রকৌশলী মীর এ বি এম জাকির হোসেন\ দাম: ২৪০ টাকা\ পৃষ্ঠা: ১৪৪, প্রকাশক: ডাইনামিক পাবলিকেশন, ঢাকা\
বর্তমান বিশ্বের প্রযুক্তিগত উৎকর্ষের অন্যতম উপাদান হচ্ছে কম্পিউটার। কম্পিউটার বিজ্ঞানের পরবর্তী ধাপ হচ্ছে রোবট-বিজ্ঞান। রোবট-বিজ্ঞানকে ব্যবহারের মাধ্যমে এগিয়ে চলছে বিশ্ব। আর নানা ধরনের রোবট শুধু প্রয়োজনীয় কাজই নয় বরং গৃহস্থালি থেকে শুরু করে নানা ধরনের কাজেও ব্যবহূত হচ্ছে। বিশ্বের বিভিন্ন দেশ রোবটের মাধ্যমে এগিয়ে গেলেও আমরা এখনো পিছিয়ে আছি। আমাদের দেশে বিষয়টি জনপ্রিয় করতে রোবট তৈরির নানা বিষয় নিয়ে বেরিয়েছে নিজের হাতে রোবট বানাই বইটি। বইটি লিখেছেন প্রকৌশলী মীর জাকির হোসেন। রোবট কী? রোবট কী কাজ করে? কীভাবে রোবট তৈরি করা যায়—এসবের প্রাথমিক নানা তথ্য রয়েছে বইটিতে। খুদে, কিশোর আর তরুণ বিজ্ঞানী; যারা রোবট নিয়ে আগ্রহী তারা প্রয়োজনীয় নানা ধরনের দিকনিদের্শনা পাবেন বইটিতে। ইলেকট্রনিকস অথবা মেকানিকস অথবা রোবটিক সম্পর্কে কোনো ধারণা না থাকলেও এ বইয়ের নানা ধরনের সহজ বর্ণনার মাধ্যমে জানা যাবে রোবট-সম্পর্কিত অনেক কিছুই। রোবট তৈরির ক্ষেত্রে প্রতিটি অধ্যায়ে রয়েছে আলাদা আলাদ চিত্র। ১০টি অধ্যায়ের এ বইয়ে বেসিক ইলেকট্রনিকস, রোবট মেকানিকস, রোবটের বুদ্ধিমত্তা, পানির নিচের রোবট, হাঁটতে পারা, উড়ন্ত ও রোবট গাড়ি ডিজাইন, প্রয়োজনীয় সার্কিটসহ রোবট তৈরির জন্য প্রয়োজনীয় পার্টসের খবরের বর্ণনা রয়েছে। সহজ ভাষায় রচিত বইটি পড়ে উপকৃত হবেন রোবট নিয়ে আগ্রহীরা। বইটির নানা তথ্য পাওয়া যাবে http://sites.google.com/site/dynamicpb ঠিকানার ওয়েবসাইটে। —নুরুন্নবী চৌধুরী
</doc>
<doc>
ডাচ্-বাংলা ব্যাংকে আজ চালু হচ্ছে ই-লেনদেন

| তারিখ: ০৩-০৬-২০১০

দেশে প্রথমবারের মতো আজ চালু হচ্ছে ইলেকট্রনিক লেনদেনব্যবস্থা (ই-পেমেন্ট গেটওয়ে)। এই গেটওয়ের মাধ্যমে ইন্টারনেটে স্থানীয় মুদ্রায় ক্রেডিট কার্ডে লেনদেন করা যাবে। ই-পেমেন্ট গেটওয়ে চালু করছে ডাচ্-বাংলা ব্যাংক লিমিটেড। আজ সন্ধ্যায় ঢাকায় এর উদ্বোধন হবে। ইলেকট্রনিক লেনদেন চালুর ব্যাপারে ডাচ্-বাংলা ব্যাংক লিমিটেডের উপব্যবস্থাপনা পরিচালক আবুল কাশেম মো. শিরিন গতকাল বুধবার প্রথম আলোকে বলেন, ব্যাংকের সঙ্গে যেসব ওয়েবসাইট চুক্তিবদ্ধ আছে, সেসব সাইট থেকে যেকোনো পণ্য বা সেবার মূল্য পরিশোধ করা যাবে। কার্ডের দায়দায়িত্ব ব্যাংক নেবে।
উল্লেখ্য, গত বছরের নভেম্বর মাসে ইন্টারনেটে দেশীয় মুদ্রায় লেনদেনের জন্য প্রয়োজনীয় অনুমোদন দেয় বাংলাদেশ ব্যাংক। অচিরেই আরও ব্যাংক ই-লেনদেন চালু করা হবে বলে জানা গেছে।
</doc>
<doc>
সাইকেলে মোবাইল ফোনের চার্জার!

| তারিখ: ০৫-০৬-২০১০

মোবাইল ফোনসেট প্রস্তুতকারক প্রতিষ্ঠান নকিয়া সাইকেলের মাধ্যমে ব্যবহূত মোবাইল ফোনের চার্জার তৈরি করেছে। এতে সাইকেল চালানোর মাধ্যমে মোবাইল ফোনে চার্জ দেওয়া যাবে। শিগগিরই নকিয়া নতুন ধরনের এ চার্জারটি বাজারে ছাড়ছে।
নকিয়া কর্তৃপক্ষ জানায়, যেকোনো সাইকেলের আরোহী ঘণ্টায় ছয় কিলোমিটার সাইকেল চালিয়ে নিজের মোবাইল ফোনসেট চার্জ করতে পারবেন। বিশেষ ভাবে তৈরি এ চার্জারটি মূলত যেসব দেশে সাইকেল ব্যবহারকারী আছেন, তাঁদের জন্য তৈরি। নকিয়ার সহসভাপতি অ্যালেক্স লামবিক বলেন, বর্তমান বিশ্বের অনেক দেশেই বাইসাইকেল জনপ্রিয় একটি বাহন, যা সাধারণ মানুষ ব্যবহার করছে। সে বিষয়টি মাথায় রেখেই নকিয়া এ বিশেষ চার্জার তৈরি করেছে।
নকিয়া জানায়, যেকোনো সাইকেল আরোহী ১০ মিনিটে ১০ কিলোমিটার ভ্রমণের মাধ্যমে প্রায় ২৮ মিনিট কথা বলতে পারবেন। চলতি বছরের শেষের দিকে বিশ্বব্যাপী এ বিশেষ চার্জার পাওয়া যাবে। শুরুতে কেনিয়ায় এ চার্জার পাওয়া যাবে, যার দাম হবে ১৫ ইউরো। এ বিশেষ চার্জার বাজারে ছাড়ার পরেই নকিয়া বিশেষ ডিজাইনের আরও চারটি মোবাইল ফোনসেট বাজারে ছাড়ার ঘোষণা দিয়েছে। যেসব উন্নয়নশীল দেশে বিদ্যুৎ সমস্যা রয়েছে, সেসব দেশের কথা মাথায় রেখে এসব মোবাইল ফোনসেট তৈরি করা হবে বলে জানানো হয়েছে। সাইকেলের জন্য চার্জার তৈরির ব্যাপারটি এবারই প্রথম নয়; এর আগেও সাইকেলের প্যাডেলের মাধ্যমে বিদ্যুৎ উৎপাদনের বিষয়টি চালু হয়েছে। সাইকেলের চাকার সঙ্গে একটি ডায়নামো লাগানো থাকে। চাকা যখন ঘুরবে তখন এই ডায়নামো থেকে বিদ্যুৎ উৎপাদন হবে।—বিবিসি অবলম্বনে নুরুন্নবী চৌধুরী
</doc>
<doc>
সুন্দরবনের পক্ষে যৌথ প্রচারণা

| তারিখ: ০৫-০৬-২০১

প্রাকৃতিক সপ্তাশ্চর্য নির্বাচনে সুন্দরবনকে জয়যুক্ত করতে ভারতের সঙ্গে যৌথভাবে কাজ করবে ‘সাড়া দাও বাংলাদেশ’ ও ‘চট্টগ্রাম সমিতি’।
এ উপলক্ষে মতবিনিময় সভায় কলকাতার ভবানীপুর এডুকেশন সোসাইটি কলেজের শিক্ষার্থী বিকাশ কান্তি নাথ বলেন, ‘আমাদের এই সৌন্দর্যকে বিশ্বের শীর্ষস্থানে আসীন করতে ১০ জুন থেকে ভারতের পার্ক স্ট্রিট, গড়িয়া মোড়, রবীন্দ্র সদন প্রাঙ্গণ, কলকাতা বিশ্ববিদ্যালয় প্রাঙ্গণ, কফি হাউস, সাউথ সিটি মল ইত্যাদি জায়গায় সুন্দরবনের পক্ষে ভোট সংগ্রহ করব এবং প্রচারণা চালাব।’
সাড়া দাও বাংলাদেশের মো. শহিদুল ইসলাম বলেন, ‘কলকাতার ছাত্রদের এই উদ্যোগ সত্যিই প্রশংসনীয়। যৌথ এই কার্যক্রমের আয়োজনে থাকবে চট্টগ্রাম সমিতি, যাদবপুর, কলকাতা এবং সাড়া দাও বাংলাদেশ। প্রাকৃতিক সপ্তাশ্চর্য নির্বাচনে সুন্দরবনকে ভোট দেওয়া যাবে www.n7w.com সাইট থেকে। —বিজ্ঞপ্তি
</doc>
<doc>
এশীয় সাইবার গেমসের বাংলাদেশ বাছাইপর্ব

| তারিখ: ০৫-০৬-২০১০

বিশ্ব সাইবার গেমস প্রতিযোগিতায় বাংলাদেশ পর্বের বাছাইপর্ব শুরু হচ্ছে। বাছাইপর্বের বিজয়ীরা সিঙ্গাপুরে অনুষ্ঠিত বিশ্ব সাইবার গেমস ২০১০ এশিয়ান চ্যাম্পিয়নশিপ প্রতিযোগিতায় অংশ নেবে। ফিফা ২০১০, ফ্রোজা৩ এবং ডটা গেমসের মাধ্যমে বিজয়ীদের মধ্যে সাতজন খেলোয়াড় প্রতিযোগিতায় অংশ নেবেন। বাছাইপর্ব অনুষ্ঠিত হবে ১১ জুন। নিবন্ধনের বিস্তারিত তথ্য পাওয়া যাবে www.wcg.com.bd/wcg ঠিকানার ওয়েবসাইটে। —প্রতিবেদক
</doc>
<doc>
ওয়েবসাইটে প্রাইজবন্ডের খবর

| তারিখ: ০৫-০৬-২০১০
প্রাইজবন্ড ও লটারির ফলাফল নিয়ে ইন্টারনেটে চালু হয়েছে প্রাইজবন্ড (www.prizebond.marssil.com) ঠিকানার একটি ওয়েবসাইট। এতে বিনা মূল্যে নিবন্ধনের মাধ্যমে প্রাইজবন্ডের নম্বরগুলো সংরক্ষণ এবং যেকোনো বৈধ লটারির ফলাফল পাওয়া যাবে। —বিজ্ঞপ্তি
</doc>
<doc>
এইচপির নতুন ল্যাপটপ

| তারিখ: ০৫-০৬-২০১০
এইচপির কালো রঙের ডিভি২-১০১০এইউ মডেলের ল্যাপটপ বাজারে নিয়ে এসেছে কম্পিউটার সোর্স লিমিটেড। এতে রয়েছে এডিএম অ্যাথলোন নিও প্রসেসর এমভি-৪০, ১ গিগাবাইট ডিডিআর র‌্যাম, ২৫০ গিগাবাইট হার্ডডিস্ক ড্রাইভ, ১২ দশমিক ১ ওয়াইড পর্দা, ডাবল লেয়ার ডিভিডি রাইটার, ২ মেগাপিক্সেল ক্যামেরা ইত্যাদি। উইন্ডোজ ভিসতা অপারেটিং সিস্টেম চালিত এর দাম ৫২ হাজার টাকা। —বিজ্ঞপ্তি
</doc>
<doc>
নতুন টিভি কার্ড

| তারিখ: ০৫-০৬-২০১০

এলসিডি মনিটরের জন্য সম্পূর্ণ রিমোট নিয়ন্ত্রিত রিয়েল মিডিয়া ব্র্যান্ডের নতুন টিভি কার্ড বাজারে এনেছে স্মার্ট টেকনোলজিস (বিডি) লিমিটেড। দুটি মডেলের এই টিভি কার্ড ১২ ধরনের আউটপুট ও সিআরটি মনিটর সমর্থন করে। এতে রয়েছে বিল্ট-ইন স্পিকার, এক হাজার চ্যানেল, একই সঙ্গে একাধিক চ্যানেল দেখা, ২৪ বিট কালার, গেম ও স্বয়ংক্রিয় ক্যালেন্ডার, ভিসিডি ইত্যাাদি। মডেলভেদে দাম এক হাজার ৯০০ টাকা এবং দুই হাজার ৫০০ টাকা। —বিজ্ঞপ্তি
</doc>
<doc>
ভারতে মোবাইল পরিষেবায় ইউনিনর

| তারিখ: ০৫-০৬-২০১০

কলকাতাসহ গোটা পশ্চিমবঙ্গে মোবাইল পরিষেবায় এবার যুক্ত হলো ইউনিনর। একই সঙ্গে এই সংস্থা তাদের এই জিএসএম মোবাইল পরিষেবা চালু করেছে রাজধানী, মুম্বাইসহ মহারাষ্ট্র, গুজরাট এবং গোয়াতেও। সম্প্রতি কলকাতার একটি হোটেলে পরিষেবার আনুষ্ঠানিক উদ্বোধন করেন পশ্চিমবঙ্গ অঞ্চলের নির্বাহী সহসভাপতি আকাশ দাস। তিনি বলেন, কম খরচে উন্নত মোবাইল পরিষেবা দেওয়াই তাঁদের মূল লক্ষ্য। ডায়নামিক প্রাইসিং সিস্টেমে এই সংস্থার মোবাইল ফোনের গ্রাহকেরা পাবেন দিনরাতের বিভিন্ন সময়ে বিভিন্ন হারে কথা বলার সুযোগ। কল রেট হবে ৫০ পয়সার মধ্যে। বিভিন্ন সময়ে প্রতিটি কলে গ্রাহকেরা ৫ থেকে ৬০ শতাংশ পর্যন্ত ছাড় পাবে। ফলে গ্রাহকেরা ২০-২৫ পয়সায়ও কল করার সুযোগ পাবেন। নরওয়ের মোবাইল পরিষেবা সংস্থা টেলিনর এবং ভারতের দ্বিতীয় বৃহত্তম নির্মাণ সংস্থা ইউনিটেক যৌথ উদ্যোগে নিয়ে এসেছে নতুন এই মোবাইল পরিষেবা ইউনিনর।
আকাশ দাস জানান, আগামী ১০ ভারতের টেলিকম শিল্পে কমপক্ষে ১৫ হাজার কোটি রুপি বিনিয়োগ করা হবে। —অমর সাহা, কলকাতা
</doc>
<doc>
হেল্পলাইন
অনলাইনে পিডিএফ ফাইল পড়ুন

| তারিখ: ০৫-০৬-২০১০

পোর্টেবল ডকুমেন্ট ফরম্যাট (পিডিএফ) ফাইল পড়ার জন্য সাধারণত পিডিএফ রিডার সফটওয়্যারের দরকার হয়। তবে গুগল ক্রোম ও মজিলা ফায়ারফক্স ব্যবহারকারীরা ইচ্ছে করলে পিডিএফ রিডার ছাড়াই অনলাইনে পিডিএফ ফাইল পড়তে পারেন। এ জন্য gPDF নামের একটি আলাদা প্রোগ্রাম ব্রাউজারে ইনস্টল করে নিতে হবে।
গুগল ক্রোমের জন্য এক্সটেনশনটি http://chrome.google.com/extensions/detail/egljjohbmnnpicoiddaapkpejfpnmmpe ঠিকানার সাইট থেকে এবং মজিলা ফায়ারফক্সের অ্যাডঅন প্রোগ্রামটি http://addons.mozilla.org/en-US/firefox/addon/14814/ ঠিকানা থেকে নামিয়ে নিন (ডাউনলোড)। প্রোগ্রামটি নামানোর পর ব্রাউজার পুনরায় চালু (রিস্টার্ট) করতে হবে। এর পর থেকে অনলাইনে কোনো পিডিএফ ফাইল খুললে সেটি স্বয়ংক্রিয়ভাবে গুগল ডকসের সাহায্যে প্রদর্শিত হবে এবং পড়া যাবে। —খালেদ মাহমুদ খান, টাঙ্গাইল
</doc>
<doc>
ফেসবুক ফের খুলে দিয়েছে সরকার

নিজস্ব প্রতিবেদক | তারিখ: ০৫-০৬-২০১০

সামাজিক যোগাযোগের সবচেয়ে জনপ্রিয় ওয়েবসাইট ফেসবুক আবার খুলে দিয়েছে সরকার। আজ শনিবার রাত পৌনে ১২টার দিকে ফেসবুক আবার সারা দেশের ইন্টারনেট ব্যবহারকারীদের জন্য খুলে দেওয়া হয়। বিটিআরসির চেয়ারম্যান জিয়া আহমেদ প্রথম আলোর কাছে বিষয়টি নিশ্চিত করেছেন। গত ২৯ মে ফেসবুক বন্ধ করে দেয় সরকার।
আজ রাতে বিটিআরসির পক্ষ থেকে দুটি ইন্টারন্যাশনাল ইন্টারনেট গেটওয়ে বিটিসিএল এবং ম্যাঙ্গোকে চিঠি দিয়ে ফেসবুক উন্মুক্ত করে দিতে বলা হয়। ফলে ফেসবুক ব্যবহারে আর কোনো বাধা নেই।
বিটিআরসির চেয়ারম্যান এখন থেকে সবাইকে সচেতনভাবে ফেসবুক ব্যবহারের অনুরোধ করেন। তিনি বলেন, সামাজিক যোগাযোগের এটি একটি জনপ্রিয় সাইট। এর অপব্যবহার করবেন না। এতে দেশের ভাবমূর্তি ক্ষুণ্ন হয়। তিনি জানান, ফেসবুকের বিতর্কিত শাখা লিংকগুলো বন্ধ করে দেওয়া হয়েছে।
গত ২৯ মে রাতে ফেসবুক সাময়িকভাবে বন্ধ করে দেয় সরকার। বাংলাদেশ টেলিযোগাযোগ নিয়ন্ত্রণ কমিশন (বিটিআরসি) বাংলাদেশ টেলিকমিনিউকেশনস কোম্পানি লিমিটেড (বিটিসিএল) ও ম্যাংগো টেলি সার্ভিসেসকে চিঠি দিয়ে পরবর্তী নির্দেশ না দেওয়া পর্যন্ত ফেসবুক বন্ধ রাখার নির্দেশ দেয়। এ দুটি প্রতিষ্ঠানই ইন্টারনেট গেটওয়ে।
তখন বিটিআরসির চেয়ারম্যান জিয়া আহমেদ প্রথম আলোকে বলেছিলেন, ধর্মীয় অনুভূতিতে আঘাত হানতে পারে, এমন কিছু কার্টুন ও ছবি ফেসবুকে প্রকাশ করা হচ্ছিল। এসব কার্টুন যাতে প্রকাশ না হতে পারে, সে কারণে বিটিআরসি এর শাখা লিংকগুলো বন্ধ করার চেষ্টা করছিল। কিন্তু তা করতে না পারায় সরাসরি ফেসবুকই সাময়িক বন্ধ রাখতে নির্দেশ দেওয়া হয়েছে।
উল্লেখ্য, ২০০৪ সাল থেকে ফেসবুক চালু করা হয়। বর্তমানে সারা বিশ্বের এর ব্যবহারকারী ৪০ কোটির বেশি। বাংলাদেশে নয় লাখ লোক ফেসবুক ব্যবহার করে।
</doc>
<doc>
ফেসবুকে ফিফার ভিডিও গেমস

| তারিখ: ০৬-০৬-২০১০
ফুটবল বিশ্বকাপ সামনে রেখে ফিফা ফুটবল সিরিজের নতুন ভিডিও গেমস পাওয়া যাবে সামাজিক যোগাযোগের জনপ্রিয় ওয়েবসাইট ফেসবুকে। সাম্প্রতিক সময়ে ফিফা ফুটবল গেমে নিবন্ধিত হয়ে প্রতি মাসে বিশ্বের প্রায় ২৫ কোটি মানুষ খেলে থাকে। ফেসবুকে যুক্ত হওয়া এ গেমে নিজের ফেসবুক বন্ধুদের সঙ্গে খেলা যাবে। খেলার নিয়ম অনুযায়ী প্রতি খেলোয়াড় পয়েন্ট অর্জন করবেন এবং কিনতে পারবেন দলের ভালো খেলোয়াড়দের। ফিফার সাধারণ গেমগুলোতে যিনি খেলেন তিনি দলের ব্যবস্থাপক, খেলোয়াড় কিংবা দুটো দিক নিয়ে খেলতে পারেন। তবে ফেসবুকে ভার্চুয়াল দলের ব্যবস্থাপক হয়ে প্রকৃত দলের খেলোয়াড়দের পক্ষে খেলা যাবে।
গেমস তৈরির প্রতিষ্ঠান প্লেফিস ফিফা গেমটি ইলেকট্রনিকস আর্টস (ইএ) থেকে গত বছর ৩০ কোটি টাকায় কিনে নেয়। এ গেমস দিয়ে শুধু ফেসবুকের বন্ধুদের সঙ্গেই নয়, বন্ধুদের নেটওয়ার্কের বাইরেও লিগ খেলায় অংশ নেওয়া যাবে। —বিবিসি অবলম্বনে নুরুন্নবী চৌধুরী

তিন জেলায় ৮০টি কম্পিউটার ল্যাবের জন্য চেক প্রদান

| তারিখ: ০৬-০৬-২০১০
বৃহত্তর কুমিল্লার তিন জেলায় ৮০টি শিক্ষাপ্রতিষ্ঠানে কম্পিউটার ল্যাব স্থাপন করা হবে। গতকাল শনিবার কুমিল্লার জেলা প্রশাসকের কার্যালয়ে ‘উপজেলা পর্যায়ে মাধ্যমিক ও উচ্চমাধ্যমিক শিক্ষাপ্রতিষ্ঠানে কম্পিউটার ল্যাব স্থাপন’ কর্মসূচির জন্য দরকারি অর্থের চেক বিতরণ করা হয়। অনুষ্ঠানে প্রধান অতিথি মন্ত্রিপরিষদ বিভাগের সচিব এম আবদুল আজিজ বলেন, তথ্যপ্রযুক্তির শক্তিকে কাজে লাগিয়ে সামাজিক ও অর্থনৈতিক ক্ষেত্রে দেশকে এগিয়ে নেওয়া সম্ভব। তাই ২০২১ সালনাগাদ ডিজিটাল বাংলাদেশ লক্ষ্য পূরণের জন্য গ্রামগঞ্জে তথ্যপ্রযুক্তি ছড়িয়ে দেওয়ার কাজ শুরু হয়েছে। অনুষ্ঠানে জেলা প্রশাসক মো. জামাল হোসাইনের সভাপতিত্বে বক্তব্য দেন বাংলাদেশ কম্পিউটার কাউন্সিলের (বিসিসি) পরিচালক মো. মাহফুজুর রহমান, কর্মসূচি সমন্বয়ক জাফরুল আলম খান, বিসিসির প্রকল্প পরিচালক ও কর্মসূচি সমন্বয়ক এস এ কে আজাদ।
অনুষ্ঠানে কুমিল্লার আদর্শ সদর উপজেলার সুবরাতি শাহজাদী মেমোরিয়াল বহুমুখী উচ্চবিদ্যালয়ের প্রধান শিক্ষক মো. আলাউদ্দিনের কাছে ৩০ হাজার টাকার চেক আনুষ্ঠানিকভাবে হস্তান্তর করেন। অনুষ্ঠানে কুমিল্লা জেলার ৩৯টি, চাঁদপুর জেলার ২১টি এবং ব্রাহ্মণবাড়িয়া জেলার ২০টি শিক্ষাপ্রতিষ্ঠানের প্রধানদের কাছে চেক বিতরণ করা হয়। অনুষ্ঠানে সংশ্লিষ্ট স্কুল-কলেজের প্রধান শিক্ষক ও কম্পিউটার শিক্ষা বিষয়ের শিক্ষকেরা উপস্থিত ছিলেন। এতে কম্পিউটারের নানা দিক নিয়ে বিশেষজ্ঞরা বক্তব্য উপস্থাপন করেন। সদর উপজেলার সুবরাতি শাহজাদী মেমোরিয়াল বহুমুখী উচ্চবিদ্যালয়ের কম্পিউটার শিক্ষক নাসরিন আক্তার ও মুরাদনগর উপজেলার বাংগড়া উমালোচন উচ্চবিদ্যালয়ের একই শিক্ষক বীণা রানী দেবনাথ বলেন, এর মাধ্যমে শিক্ষার্থীদের হাতে-কলমে কম্পিউটার শেখানো অধিকতর সহজ হবে। যার মাধ্যমে তারা নিজেদের সমৃদ্ধ করতে পারবে। সংশ্লিষ্টরা জানান, সরকার প্রতিটি শিক্ষাপ্রতিষ্ঠানে পাঁচটি কম্পিউটার, পাঁচটি ইউপিএস, পাঁচটি করে কম্পিউটার চেয়ার ও টেবিল, দুটি ইউএসবি ইন্টারনেট মডেম দেবে। এগুলোর সুরক্ষার জন্য ৩০ হাজার টাকার মধ্যে কম্পিউটার ল্যাবকক্ষ তৈরি করতে হবে।
—গাজীউল হক, কুমিল্লা
</doc>
<doc>
ওয়েবে আয়ের তথ্য

| তারিখ: ০৬-০৬-২০১০

ইন্টারনেট থেকে আয়ের কৌশল নিয়ে অনলাইনআর্নিংহেল্প (www.onlineearninghelp24.com) নামের একটি ওয়েবসাইট চালু হয়েছে। এতে ইন্টারনেট থেকে আয়ের পদ্ধতি, কর্মশালার খবর জানা যাবে। —বিজ্ঞপ্তি
</doc>
<doc>
এ ডেটার বহনযোগ্য হার্ডডিস্ক

| তারিখ: ০৬-০৬-২০১০

এ ডেটার সিএইচ৯৪ মডেলের বহনযোগ্য হার্ডডিস্ক বাজারে এনেছে গ্লোবাল ব্র্যান্ড (প্রা.) লি.। ২০ মিলিমিটারের চেয়েও কম পুরু এ হার্ডডিস্কের ধারণক্ষমতা ৩২০ ও ৫০০ গিগাবাইট হার্ডডিস্ক রয়েছে। দাম যথাক্রমে চার হাজার ৫০০ টাকা ও ছয় হাজার ৫০০ টাকা। —বিজ্ঞপ্তি
</doc>
<doc>
আপডেট
বাজেটের আগে বাজার স্থিতিশীল

| তারিখ: ০৬-০৬-২০১০

ঢাকার কম্পিউটার বাজারে প্রযুক্তি পণ্যের দামের তেমন কোনো পরিবর্তন নেই। বাজেটের আগে কমবেশি সব যন্ত্রাংশের দামই অপরিবর্তিত রয়েছে বলে জানান বিক্রেতারা। গতকাল শনিবার পাওয়া বিভিন্ন যন্ত্রাংশের দাম নিচে দেওয়া হলো:
প্রসেসর: ইন্টেল কোর আই ৭ (২.৮ গি.হা.) ২৩৫০০ টাকা, ইন্টেল কোর আই ৫ (২.৬৬ গি.হা.) ১৬৫০০ টাকা, ইন্টেল কিউ ৯৫০৫ (২.৮৩ গি.হা.) ১৭৫০০ টাকা, ইন্টেল সেলেরন ১.৮ গি.হা. ৩০০০ টাকা। ইন্টেল কোর আই ৩ ২.৯৩ গি.হা. ৯০০০ টাকা কোর আইথ্রি ৩.০৬ গি.হা. ৯৮০০ টাকা। পেন্টিয়াম ডুয়েল কোর ২.৯৩ গি.হা. ৬৩০০, পেন্টিয়াম ডুয়েল কোর ২.৭ গি.হা. ই ৫৪০০, ৫০০০ টাকা। ইন্টেল কোর টু কোয়াড ৮৪০০- ১৩২০০ টাকা; ২.৬৬ গি.হা. ১৩০০০ টাকা। ইন্টেল কোর টু ডুয়ো কেরাজ ই ৭৫০০ ২.৯৩ গি.হা. ৮৬০০ টাকা। মাদারবোর্ড: ইন্টেল ডিপি ৫৫ ডব্লিউবি এলজিএ ১১৫৬ (ডিডিআরএ) ৯৫০০ টাকা, ইন্টেল ডিএইচ ৫৫ এইচসি ৯৮০০ টাকা। গিগাবাইট এইচ ৫৫-এমএইচটুএইচ (ডিডিআর ৩) ৮০০০ টাকা। ইন্টেল ডিজি৪৫ এসজি ১১০০০ টাকা, ইন্টেল ডিজি ৪৫আইডি ৮২০০ টাকা। ডিজি৪১আরকিউ ৪৪০০ টাকা। ৪১টিওয়াই ৫৬০০ টাকা। ইন্টেল ৪৩জিটি ৬৭০০ টাকা। গিগাবাইট জি ৪১ ইন্টেল টিপসেট ৪২০০ টাকা। আসুস জি ৪১ ৪১০০ টাকা। র‌্যাম: ২ গি.বা. ডিডিআর ২- ৩৮০০ টাকা। ১ গি.বা. ডিডিআর টু ১৯০০ টাকা; ২ গি.বা. ডিডিআর ৩ ৪০০০ টাকা। হার্ডডিস্ক ড্রাইভ: ১৬০ গি.বা. (৭২০০ আরপিএম) ২৮০০ টাকা। ৩২০ গি.বা. ৩৪০০ টাকা। ৫০০ গি.বা. ৪০০০ টাকা। ১ টেরাবাইট ৭০০০ টাকা। পেনড্রাইভ: ২ গি.বা. ৬০০ টাকা; ৪ গি.বা. ৯০০ টাকা; ৮ গি.বা. ১৩০০ টাকা। এলসিডি মনিটর: ফিলিপস ১৮.৫'' ৯১০০ টাকা; ডেল ১৭'' ৮৯০০ টাকা। স্যামসাং ১৮.৫'' ৯১০০ টাকা। এলজি ১৭'' ৮৩০০ টাকা। এইচপি ১৮.৫'' ৯২০০ টাকা। স্যামসাং ২১.৫'' ১২১০০ টাকা। গ্রাফিকস কার্ড: গিগাবাইট জিভি ১ গি.বা. ৯৫০০ জিটি ৪৭০০ টাকা। গিগাবাইট পিসিআই এক্সপ্রেস ১ গি.বা. ৯৫০০ জিটি ৪৪০০ টাকা। স্যাফায়ার (এইচডি ৪৮৩০) ৫১২ মে.বা. ২৯০০, এইচডি ৩৪৫০ ৫১২ মে.বা. ২৯০০ টাকা। পিসিআই এক্সপ্রেস ৪৫৫০ এইচডি ৫১২ মে.বা. ৪৮০০ টাকা, এক্সএফএস এক্সপ্রেস ১ গি.বা জিএফ ৯৪০০ জিটি ৪৩০০ টাকা। ফক্সকন জিফোর্স পিসিআই ১০,৫০০ টাকা। ডিভিডি রাইটার/রি-রাইটার: সামসাং ৫২X২৪X৫২এক্স ১৮০০ টাকা এবং আসুস ৫২X৩২X৫২এক্স ২২০০ টাকা, সনি ডিভিডি-আরডব্লিউ ১৯০০ টাকা। ডিভিডি-রম ড্রাইভ: আসুস ১৮এক্স ১,৪০০ টাকা, ১,৩৫০ টাকা এবং বেনকিউ ১৬ এক্স ১৩০০ টাকা। কেসিং: ১৫০০ থেকে ২২০০ টাকা। মাউস: ১০০ থেকে ৯০০ টাকা। কিবোর্ড: সাধারণ ২৫০ থেকে ৩৫০ টাকা। মাল্টিমিডিয়া ৬০০ টাকা। স্পিকার: ক্রিয়েটিভ ইনস্পায়ার (৫: ১) ৫৩০০ টাকা, (৭: ১) ৯৮০০ টাকা, (৪: ১) ৪০০০ টাকা, (২: ১) ২৭০০ টাকা। মাইক্রোল্যাব (২: ১) ১৭০০ থেকে ১৮০০ টাকা, (৫: ১) ৪৫০০ টাকা, ক্রিয়েটিভ এসবিএস (এ৩০০) ২৫০০ টাকা, ডিলাক্স ২:১ ১৭০০। জিপিআরএস মডেম: আসুস ইউএসবিটি ৭১০০ টাকা, মবিডাটা ৩৫০০ টাকা (ইউএসবি)। হ্যান (ইউএসবি) ৩২০০ টাকা। টিভিকার্ড: এভারমিডিয়া এক্সটারনাল (ইউএসবি) ৩৯০০ টাকা ও ইন্টারনাল ২৭০০ টাকা, গেডমি (ইউএসবি) টিভিকার্ড ১৮০০, রিয়ালভিউ এক্সটারনাল (এলসিডি) ১৭৫০ টাকা ও গেড মি (এলসিডি) ২০০০ টাকা। প্রিন্টার: ক্যানন পিক্সমা আইপি ১৯৮০ ৩১০০ টাকা, এইচপি ১৬৬০ ডেস্কজেট ২৬০০ টাকা, এপসন সি ৫৯ ৩৩০০ টাকা, এইচপিসি পি (লেজার) ১০০৫, ৯২০০ টাকা; লেক্সমার্ক ই ১২০এন ৬৫০০ টাকা, ব্রাদার এইচএল ২১৪০-৭৫০০ টাকা, লেক্সমার্ক অল ইন ওয়ান এক্স ২৬৫০-৪৫০০ টাকা। এমএফসি ৭৩৪০ থেকে ২৩৫০০ স্যামসাং এমএল ১৬৪০ (লেজার) ৫৫০০, ডিজিটাল ফটোফ্রেম: ট্রানন্সেট ৮৫০০, জিনিয়াস ৭৫০০ টাকা। পোর্টেবল হার্ডডিস্ক: ট্রানন্সেট (২৫০ গি.হা) ৫১০০ টাকা, (৩২০ গি.হা) ৫৬০০ টাকা, (৫০০ গি.হা) ৮১০০ টাকা, (১ টি বি) ২০৫০০ টাকা। ইউপিএস: ৬৫০ ভিএ ২৬০০ টাকা, ৮০০ ভিএ ৩০০০ টাকা, ১২০০ ভিএ ৫২০০ টাকা, ২ কেভিএ ১০৫০০ টাকা। এন্টি ভাইরাস: নরটন সিঙ্গেল ইউজার (ইন্টারনেট সিকিউরিটি) ১১০০ টাকা। ক্যাসপারস্কি সিঙ্গেল ইউজার ১১০০ টাকা। —সংগ্রহ: মহিম আজিম
এখানে শুধু যন্ত্রাংশের দাম দেওয়া হয়েছে। পুরো কম্পিউটার কেনার ক্ষেত্রে যন্ত্রাংশ সংযোজন খরচ ও সার্ভিস চার্জ যুক্ত হবে।
</doc>
<doc>
ইন্টারনেটে দ্বিতীয় বিশ্বযুদ্ধের দলিল

| তারিখ: ০৭-০৬-২০১০

ইংল্যান্ডের বাকিংহামশায়ারের ব্লেচলি পার্কের মহাফেজখানায় সংরক্ষিত দ্বিতীয় বিশ্বযুদ্ধসংক্রান্ত লাখ লাখ নথিপত্র অনলাইনে ছাড়া হচ্ছে। ইলেকট্রনিকস পণ্য প্রস্তুতকারক কোম্পানি হিউলেট-প্যাকার্ড ব্লেচলি পার্ককে কয়েকটি স্ক্যানার দান করেছে, যাতে ওইসব নথিপত্র স্ক্যান করে দ্রুত অনলাইনে ছাড়া যায়। এসব নথিপত্রের মধ্যে এমন অনেক নথি আছে, যা বহু বছর স্পর্শ করা হয়নি। দ্বিতীয় বিশ্বযুদ্ধের সময় এই ব্লেচলি পার্কে ১০ হাজারেরও বেশি নারী-পুরুষ জার্মান ভাষায় লেখা এসব নথিপত্র সংকেতলিপিতে রূপান্তর করেন। ব্লেচলি পার্ক কর্তৃপক্ষ আশা করছে, এতে রক্ষিত নথিপত্র অনলাইনে গেলে যুদ্ধের সময় ব্লেচলি পার্কের ভূমিকা জনগণের কাছে উন্মুক্ত হবে। আগে কখনো ব্লেচলি পার্কের ভূমিকা সম্পর্কে কোনো তথ্য কখনো প্রকাশ পায়নি। অনলাইনে নথিপত্র প্রকাশের প্রাথমিক কাজটি সম্পন্ন করতে কমপক্ষে তিন বছর লাগবে বলে ধারণা করা হচ্ছে। ব্লেচলি পার্ক ট্রাস্টের প্রধান নির্বাহী কর্মকর্তা সিমন গ্রিনিশ বলেন, ‘কেন্দ্রে রক্ষিত সব নথিপত্র অনলাইনে দেওয়ার পরিকল্পনা করেছি আমরা। পাঁচ বছর আগে এই পরিকল্পনা নেওয়া হয়েছে। কিন্তু তহবিলের অভাবে আমরা কাজটি শুরু করতে পারিনি। এখন আমরা কাজটি শুরু করতে যাচ্ছি। আশা করছি, যথাসময়ে কাজ শেষ হবে। তখন দ্বিতীয় বিশ্বযুদ্ধের অনেক অজানা তথ্য বিশ্ববাসীর কাছে উন্মুক্ত হবে।’
—বিবিসি অবলম্বনে রোকেয়া রহমান
</doc>
<doc>
শিবচরে ‘ডিজিটাল বাংলাদেশ’ নিয়ে সেমিনার

| তারিখ: ০৭-০৬-২০১০
২০২১ সালের মধ্যে ডিজিটাল বাংলাদেশ গড়তে হলে সবাইকে এগিয়ে আসতে হবে। আর এ লক্ষ্য পূরণে প্রযুক্তির সহায়তার মাধ্যমে এগিয়ে যাওয়া সম্ভব। গতকাল রোববার মাদারীপুরের শিবচর উপজেলা মিলনায়তনে আয়োজিত ‘ডিজিটাল বাংলাদেশ: আমাদের করণীয়’ শীর্ষক সেমিনারে বক্তারা এসব কথা বলেন।
সেমিনারে প্রধান অতিথি মাদারীপুর জেলার ভারপ্রাপ্ত জেলা প্রশাসক রেজাউল কবীর ভিডিওচিত্রের মাধ্যমে ইউনিয়ন পরিষদ থেকে কাজ শুরু করে উপজেলা, জেলা হয়ে কেন্দ্রীয়ভাবে যেসব কর্মসূচি বাস্তবায়ন ও পরিচালনা করা হবে, সে বিষয়ে বিস্তারিত তুলে ধরেন। এতে তিনটি তথ্যপ্রযুক্তি নীতিমালার মাধ্যমে ৫৬টি কৌশলে বাস্তবায়নের ধারাগুলো বর্ণনা দেওয়া হয়। তিনি বলেন, মাদারীপুর জেলা প্রশাসনে তেমন কোনো প্রযুক্তিগত সুবিধা আসেনি। তবে ডিসেম্বরের মধ্যে সব প্রযুক্তি আমরা পেয়ে যাব। তবে এর আগে আমাদের যা আছে, তা দিয়েই আমরা কাজ শুরু করেছি। সেমিনারে শিবচরের উপজেলা নির্বাহী কর্মকর্তা বিপুল চন্দ্র বিশ্বাসের সভাপতিত্বে উপস্থিত ছিলেন জেলা প্রশাসকের কার্যালয়ের সহকারী কমিশনার (ভূমি) সৈয়দ এনামুল কবীর, উপজেলার চেয়ারম্যান রেজাউল করিম তালুকদার, উপজেলার বিভিন্ন পেশাজীবী, জনপ্রতিনিধি, প্রশাসনিক কর্মকর্তাসহ অনেকে।
—আয়শা সিদ্দিকা, শিবচর (মাদারীপুর) প্রতিনিধি
</doc>
<doc>
নতুন ডিজিটাল প্রিন্টার

| তারিখ: ০৭-০৬-২০১০
ব্রাদার ব্র্যান্ডের ডিসিপি-৮০৬০ মডেলের মাল্টিফাংশনাল ডিজিটাল কপিয়ার মেশিন বাজারে এনেছে গ্লোবাল ব্র্যান্ড প্রাইভেট লিমিটেড। এ কপিয়ার দিয়ে লেজার প্রিন্টার এবং কালার স্ক্যানারের কাজ করা যাবে। মনোক্রম লেজার প্রযুক্তির প্রিন্টারটির প্রিন্ট স্পিড ২৮ পিপিএম, প্রিন্ট রেজুলেশন ১২০০ বাই ১২০০ ডিপিআই। এতে রয়েছে সাদা-কালো কপি স্পিড ২৮ সিপিএম, কপি রেজুলেশন ১২০০ বাই ৬০০ ডিপিআই, ডকুমেন্ট ২৫ থেকে ৪০০ শতাংশ পর্যন্ত ছোট বা বড় করার সুবিধা, ৩২ মেগাবাইট মেমোরি, ইউএসবি ইত্যাদি। দাম ৩৪ হাজার টাকা। —বিজ্ঞপ্তি
</doc>
<doc>
ওয়েবসাইটে বাসা-অফিস ভাড়ার তথ্য

| তারিখ: ০৭-০৬-২০১০
ঢাকা শহরের বিভিন্ন এলাকার বাসা ভাড়ার তথ্য নিয়ে প্রকাশিত হয়েছে ঢাকাহাউজিং (www.dhakahousing.com) ঠিকানার একটি ওয়েবসাইট। এতে প্রতিদিন বাড়ি ভাড়ার তথ্য, বাসা-অফিস ভাড়া দিতে ইচ্ছুক, তাঁরাও এ সাইটে বাসা ভাড়ার তথ্য সহজে ও বিনা মূল্যে প্রকাশ করতে পারবেন। —বিজ্ঞপ্তি
</doc>
<doc>
ক্যাননের আম উত্সব

| তারিখ: ০৭-০৬-২০১০

বাংলাদেশে ক্যানন পণ্যের পরিবেশক জেএএন অ্যাসোসিয়েটস লিমিটেড তাদের সব ডিলার, রিসেলার এবং ক্যানন সিস্টেম পণ্যের ব্যবসায়ীদের মধ্যে আম বিতরণ করেছে। সম্প্রতি ঢাকার আইডিবি ভবনের বিসিএস কম্পিউটার সিটি, এলিফ্যান্ট রোডের মাল্টিপ্ল্যান সেন্টারের ইসিএস মার্কেটের ব্যবসায়ীদের আম দিয়ে আপ্যায়ন করা হয়। এ সময় জেএএন অ্যাসোসিয়েটস লিমিটেডের ব্যবস্থাপনা পরিচালক আবদুল্লাহ এইচ কাফিসহ আরও অনেকে উপস্থিত ছিলেন। —বিজ্ঞপ্তি
</doc>
<doc>
হেল্পলাইন
কম্পিউটার বন্ধের সময় বাড়িয়ে নিন

| তারিখ: ০৭-০৬-২০১০

কম্পিউটার ব্যবহারের ক্ষেত্রে নানা ধরনের সমস্যার কারণে বন্ধের সময় (শাটডাউন) বেশি লাগে। তবে কম্পিউটার বন্ধের এ সময়টি কমিয়ে নেওয়া যায়। এ জন্য Start থেকে Run এ গিয়ে regedit লিখে এন্টার চাপুন। এবার
HKEY^CURRENT^USER\Control Panel\Desktop এ গিয়ে WaitToKillAppTimeout নির্বাচন করুন। এবার Modifু-এ মাউসের ডান পাশে ক্লিক করুন এবং ১০০০ লিখে OK দিন।
আবার একই জায়গা থেকে HungAppTimeout নির্বাচন করুন। Modifু মাউসের ডান পাশে ক্লিক করে এর ভ্যালু ও ১০০০ লিখে ঙক দিন। আবার HKEY^USERS\.DEFAULT\Control Panel\Desktop-এ গিয়ে WaitToKillAppTimeout নির্বাচন করুন। এবার একই ভাবে Modifz রাইট ক্লিক করে ভ্যালু ১০০০ করে ঙক দিন এবং একই জায়গা থেকে HKEY^LOCAL^MACHINE\ Szstem\Current ControlSet\Control-এ গিয়ে WaitToKillService Timeout নির্বাচন করে Modifz রাইট ক্লিক করে এর ভ্যালু ১০০০ করে OK দিন। এ প্রক্রিয়াগুলোর মাধ্যমে আপনার কম্পিউটার বন্ধের গতি দ্রুত হবে।
—নুরুন্নবী চৌধুরী
</doc>
<doc>
টিপস
ডেস্কটপে আইকন পরিবর্তন করুন

| তারিখ: ০৭-০৬-২০১০

ডেস্কটপের আইকনের ফন্ট পরিবর্তন করতে হলে প্রথমে ডেস্কটপের ফাঁকা জায়গায় মাউসের জরমযঃ ঈষরপশ করে Proparties-এ যান। এবার appearance-এ গিয়ে Advance-এ ক্লিক করুন। Advance-এ Item থেকে Seleceted Item-এ গিয়ে নির্দিষ্ট Font Click Avi Bold or Italic Style করতে হলে ই অথবা ও ক্লিক করতে হবে। এবার Ok/Apply দিন।
রনি আহমেদ, সিরাজগঞ্জ
</doc>
<doc>
মানসিক চাপ কমাতে ‘স্মার্ট’ পোশাক

| তারিখ: ০৮-০৬-২০১০

একুশ শতকে এসে মানুষের জীবন ব্যস্ত হয়ে পড়েছে। বাড়ি, অফিস-আদালত সবখানেই ব্যস্ততা। এই ব্যস্ততার কারণে মানুষ মানসিক চাপে পড়েছে। এই মানসিক চাপ কমাতে সাহায্য করবে স্মার্ট পোশাক। এই পোশাক তার মালিকের মানসিক অবস্থা পর্যবেক্ষণের পাশাপাশি দেহের তাপমাত্রা ও হূদযন্ত্রের স্পন্দনও পরীক্ষা করবে। এই স্মার্ট পোশাকের সঙ্গে যুক্ত থাকবে একটি ডেটাবেস বা তথ্যভাণ্ডার। এ তথ্যভাণ্ডারে আগে থেকেই পোশাকের মালিক সম্পর্কে যাবতীয় তথ্য জমা থাকবে। এই তথ্যভাণ্ডার থেকে পরে পোশাকের মালিকের আবেগীয় পরিস্থিতি বিশ্লেষণ করা হবে। এ ছাড়া এই পোশাকে থাকবে গান শোনা ও ছবি দেখার ব্যবস্থা। পোশাকের মালিককে মানসিক উদ্বেগ থেকে সাময়িক রেহাই দেবে এসব গান ও ছবি। বিভিন্ন ধরনের তারবিহীন সেন্সর দিয়ে এ স্মার্ট পোশাক তৈরি করা হয়েছে। এটি একটি স্মার্টফোনের মাধ্যমে ওয়েবের সঙ্গে সংযুক্ত থাকবে। যখন পোশাকের মালিকের নির্দিষ্ট একটি মানসিক অবস্থা তৈরি হবে, তখন তথ্যভাণ্ডার থেকে তথ্য স্মার্টফোনে যাবে। স্মার্টফোন ওয়েবে সংকেত পাঠাবে। ওয়েব থেকে তখন পোশাকের মালিকের মন ভালো করার জন্য বিভিন্ন গান, ছবি ও প্রোগ্রাম পাঠানো হবে। কানাডার কনকর্ডিয়া ইউনিভার্সিটির গবেষক বারবারা লেনে ও গোল্ডস্মিথ কলেজের ডিজিটাল স্টুডিওর জ্যানিস জেফারিস এই স্মার্ট পোশাক তৈরি করেছেন।—বিবিসি অবলম্বনে রোকেয়া রহমান
</doc>
<doc>
পরিবেশ নিয়ে নকিয়ার উদ্যোগ

| তারিখ: ০৮-০৬-২০১০

মোবাইল প্রস্তুতকারক প্রতিষ্ঠান নকিয়া পরিবেশবিষয়ক নিয়ে নতুন উদ্যোগ নিয়েছে। পুরোনো অব্যবহূত মোবাইল ফোনসেটকে পুনর্ব্যবহার উপযোগী (রিসাইকেল) করতে বিশ্বের বিভিন্ন দেশের নকিয়ার সেন্টারের মতো বাংলাদেশের ৩৭টি নকিয়া কেন্দ্রেও বিশেষ সুবিধা রাখা হয়েছে। যেখানে অব্যবহূত মোবাইল ফোনসেট জমা দেওয়া যাবে, যা দিয়ে তৈরি হবে নানা ধরনের পণ্য এবং উপকৃত হবে পরিবেশ। গতকাল রাজধানীর এক হোটেলে আয়োজিত এ অনুষ্ঠানে নকিয়া বাংলাদেশের পক্ষ থেকে এসব তথ্য জানানো হয়।
নকিয়া বাংলাদেশের যোগাযোগ কর্মকর্তা মৌটুসি কবির ভিডিওচিত্রের সাহায্যে এর প্রয়োজনীয়তা, উপকারিতাসহ নানা ধরনের তথ্য তুলে ধরেন। এতে জানানো হয়, পরিবেশ রক্ষার কাজে এগিয়ে আসতে নকিয়া ইতিমধ্যে ৮৫টি দেশের পাঁচ হাজার নকিয়া সেন্টারে পুরোনো অব্যবহূত ফোনসেট সংগ্রহ করছে।
যার প্রতিটি আলাদা আলাদা অংশের মাধ্যমে বিভিন্ন জিনিস তৈরি করা সম্ভব। এ ছাড়া নকিয়ার সাইটে (www.nokia.com/environment) নতুন সুবিধা চালু হয়েছে, যেখানে মোবাইল ফোনের নির্ধারিত মডেল দিয়ে খোঁজার মাধ্যমে জানা যাবে, ওই মোবাইল ফোনে পরিবেশ রক্ষার কী কী বৈশিষ্ট্য আছে। এ ধরনের সুবিধা নিয়ে সম্প্রতি নকিয়া এক্স২, সি৩ ও সি৬ মডেলের তিনটি মোবাইল ফোনসেট বাজারে ছেড়েছে। পাশাপাশি নকিয়া বিভিন্ন পরিবেশবিষয়ক তথ্য ও ভ্রমণের ক্ষেত্রে পরিবেশ রক্ষার টিপস নিয়ে চালু করেছে www.greenexplorer.nokia.com ঠিকানার একটি ওয়েবসাইট। অনুষ্ঠানে নকিয়া বাংলাদেশের বিপণন প্রধান নওফেল আনোয়ারসহ অনেকেই উপস্থিত ছিলেন।—নুরুন্নবী চৌধুরী
</doc>
<doc>
কলকাতা পথের খবর মুঠোফোনে

| তারিখ: ০৮-০৬-২০১০

কলকাতার পথঘাটের খবর এবার পাওয়া যাবে মুঠোফোনে। কোন পথ অবরোধ হয়েছে, কোন পথে যানজট, কোন পথে দুর্ঘটনা অথবা কোন পথে সভা-সমিতি চলছে ইত্যাদি তথ্য এবার দেবে কলকাতার একটি সংস্থা। ফলে মোবাইলের সৌজন্যে এসব তথ্য জেনে মানুষ বিকল্প পথে চলার সুযোগ পাবে। কলকাতা পুলিশের সঙ্গে কলকাতার একটি বেসরকারি সংস্থা চালু করেছে এই সেবা। এক রুপি খরচ মাধ্যমে একটি এসএমএস করে পছন্দের রাস্তার অবস্থান জানতে চাইলেই মিলবে তড়িঘড়ি উত্তর। —অমর সাহা, কলকাতা
</doc>
<doc>
বাগেরহাটে ডিজিটাল বাংলাদেশ নিয়ে কর্মশালা

| তারিখ: ০৮-০৬-২০১০

ডিজিটাল বাংলাদেশ গড়তে সবার আগে প্রয়োজন দুর্নীতিমুক্ত বাংলাদেশ। তাই প্রশাসনের প্রতিটি স্তরকে দুর্নীতিমুক্ত করতে তথ্যপ্রযুক্তির ব্যবহার বাড়াতে হবে। জনগণের দোরগোড়ায় তথ্য পৌঁছে দেওয়া এবং তথ্যপ্রযুক্তির সর্বোচ্চ ব্যবহার নিশ্চিত করতে পারলে ডিজিটাল বাংলাদেশ গড়ে তোলা সম্ভব। গতকাল সোমবার বাগেরহাট জেলা প্রশাসক সভাকক্ষে ‘ডিজিটাল বাংলাদেশ ও আমাদের করণীয়’ শীর্ষক কর্মশালায় বক্তারা এসব কথা বলেন। অনুষ্ঠানে মূল প্রবন্ধ পড়েন বাগেরহাটের অতিরিক্ত জেলা প্রশাসক (সার্বিক) আযম খান।
কর্মশালায় প্রধান অতিথি খুলনা সিটি করপোরেশনের মেয়র তালুকদার আবদুল খালেক বলেন, চলতি বছরের মধ্যে সব শিশুকে প্রাথমিক শিক্ষার আওতায়, আগামী বছরের মধ্যে সবার জন্য সুপেয় পানি নিশ্চিত, ২০১২ সালের মধ্যে খাদ্যে স্বয়ংসম্পূর্ণতা অর্জন, ২০১৩ সালের মধ্যে স্বাস্থ্যসম্মত সেনিটেশনব্যবস্থা, ২০১৪ সালের মধ্যে নিরক্ষরতামুক্ত বাংলাদেশ, ২০১৫ সালের মধ্যে সবার জন্য আবাসন নিশ্চিত করতে হবে। এসব লক্ষ্যের পূর্ণাঙ্গ বাস্তবায়নই ডিজিটাল বাংলাদেশ গড়ার ভিত্তি। তথ্যপ্রযুক্তির ব্যবহার নিশ্চিত করতে পারলে দ্রুততম সময়ের মধ্যে এগুলো বাস্তবায়ন করা সম্ভব। কর্মশালায় সভাপতিত্ব করেন বাগেরহাটের জেলা প্রশাসক মো. আকরাম হোসেন। বিজ্ঞান এবং তথ্য ও যোগাযোগ মন্ত্রণালয়ের সহযোগিতায় অনুষ্ঠিত এই কর্মশালায় শিক্ষক, সাংবাদিক, এনজিও প্রতিনিধিসহ অনেকেই উপস্থিত ছিলেন। —আহাদ সরকার, বাগেরহাট প্রতিনিধি
</doc>
<doc>
গেটওয়ের ল্যাপটপ বাজারে

| তারিখ: ০৮-০৬-২০১০

কম্পিউটার ব্র্যান্ড গেটওয়ের পণ্যের পরিবেশক হলো এক্সিকিউটিভ টেকনোলজিস লিমিটেড। সম্প্রতি পাঁচটি মডেলের ল্যাপটপ বাজারে নিয়ে এসেছে প্রতিষ্ঠানটি। এর মধ্যে ইসি ১৪ ডি সিরিজটি এসেছে বিল্ট ইন ডিভিডি রাইটার দিয়ে। দাম ৪৯ হাজার ৮০০ টাকা। এ ছাড়া বিভিন্ন বৈশিষ্ট্যযুক্ত এলটি ২১ মডেলটির দাম ২৯ হাজার ৮০০, এনভি ৪৪ মডেলের দাম ৪৬ হাজার ৮০০, কোর আই ৩ প্রসেসরসহ এনভি ৪৯ সি মডেলের দাম ৫৩ হাজার ৮০০ এবং কোর আই ৫ প্রসেসরযুক্ত এনভি ৫৯ সি মডেলের দাম ৫৯ হাজার ৮০০ টাকা। —বিজ্ঞপ্তি
</doc>
<doc>
নতুন টিভিকার্ড

| তারিখ: ০৮-০৬-২০১০

এভার মিডিয়ার নতুন টিভিকার্ড বাজারে এনেছে কম্পিউটার সোর্স লিমিটেড। ইউএসবি সুবিধাসহ এই টিভি কার্ডটি নোটবুকে যুক্ত করে খেলা দেখা ও সংরক্ষণ করে হার্ডডিস্কে রাখা যাবে। এতে আছে এভার মিডিয়ার সর্বশেষ সফটওয়্যার ও উইন্ডোজ মিডিয়া সেন্টার এডিশন এনকোডার। দুই বছরের ওয়ারেন্টি সুবিধাসহ এর দাম তিন হাজার ৫০০ টাকা। —বিজ্ঞপ্তি
</doc>
<doc>
হেল্পলাইন
উবুন্টুতে ফন্ট ইনস্টল করা

| তারিখ: ০৮-০৬-২০১০
জনপ্রিয় মুক্ত অপারেটিংসিস্টেম উবুন্টুর সর্বশেষ সংস্করণে বেশকিছু নতুন বৈশিষ্ট্য সংযোজন করা হয়েছে। বাংলা এবং ইংরেজিসহ অন্য সব ভাষার ফন্টেই পরিবর্তন আনা হয়েছে। উবুন্টু ইনস্টলের সঙ্গে সঙ্গে বিভিন্ন ভাষার বেশকিছু ফন্ট স্বয়ংক্রিয়ভাবে ইনস্টল হয়ে যাবে। কিন্তু এগুলো ছাড়াও ব্যবহারকারীর একাধিক ফন্ট প্রয়োজন হতে পারে। নতুন নতুন ফন্ট ইনস্টল করার জন্য উবুন্টু সফটওয়্যার সেন্টারে নতুন মেনু সংযোজন করা হয়েছে।
সেই তালিকায় থাকা যেকোনো ফন্টই সরাসরি ডাউনলোড করে ইনস্টল করা যাবে। সেই সঙ্গে টারমিনাল থেকে ইনস্টলের ব্যবস্থা তো রয়েছেই। যেমন—মাইক্রোসফট উইন্ডোজের সঙ্গে যে ফন্টগুলো দেওয়া থাকে, সেগুলো উবুন্টুতে একসঙ্গে ইনস্টল করা যাবে sudo apt-get install ttf-mscorefonts-installer কমান্ডটি ব্যবহার করে। তবে উবুন্টু ১০.০৪-এর আগের সংস্করণের ক্ষেত্রে কমান্ডটি কিছুটা আলাদা হবে। এ জন্য লিখতে হবে sudo apt-get install msttcorefonts। তবে ডেভলপার বা ডিজাইনাররা এগুলো ছাড়া আরও অনেক ধরনের ফন্ট ব্যবহার করে থাকেন। এ ফন্টগুলো উবুন্টু সফটওয়্যার সেন্টারের তালিকায় নাও থাকতে পারে।
তবে ফন্টগুলো যদি True Type অর্থাৎ .ttf এক্সটেনশনের হয়, তবে সেগুলো উবুন্টুতে ব্যবহার করা যাবে খুব সহজেই। প্রথমে উবুন্টু ডেস্কটপের ওপরের প্যানেল থেকে Places\Home নির্বাচন করতে হবে। এবার হোম ফোল্ডার ওপেন হলে Ctrl+H চেপে হিডেন ফাইলগুলো আনহাইড করতে হবে। এবার এখানে .fonts নামে একটি ফোল্ডার তৈরি করে সেখানে ব্যবহার করতে চান, এমন ফন্টগুলো রেখে দিতে হবে। এর পর থেকে এ ফন্টগুলো ওপেন অফিস, জিম্পসহ অন্যসব প্রোগ্রামে ব্যবহার করা যাবে। এখানে খেয়াল রাখতে হবে, এ কাজটি করার সময় কোনো প্রোগ্রাম চালু থাকলে সেটি আবার চালু (রিস্টার্ট) করলে তালিকায় ফন্টগুলো দেখা যাবে। —নাসির খান
</doc>
<doc>
নতুন ডিজাইনের আইফোন

| তারিখ: ০৯-০৬-২০১০

অ্যাপলের জনপ্রিয় স্পর্শকাতর মোবাইল ফোন আইফোনের নতুন মডেল উন্মুুক্ত হয়েছে। সম্প্রতি অ্যাপলের প্রধান নির্বাহী স্টিভ জবস আইফোন-৪ নামের নতুন ডিজাইনের মোবাইল ফোনটি বাজারে আসার ঘোষণা দেন। নতুন ডিজাইনের এ আইফোনে রয়েছে স্টেইনলেস স্টিলের বাক্স, সামনে ও পেছনে দুটি ক্যামেরা আর ডিসপ্লে পর্দা আগের চেয়ে প্রায় শতকরা ২৪ ভাগ পাতলা। নতুন এ ফোনটি আইফোনের আগের ডিজাইনের চেয়ে অনেক এগিয়ে আছে। তবে গবেষকদের মতে, আইফোনের জনপ্রিয়তা কিছুটা কমছে; যার অন্যতম কারণ হচ্ছে, আইফোনের প্রোগ্রাম উন্নয়নের ক্ষেত্রে অ্যাপলের কঠিন নিয়ন্ত্রণ-পদ্ধতি।
সম্প্রতি অ্যাপল সানফ্রান্সিসকোতে অনুষ্ঠিত বিশ্ব ডেভেলপারস সম্মেলনে এ নিয়ন্ত্রণের কথা জানায়। চলতি মাসের ২৪ তারিখে আইফোনের নতুন এ ডিজাইন পাওয়া যাবে। যুক্তরাষ্ট্রে ৩২ গিগাবাইটের মডেলের দাম হবে ২৯৯ ডলার এবং ১৬ গিগাবাইটের মডেলের দাম ১৯৯ ডলার হবে বলে জানা গেছে। নতুন মডেলের আইফোনে যুক্ত হয়েছে নানা ধরনের নতুন বৈশিষ্ট্য। স্টিভ জবস বলেন, নতুন এ আইফোনটি সারা বিশ্বের ব্যবহারকারীদের জন্য নানা সুবিধা নিয়ে এসেছে। এ ছাড়া এই সংস্করণে আইফোনের আইওএস নামের অপারেটিং সিস্টেম ব্যবহার করা হয়েছে, যুক্ত হয়েছে সার্চ ইঞ্জিন বিং, গুগল আর ইয়াহু ব্যবহারের সুযোগ। গবেষণা প্রতিষ্ঠান গার্টনারের তথ্য অনুযায়ী বর্তমানে বিশ্বব্যাপী স্মার্টফোনের বাজারে ব্ল্যাকবেরি ও সিমবিয়ানের পাশাপাশি শতকরা ১৫ ভাগ বাজার আইফোনের দখলে। এ ছাড়া গুগলের মোবাইল অপারেটিং সিস্টেম অ্যান্ড্রোয়েডের শতকরা ১০ ভাগ এবং উইন্ডোজ মোবাইলের শতকরা সাত ভাগ বাজার রয়েছে।
—বিবিসি অবলম্বনে নুরুন্নবী চৌধুরী
</doc>
<doc>
নর্থসাউথ বিশ্ববিদ্যালয়ে গেম প্রতিযোগিতা ও টেলিম্পিয়াড

| তারিখ: ০৯-০৬-২০১০

বেসরকারি বিশ্ববিদ্যালয় নর্থসাউথ বিশ্ববিদ্যালয়ের (এনএসইউ) টেলিযোগাযোগভিত্তিক ক্লাব ওয়ারলেস ফোরামের আয়োজনে শুরু হচ্ছে তিন দিনব্যাপী প্রযুক্তিমেলা। টেক ফিয়েস্তা ২০১০ শিরোনামের এ মেলা শুরু হবে ১৫ জুন। মেলায় দেশীয় ও বহুজাতিক বিভিন্ন প্রযুক্তি প্রতিষ্ঠান অংশ নেবে। তিন দিনব্যাপী এই মেলায় থাকবে আন্তবিশ্ববিদ্যালয় গেম প্রতিযোগিতা, আন্তবিশ্ববিদ্যালয় টেলিম্পিয়াড, প্রযুক্তিবিষয়ক বিভিন্ন সেমিনার, নতুন ও সম্ভাবনাময় বিভিন্ন প্রযুক্তি পণ্যের প্রদর্শনী এবং প্রযুক্তিবিষয়ক চাকরির মেলা। এ ছাড়া এ উৎসবে অনুষ্ঠিত হবে টেলিম্পিয়াড। যেখানে পদার্থবিজ্ঞান, গণিত, টেলিযোগাযোগ ও ইলেকট্রনিকস বিষয়ক প্রতিযোগিতা অনুষ্ঠিত হবে। আন্তবিশ্ববিদ্যালয় গেমিং প্রতিযোগিতা এবং টেলিম্পিয়াডের নিবন্ধন চলছে।
প্রতিযোগিতায় এনএফএস ও ফিফা ২০১০ গেম ঠিক করা হয়েছে। বিস্তারিত জানা যাবে www.nsuwf.com.bd ঠিকানার ওয়েবসাইটে।
—ফয়সাল হাসান
</doc>
<doc>
তোশিবার নতুন ল্যাপটপ

| তারিখ: ০৯-০৬-২০১০

তোশিবা ব্র্যান্ডের নতুন মিনি ল্যাপটপ বাজারে এনেছে স্মার্ট টেকনোলজিস (বিডি) লিমিটেড। এনবি৩০০-এ১০১ মডেলের নতুন এই মিনি ল্যাপটপটিতে রয়েছে ১.৬৬ গিগাহার্টজ গতির ইন্টেল অ্যাটম এন৪৫০ প্রসেসর, ১ গিগাবাইট র‌্যাম, ২৫০ গিগাবাইট হার্ডডিস্ক ড্রাইভ, ওয়েব ক্যাম ইত্যাদি। ১০.১ ইঞ্চি ডব্লিউএক্স সিএসভি পর্দার উইন্ডোজ ৭ চালিত এ ল্যাপটপের দাম ৩০ হাজার টাকা। —বিজ্ঞপ্তি
</doc>
<doc>
অ্যাপল পণ্যে বিশেষ ছাড়

| তারিখ: ০৯-০৬-২০১০

অ্যাপল কম্পিউটারের অনুমোদিত পরিবেশক অ্যালোহা আইশপ বিশেষ অফার চালু করেছে। এতে যেকোনো ম্যাকবুক প্রো কিনলে পাওয়া যাবে ডিকোটারের একটি ব্যাগ ও চার পোর্টের একটি ব্রাঞ্চ মিনি হাব। এ ছাড়া ম্যাকবুক ও ম্যাকবুক এয়ারসহ যেকোনো অ্যাপেল পণ্যের সঙ্গে থাকছে বিশেষ উপহার। গান শোনার যন্ত্র আইপডের ক্ষেত্রে থাকছে বিশেষ ছাড়-সুবিধা। মাসব্যাপী এ সুবিধা পাওয়া যাবে। —বিজ্ঞপ্তি
</doc>
<doc>
ওয়েবসাইটে কেনাবেচা

| তারিখ: ০৯-০৬-২০১০

কেনাবেচার ওয়েবসাইট অনলাইনমার্কেটবিডি (www.onlinemarketbd.com) ঠিকানার ওয়েবসাইটে ক্লাসিফাইড সুবিধা যুক্ত হয়েছে। এতে বিভিন্ন পণ্যের মধ্যে রয়েছে মোবাইল ফোন, কম্পিউটার, ল্যাপটপ, গাড়ি, মোটরসাইকেল ইত্যাদি। —বিজ্ঞপ্তি
</doc>
<doc>
নতুন স্ক্যানার বাজারে

| তারিখ: ০৯-০৬-২০১০

মাইক্রোটেক ব্র্যান্ডের স্ক্যানমেকার ৫৯৫০এসডি মডেলের নতুন স্ক্যানার বাজারে এনেছে গ্লোবাল ব্র্যান্ড প্রা. লি.। স্ক্যানারটি সিঙ্গেল সাইডেড স্ক্যানার, যার অপটিক্যাল রেজ্যুলেশন ২৪০০ ডিপিআই এবং এটি ইউএসবি ২.০ ইন্টারফেসের। অটো ডকুমেন্ট ফিডার (এডিএফ) সুবিধা থাকায় এ৬ থেকে লিগ্যাল সাইজের সর্বোচ্চ ৫০টি পৃষ্ঠা স্বয়ংক্রিয়ভাবে স্ক্যান করা যাবে। এ ছাড়া রয়েছে উইজার্ড ডিআই সফটওয়্যার। যাতে রয়েছে স্মার্ট ডুপ্লেক্স, প্রিসেট সেটিং সুবিধা। দাম ১৪ হাজার টাকা। —বিজ্ঞপ্তি
</doc>
<doc>
টিপস
উইন্ডোজ ভিসতা ও সেভেনের স্টার্ট মেনুতে রান

| তারিখ: ০৯-০৬-২০১০

উইন্ডোজ ভিসতা এবং উইন্ডোজ সেভেন অপারেটিং সিস্টেমে স্টার্ট মেনুতে রান অপশন থাকে না। উইন্ডোজ সেভেন এবং ভিসতার স্টার্ট মেনুতে রান অপশন যোগ করতে কি-বোর্ড থেকে Windows key চেপে রেখে R চাপুন।এখন রান অপশন আসবে। এখানে gpedit.msc লিখে ইন্টার চাপুন। এখন User Configuration /Administrator Templates অপশনে যান। Start Menu and taskbar অপশনে ক্লিক করুন।এখন ডানে সবার নিচে Add the Run command to the Start Menu অপশনে ডান ক্লিক করে Properties-এ যান। এখন অপশনটি Enable করে Ok দিন। এর পর থেকে স্টার্ট মেনুতে গেলে রান অপশন পাবেন। খালেদ মাহমুদ খান
</doc>
<doc>
হেল্পলাইন
বদলে ফেলুন গুগলের পটভূমি

| তারিখ: ০৯-০৬-২০১০

তথ্য খোঁজার জনপ্রিয় ওয়েবসাইট গুগলের ব্যবহারকারীরা এর সাদামাটা চেহারা বদলে নেওয়ার সুযোগ পাচ্ছে।এখন থেকে মূল সার্চ পাতার নিচের বাঁ পাশে Change background image নামে একটি সংযুক্তি (লিঙ্ক) দেখা যাবে। এটি ব্যবহার করে সার্চ পাতার সাদা পটভূমি পরিবর্তন করে পছন্দের যেকোনো ছবি ব্যবহার করা যাবে। মোট তিন ধরনের পদ্ধতিতে এখানে ছবি যুক্ত করার সুবিধা দেওয়া হয়েছে। প্রথমত, ব্যবহারকারী তার নিজের কম্পিউটার থেকে ছবি আপলোড করতে পারবে। ব্যবহারকারীর পিকাসা ওয়েব অ্যালবাম (http://picasaweb.google.com) থেকে পছন্দের ছবিটি ব্যবহারের সুবিধাও রয়েছে। এ ছাড়া অন্যান্য পিকাসা ব্যবহারকারীর উন্মুক্ত ছবিগুলোও ব্যবহার করার অপশন রয়েছে এখানে। তবে এই সার্চের পাতাজুড়ে বিশাল ছবি ব্যবহার করার জন্য গুগল সার্চের ফলাফল ধীর গতিতে আসবে এমনটি নয়। গুগলের পক্ষ থেকে জানানো হয়েছে, সার্চের পাতাটি দেখানোর সময় প্রথমে তারা সার্চের ফলাফল গ্রহণ করে, এর পরে পাতার অন্যান্য অংশ। যার ফলে এই বৈশিষ্ট্যটি ব্যবহার করার আগে যেমন দ্রুত ফলাফল দেখা যেত, এখনো তেমনি দেখা যাবে। সেই সঙ্গে এ অপশনটি চালু করার পর বন্ধ করে দিতে চাইলে সহজেই Remove Background Image অপশনটি ব্যবহার করে ছবিটি সরিয়ে ফেলা যাবে। এ ধরনের একটি সেবা মাইক্রোসফটের বিং (www.bing.com) সার্চ ইঞ্জিনে শুরু থেকেই দেওয়া হয়েছে। তবে এর সঙ্গে বিং-এর মূল পার্থক্য হলো, গুগলের ব্যকগ্রাউন্ডের ছবিটি পছন্দ বা ব্যবহার করা না করার বিষয়টি ব্যবহারকারী নিজেই নিয়ন্ত্রণ করতে পারে।
—নাসির খান
</doc>
<doc>
অ্যান্ড্রোয়েড বনাম আইফোন অপারেটিং সিস্টেম

| তারিখ: ১০-০৬-২০১০

ইন্টারনেটে তথ্য কোঁজার জনপ্রিয় ওয়েবসাইট গুগলের মোবাইল অপারেটিং সিস্টেম অ্যান্ড্রোয়েড এবং সদ্য বাজারে আসা অ্যাপলের আইফোন অপারেটিং সিস্টেমের (আইওএস) মধ্যে কোনটি সেরা হবে, তা নিয়ে শুরু হয়েছে আলোচনা। পরবর্তী প্রজন্মের আইফোন, আইপড টাচ এবং আইপ্যাডের জন্য বিশেষভাবে তৈরি আইওএস ৪ নানা ধরনের সুবিধাসংবলিত। অন্যদিকে অ্যান্ড্রোয়েডের সর্বশেষ সংস্করণ ২.২তেও যুক্ত হয়েছে নতুন নতুন সুবিধা। এখন চলতি বাজারে সুবিধা এবং বৈশিষ্ট্যের দিক দিয়ে কোনটি সেরা, তাই নিয়ে চলছে আলোচনা।
গবেষণা প্রতিষ্ঠান ইয়ানকি গ্রুপের পরিচালক কার্ল হাওয়ে বলেন, অ্যান্ড্রোয়েড ২.২ আর আইওএস ৪ একই কাজ করলেও বৈশিষ্ট্যের দিক দিয়ে এদের রয়েছে ভিন্নতা। দুটো অপারেটিং সিস্টেমের মধ্যেই রয়েছে মুক্ত সফটওয়্যারের নানা সুবিধা, মাল্টিটাস্কিং ও ফোল্ডার সুবিধা। তবে ভিন্নতাও কম নয় দুটির মধ্যে। অ্যান্ড্রোয়েড সিস্টেম এইচটিএমএল৫ সুবিধা সমর্থন করলেও আইওএস তা করে না। তবে আইওএস ৪-এ রয়েছে ফেইসটাইম বৈশিষ্ট্যের মাধ্যমে ভিডিও চ্যাটের সুবিধা, যা অ্যান্ড্রোয়েডে নেই। স্মার্টফোনের বাজারে সবচেয়ে এগিয়ে আছে ব্ল্যাকবেরি, যার বাজার অংশীদারিত্ব ৩৫ শতাংশ। এরপরই রয়েছে আইফোন ২৮ এবং অ্যান্ড্রোয়েড সমর্থিত স্মার্টফোন নয় শতাংশ। আইফোন বিশ্বব্যাপী চলতি বছরে প্রায় চার কোটি এবং আগামী বছর পাঁচ কোটি বিক্রির লক্ষ্য নিয়েছে, যেখানে অ্যান্ড্রোয়েড চালিত ফোন চলতি বছরে এক কোটি ৩৮ লাখ এবং আগামী বছর দুই কোটি ৫০ লাখ বিক্রির লক্ষ্যমাত্রা নির্ধারণ করেছে। —টেকনিউজওয়ার্ল্ড
</doc>
<doc>
ডেলের পরিবেশক হলো কম্পিউটার সার্ভিসেস

| তারিখ: ১০-০৬-২০১০
প্রযুক্তি নির্মাতা প্রতিষ্ঠান ডেলের পরিবেশক হিসেবে চুক্তিবদ্ধ হলো প্রযুক্তি সরবরাহ ও সেবাদাতা প্রতিষ্ঠান কম্পিউটার সার্ভিসেস লিমিটেড। ডেল বিভিন্ন প্রতিষ্ঠানের প্রযুক্তিগত সেবা আরও গতিশীল করতে ডেল সহযোগী প্রোগ্রামের অংশ হিসেবে কম্পিউটার সার্ভিসেস লিমিটেডকে তাদের অন্যতম অংশীদার হিসেবে ঘোষণা করেছে। গত মঙ্গলবার রাজধানীতে আয়োজিত এক সংবাদ সম্মেলনে এসব তথ্য জানানো হয়। এর মাধ্যমে কম্পিউটার সার্ভিসেস লিমিটেড ‘ডেল সলিউশন অ্যান্ড রিসোর্সেস’সহ ডেল ট্রেনিং অ্যান্ড এনাবেলমেন্টের আওতায় বিভিন্ন প্রতিষ্ঠানকে ‘ডেল সমাধান’ প্রদান করতে পারবে।
সংবাদ সম্মেলনে কম্পিউটার সার্ভিসেস লিমিটেডের ব্যবস্থাপনা পরিচালক মামলুক সাবির আহমেদ বলেন, ‘ডেলের সঙ্গে আমাদের এ অংশীদারি বিভিন্ন প্রতিষ্ঠানের প্রযুক্তিগত সমস্যার সঠিক সমাধান প্রদানে আরও শক্তিশালী অবস্থান নিশ্চিত করবে।’ দক্ষিণ এশিয়া ডেল গ্লোবালের এন্টারপ্রাইজ-প্রধান অ্যান্ডি সিম বলেন, ‘কম্পিউটার সার্ভিসেস লিমিটেডের মাধ্যমে আমরা বাংলাদেশে ডেলের সর্বশেষ সহজলভ্য এবং উন্নত উদ্ভাবনগুলো খুব সহজেই পৌঁছে দিতে পারব।’ সংবাদ সম্মেলনে ডেল বাংলাদেশের মহাব্যবস্থাপক মীর সাদাত আলী বলেন, ‘বাংলাদেশের বাজারে ডেল প্যান সিস্টেম, ইএমসি স্টোরেজের মতো বিভিন্ন উচ্চগতিসম্পন্ন পণ্য বিস্তারে কম্পিউটার সার্ভিসেস লিমিটেড আমাদের সঙ্গে কাজ করবে।’ সম্মেলনে ডেল ও কম্পিউটার সার্ভিসেস লিমিটেডের কর্মকর্তারা উপস্থিত ছিলেন।
—মোছাব্বের হোসেন
</doc>
<doc>
গুগলে বিশ্বকাপের খবর

| তারিখ: ১০-০৬-২০১০

জনপ্রিয় সার্চ ইঞ্জিন গুগলডটকম ডট বিডিতে বিশ্বকাপ ফুটবলের নানা তথ্যের হালনাগাদ ফলাফল এবং সময়সূচিও জানা যাবে। ভরভধ ড়িত্ষফ পঁঢ় ২০১০ বা ড়িত্ষফ পঁঢ় বা ড়িত্ষফপঁঢ় ইত্যাদি শব্দ দিয়ে সার্চ করলে পরবর্তী দুটি খেলার বাংলাদেশ সময়, গ্রুপ, ফলাফল ইত্যাদি।
—বিজ্ঞপি
</doc>
<doc>
মতিঝিলে কম্পিউটার সোর্স

| তারিখ: ১০-০৬-২০১০
রাজধানীর মতিঝিলে কম্পিউটার সোর্স লিমিটেড তাদের ‘মতিঝিল রিটেইল স্টোর’ চালু করেছে।
উদ্বোধনী অনুষ্ঠানে প্রতিষ্ঠানটির বিপণন পরিচালক এ ইউ খানসহ ঊর্ধ্বতন কর্মকর্তা উপস্থিত ছিলেন। নতুন এই রিটেইল স্টোরে ল্যাপটপ, মনিটর, প্রিন্টার, ডেস্কটপ কম্পিউটারসহ সব ধরনের প্রযুক্তিপণ্য পাওয়া যাবে। —বিজ্ঞপ্তি
</doc>
<doc>
ওয়েবসাইটে বিশ্বকাপ তথ্য

| তারিখ: ১০-০৬-২০১০

বিশ্বকাপ ফুটবলের বিভিন্ন তথ্য নিয়ে চালু হয়েছে ওয়ার্ল্ডকাপইনফো২৪ (www.worldcupinfo24.blogspot.com) ঠিকানার একটি ওয়েবসাইট। এতে বিশ্বকাপের খেলার সময়সূচি, বিভিন্ন দলের বৃত্তান্ত, বিশ্বকাপের বিভিন্ন ছবিসহ বিশ্বকাপ সম্পর্কিত নানা রকম তথ্য ও সংবাদ পাওয়া যাবে। —বিজ্ঞপ্তি
</doc>
<doc>
কম্পিউটার যন্ত্রাংশ নিয়ে বই

| তারিখ: ১০-০৬-২০১০

বইয়ের নাম: কম্পিউটার হার্ডওয়্যার\ লেখক: মাহবুবুর রহমান\ দাম: ৩৫০ টাকা\ পৃষ্ঠা: ৪৭১\ প্রকাশক: সিসটেক পাবলিকেশন্স লিমিটেড, ঢাকা

বিভিন্ন যন্ত্রাংশের সমন্বয়ে তৈরি হয় একটি পূর্ণাঙ্গ কম্পিউটার। এসব যন্ত্রাংশের মধ্যে রয়েছে নানা কিছু। পাওয়ার সাপ্লাই ইউনিট, মাদারবোর্ড, প্রসেসর, গ্রাফিক্স, সাউন্ড, নেটওয়ার্ক ইন্টারফেস কার্ড ইত্যাদি থাকে একটি কম্পিউটারে। এ ছাড়া রয়েছে র্যাম, হার্ডডিস্ক ড্রাইভ, অপটিক্যাল ডিস্ক ড্রাইভ ইত্যাদি। বাইরের অংশের মধ্যে রয়েছে কিবোর্ড, মাউস, স্ক্যানার, মাইক্রোফোন, ওয়েবক্যাম ইত্যাদির মতো ইনপুট এবং মনিটর, প্রিন্টার, স্পিকারের মতো আউটপুট যন্ত্রাংশ। এসব যন্ত্র বিভিন্ন পোর্টের সঙ্গে যুক্ত হওয়ার পর কাজ করে কম্পিউটার।
কম্পিউটারের নানা যন্ত্রপাতির তথ্য নিয়ে প্রকাশিত হয়েছে কম্পিউটার হার্ডওয়্যার বইটি। লিখেছেন মাহবুবুর রহমান। ২৮ অধ্যায়ের এই বইতে কম্পিউটারের নানা গুরুত্বপূর্ণ যন্ত্রাংশের ছবিসহ রয়েছে বিস্তারিত আলোচনা, যার মাধ্যমে সহজে কম্পিউটার হার্ডওয়্যার সম্পর্কে জানা যাবে। কীভাবে এসব যন্ত্রাংশ একত্র করে কম্পিউটার সংযোজন করতে হয়, সে সম্পর্কিত ছবি ধাপে ধাপে দেওয়া আছে। কম্পিউটার তৈরি করাই নয়, এর যথাযথ যত্ন নেওয়ার বিভিন্ন বিষয়ও যুক্ত করা হয়েছে বইটিতে। নিয়মিত কম্পিউটার রক্ষণাবেক্ষণের জন্য বিভিন্ন যন্ত্রাংশ ও আনুষঙ্গিক যন্ত্রাংশ পরীক্ষা, প্রয়োজনীয় পরিবর্তন, সমস্যা হলে মেরামতের নানা বিষয়ও বিস্তারিতভাবে পাওয়া যাবে বইটিতে। রয়েছে কম্পিউটারের বিভিন্ন হার্ডওয়্যার ও সফটওয়্যারের ট্রাবলশুটিং সম্পর্কে আলোচনা, সফটওয়্যারজনিত সমস্যার কথা ও এর সমাধান নিয়ে আলোচনা। আরও আছে একটি সহায়িকা সিডি, যাতে ভিডিওচিত্রের মাধ্যমে জানা যাবে পুরো প্রক্রিয়া। —নুরুন্নবী চৌধুরী
</doc>
<doc>
টিপস
গুগল ঠিকানা ছাড়া গুগল ডক্স

| তারিখ: ১০-০৬-২০১০

গুগল সম্প্রতি তাদের ব্যবহারকারী ছাড়াও সবার জন্য গুগল ডকস উন্মুক্ত করে দিয়েছে। ফলে গুগলে কোনো ঠিকানা না থাকলেও গুগল ডকস ব্যবহার করা যাবে। এতে প্রাথমিকভাবে ডকুমেন্ট, স্প্রেডশিট এবং ড্রয়িং রয়েছে। সাইটটির ঠিকানা http://docs.google.com/demo। তৈরিকৃত ডকুমেন্ট সহজে শেয়ার করার জন্য শেয়ারিং লিংক রয়েছে।
মেহেদী আকরাম

</doc>
<doc>
ডিজিটাল যুগের ভালোবাসা দিবস

লিখেছেনঃ বদরুদ্দোজা মাহমুদ তুহিন তারিখঃ ১৩/০২/২০১২
লেখাটি আপনার পছন্দ হয়েছে?
বন্ধুরা, ১৪ ফেব্রুয়ারি বিশ্ব ভালোবাসা দিবস। দিবসটিকে ঘিরে বিশ্বব্যাপি রয়েছে নানা আয়োজন। প্রযুক্তির অগ্রযাত্রায় সাথে ভালোবাসা বা ভালোবাসা দিবস সম্পৃক্ত থাকবে না সেটি কি হয়? কবুতর, ডাকপিয়নের স্থানে এখন ভালোবাসার সংবাদ বাহনে কাজ করে ইন্টারনেট ও ডিজিটাল ডিভাইস। মুহুর্তেই ভালোবাসার বার্তা পৌছে যায় প্রিয় মানুষটির কাছে। আসুন জেনে নিই ভালোবাসা প্রকাশে প্রযুক্তির নানা সুবিধার কথা….
সেলফোন, কম্পিউটার, ইন্টারনেট। আর ইন্টারনেটে সামাজিক যোগাযোগ সেবা ফেসবুক, গুগল প্লাস, মাইস্পেস, টুইটার ইত্যাদি। ভয়েস এবং ভিডিও কলের পাশাপাশি এসএমএস, এমএমএস, চ্যাটিং। দূরে থাকলেও ডিজিটাল আয়োজনে কাছে থাকে প্রিয়জন। যেন নির্মলেন্দু গুণের কবিতার মতো … হাত বাড়িয়ে ছুঁই না তোকে মন বাড়িয়ে ছুঁই…। হাজার মাইল দূর থেকেও প্রিয় মানুষকে ছুঁয়ে দেওয়ার অনুভূতি মেলে ভার্চুয়াল স্পর্শে।
মন বাড়িয়ে ছুঁই : প্রিয় মানুষটি সব সময় চোখের সামনে থাকবে সেটা তো সবসময় সম্ভব হয়ে ওঠে না! প্রয়োজনে-অপ্রয়োজনে প্রায়ই প্রিয়জন থেকে দূরে থাকার বিরহে পুড়তে হয়। তবে তাতে হা-পিত্যেশ করে মরার কিছু নেই। হাত বাড়িয়ে ছুঁয়ে দিতে না পারলে মন বাড়িয়ে ছুঁতে রয়েছে নানা রকম ভার্চুয়াল আয়োজন। সেলফোনের বোতাম কিংবা ইন্টারনেট সংযুক্ত মাউস-কিবোর্ডের স্পর্শে সহজেই প্রিয়জনের কাছে পৌছে দেওয়া যাচ্ছে মনের বার্তাটি। দূর থেকেও বিষন্ন, ক্লান্ত সময়গুলো প্রিয় মানুষের স্পর্শে খুঁজে পাচ্ছে আশ্রয়। মুহূর্তগুলো হয়ে উঠছে রঙিন। ভালোবাসা দিবসে বিনিসুতোয় হৃদ্যতার বাঁধন তৈরিতেও ভূমিকা রাখবে ডিজিটাল মাধ্যম। তাৎক্ষণিক বার্তা বিনিময়ে পাশে রয়েছে সামাজিক যোগাযোগ সেবা, ইনস্ট্যান্ট মেসেজিং [আইএম], মাইক্রোব্লগ এবং ছবি শেয়ারিংয়ের মতো সাইটগুলো। ফেসবুক, গুগল প্লাস, মাইস্পেস, টুইটার প্রিয়জনের সঙ্গে যোগাযোগে অসাধারণ মাধ্যম। তবে সবাইকে ছাপিয়ে ফেসবুক এখন শীর্ষ বাহন। যদি মনের কথাটি সত্যিই এতদিন বলা হয়ে না থাকে, তবে এবারই ফেসবুক মেসেজে বলে দেওয়া যেতে পারে আপন বার্তা। প্রায় সবাই জানি, সাইটটির মাধ্যমে প্রিয়জনের কাছে পছন্দের বার্তা পাঠানোর পাশাপাশি যে কোনো ছবি, ভিডিও এবং ওয়েবসাইটের ঠিকানা শেয়ার করা যাচ্ছে। শেয়ার করা ছবিতে ইচ্ছামতো মন্তব্যও করা যায়। ফেসবুকের সবচেয়ে মজার ফিচার হচ্ছে এর চ্যাটিং ও সম্প্রতি চালু হওয়া ভিডিও কলিং সুবিধা।
একদিন দেখা না হলেই যেন হাজার দিনের নিঃসঙ্গতা। তবে এখন আর নিঃসঙ্গ হতে হয় না। তবে এর জন্য প্রয়োজন ডিজিটাল মাধ্যম। হাজার মাইল দূরে থেকেও ভার্চুয়াল মাধ্যমে নিয়মিত দেখাদেখি যেন নির্জলা ঘটনা! ছবি আপলোডে রয়েছে ছবি শেয়ারিং সাইট পিকাসা এবং ফ্লিকার।  মনের বার্তা তাৎক্ষণিক পৌছে দিতে ইয়াহু মেসেঞ্জার, মাইক্রোসফটের হটমেইল মেসেঞ্জার কিংবা গুগলের জিটক অতুলনীয়। এতে চ্যাটিংয়ের পাশাপাশি পাঠানো যায় আবেগ প্রকাশক চিহ্ন (ইমোটিকন), অ্যানিমেশন কার্টুন এবং অফলাইন বার্তা। ওয়েবক্যাম যুক্ত করে ভিডিও এবং মাইক্রোফোন যুক্ত করে ভয়েস চ্যাটিং সুবিধাও নেওয়া যায়। আর সেলফোনে তাৎক্ষণিক বার্তা আদান-প্রদানে জনপ্রিয় মাধ্যম হচ্ছে মিগ৩৩, নিমবাজ, ফ্রিং, এজিল মোবাইল, উইন্ডোজ লিভ ফর মোবাইল, ইনস্ট্যাংগো, ইবাডি ও ইয়ামি মেসেঞ্জার। কম্পিউটারে একসঙ্গে একাধিক চ্যাট ক্লায়েন্টের সঙ্গে চ্যাটিং করার জন্য রয়েছে পিজিন মেসেঞ্জার। এর মাধ্যমে এইম, গুগলটক, মাইস্পেস, ইয়াহু, এমএসএনসহ প্রায় সব চ্যাট ক্লায়েন্টের সঙ্গে নিয়মিত চ্যাটিং করার সুবিধা রয়েছে।
প্রিয়জনের জন্য উপহার : ভালোবাসা দিবসে প্রিয়জনকে শুভেচ্ছা এবং উপহার পাঠানো খুবই জরুরি। এজন্য ইন্টারনেটে রয়েছে অসংখ্য ওয়েবসাইট। ভালোবাসার কার্ড পাঠাতে ২০০০ গ্রিটিংস, রিগার্ডস, ১০০ ফ্রি-ইকার্ডস, ব্লুমাউন্টেইন, ফোর ফ্রেন্ডশিপ, ১২৩ গ্রিটিংস, দেশিলাভ, ভালেন্টাইনস ডে, ভালেন্টাইনস ডে-ইকার্ডস, ভ্যালেন্টাইনগিফট, এভরিথিংসভ্যালেন্টাইনডে, এসটি-ভ্যালেন্টাইসডে, ভ্যালেন্টাইনস ডে স্লাইড, প্যাশনআপসহ অগনিত ওয়েবসাইট থেকে বেছে নেওয়া যায় প্রিয়জনের মনে দাগ কাটে এমন ই-কার্ড। সাইটগুলো থেকে বিনামূল্যে ভালোবাসার ই-কার্ড পাঠানো যায়। এ জন্য উপহারের ক্যাটাগরি থেকে পছন্দের ভার্চুয়াল উপহারটি বেছে ‘সেন্ড দিস ই-কার্ড’ অপশনটিতে ক্লিক করে পাঠাতে হবে প্রিয়জনের ঠিকানায়। অধিকাংশ সাইটেই ই-কার্ড পাঠানোর নিয়ম একই রকম। তবে কিছু সাইটে ভিন্নভাবেও ই-কার্ড নির্বাচন এবং পাঠাতে হতে পারে। এছাড়া সামাজিক যোগাযোগসেবা ফেসবুকের মাধ্যমেও ফেসবুক বন্ধুদেরও যে কোনো ভার্চুয়াল উপহার পাঠানো যাবে। আর যারা ফটোশপ এবং সফটওয়্যারের কাজে দক্ষ তারা নিজেই তৈরি করে নিতে পারেন মনের মতো ই-কার্ড। কার্ড তৈরির কয়েকটি সফটওয়্যার স্মার্টড্র, কার্ভ এবং স্কিলসফট থেকে নামিয়ে নেওয়া যেতে পরে। ভ্যালেন্টাইন্স সম্পর্কিত মোবাইল সাইটও আছে প্রচুর। সাইটগুলো থেকে ভালোবাসা দিবসের ইতিহাস, ই-কার্ড, ভালোবাসার কবিতা, কোটেশন, ই-গিফট নানা বিষয়ে জানতে পারবেন। এছাড়া প্রিয়জনকে পাঠাতে পারবেন আকর্ষণীয় সব ইলেকট্রনিক কার্ড।

ভার্চুয়াল মাধ্যমে বাস্তবতার আমেজ : শুধু ভার্চুয়ালি নয় প্রিয় মানুষটির হাতে পৌঁছে দিতে সত্যিকারের উপহারের ব্যবস্থাও রয়েছে। এজন্য রয়েছে গিফট ভাউচার অথবা গিফট কার্ড। গিফট ভাউচারে টাকার অঙ্ক বসানো থাকবে। লেখা থাকবে ঠিকানা। গিফট কার্ডটি প্রি-পেইড কার্ডের মতো। নির্দিষ্ট মেয়াদ থাকে। এ কার্ড দিয়ে যে কোনো দোকান থেকে ব্যালান্স অনুযায়ী পছন্দের পণ্য কেনা যাবে। কার্ড পাওয়া যায় বিভিন্ন ব্যাংকে। এ ছাড়াও বড় বড় গিফট শপেরও নিজস্ব কিছু ভাউচার রয়েছে। যেমন আড়ং, প্রবর্তনা, বিবি প্রডাকশনস ইত্যাদি। প্রিয়জনের কাছে পছন্দের উপহার পাঠিয়ে দিতে কাজ করছে বেশ কয়েকটি ওয়েবসাইট। এর মধ্যে গিফ্টজহাট, বিডিগিফটজ, গিফটমেলা, দেশি গ্রিটিংস, দেশি মেগাশপ উল্লেখযোগ্য। ক্রেডিট কার্ডে টাকা পরিশোধ করলে সময় মতো উপহার পৌঁছে যাবে প্রিয়জনের ঠিকানায়। এভাবে ভার্চুয়াল আয়োজনে বিশ্ব ভালোবাসার দিনে প্রিয় মানুষটিকে কাছে রাখা যায়। প্রযুক্তির বাহন এখন আড়ম্বরপূর্ণ কোনো পণ্য নয়। ভ্যালেন্টাইন দিবসে প্রিয়জনকে পছন্দের বইও উপহার দিতে পারেন। ইন্টারনেটের মাধ্যমে বই বিক্রির সাইটগুলোতে অর্ডার করলেই তারা ঠিকানামতো পৌছে দেবে বই। এসব সাইটের মধ্যে উল্লেখযোগ্য বইমেলা, রকমারি ডটকম।

প্রযুক্তি আজ প্রাত্যহিক জীবনে প্রিয়জনের মাঝে ভালোবাসায় বেঁচে থাকার হাতিয়ার। এই হাতিয়ারই প্রিয় মানুষটিকে কাছে রাখছে সব সময়। ভালোবাসা দিবসে জয়তু ডিজিটাল ভ্যালেন্টাইন্স।
আশাকরি আপনাদের সবারই ভালোবাসা দিবস কাটুক আনন্দে, উচ্ছাসে আর অফুরন্ত ভালোবাসায়…

গুগলে চালু হলো বাংলা অনুবাদ সুবিধা, আসুন উন্নত অনুবাদে অবদান রাখি সবাই

লিখেছেনঃ আল-আমিন কবির তারিখঃ ২৩/০৬/২০১১ 
এক ভাষা থেকে অন্য ভাষায় কোন লেখা অনুবাদ করার জন্য অনলাইনে সবচেয়ে জনপ্রিয় প্রোগ্রাম হচ্ছে গুগল ট্রান্সলেটর। বিশ্বের ৫৮ ভাষায় এতদিন এ ট্রান্সলেশন সুবিধাটি উপভোগ করা যেত। মঙ্গলবার এ তালিকায় আরোও পাঁচটি ভাষা যুক্ত করা হয়েছে। এগুলো হলো বাংলা, গুজরাটি, কান্নাডা, তামিল এবং তেলুগু। গুগলের রিসার্স সায়িন্টিস্ট আশিস ভেনুগোপাল একটি ব্লগ পোস্টের মাধ্যমে এ তথ্য জানিয়েছেন।

অনলাইনের সবচেয়ে বড় এ অনুবাদ প্রোগ্রামটিতে বাংলা যুক্ত হওয়ায় আমরাও এখন যেকোন ভাষা (যেগুলোতে গুগল ট্রান্সলেটরের সমর্থন আছে) থেকে বাংলায় যেমন অনুবাদ করা যাবে তেমনি বাংলা থেকেও অন্যান্য ভাষায় যেকোন লেখা অনুবাদ করা যাবে। :-)

আশিস ভেনুগোপাল উল্লেখ করেন, ইংরেজি থেকে ভারতীয় উপমহাদেশের এ পাঁচটি ভাষার নানা দিক থেকে পার্থ্যক্য রয়েছে। এগুলোতে সাবজেক্ট, ভার্ব এবং অবজেক্টের নিয়ম মেনে খুব কমই বাক্য গঠিত হয়। কিন্তু ইংরেজি বাক্য গঠনে অবশ্যই সাবজেক্ট-ভার্ব এবং অবজেক্ট সূত্র মানা হয়। অর্থ্যাৎ ইংরেজি বাক্য যেভাবে গঠিত হয় বাংলা ভাষার বাক্য গঠন কোনভাবেই তার ধার ধারেনা, এর নিজস্ব বাক্য গঠন রীতি রয়েছে। দুটি ভাষার এ পার্থ্যক্যের কারণে এর অনুবাদ প্রক্রিয়াটা একটু জটিল। শব্দার্থকে আমরা বিভিন্নভাবে প্রয়োগ করে দেখছি কোনটি সবচেয়ে উপযুক্ত হয়।

গুগল ট্রান্সলেটরে বাংলা ভাষার অনুবাদটি বর্তমানে আলফা সংস্করণ হিসাবে রয়েছে। এটিকে আরোও উন্নত করে গুগল ট্রান্সলেটরের বেটা ভার্সন আনা হবে। এরপর একে একে আসবে এর রিলিজ ক্যান্ডিডেট এবং চূড়ান্ত সংস্করণ।

গুগলের বর্তমান অনুবাদ প্রোগ্রামটিতে (আলফা সংস্করণে) বাংলায় বেশকিছু সমস্যা রয়েছে, ইংরেজি বা অন্য ভাষা থেকে বাক্যের সঠিক অনুবাদ করতে পারছে না প্রোগ্রামটি। গতকাল রাত্রে বেশকিছু আর্টিকেল ইংরেজি থেকে বাংলায় অনুবাদের চেষ্টা করলাম, অধিকাংশ লাইন ই এখনও সঠিকভাবে আসছে না। সাবজেক্ট-ভার্ব-অবজেক্ট হিসাবে শাব্দিক বাংলা বাক্য আসছে অনুবাদে। তবে এগুলোতে এখই আমাদের হতাশ হওয়ার কিছু নেই। আমাদেরকেই ঠিক করতে হবে সঠিক অনুবাদটি। আমাদের ক্ষুদ্র ক্ষুদ্র অবদানেই আসবে বাংলা অনুবাদের চূড়ান্ত সংস্করণ। গুগলও অবশ্য তেমনটিই জানিয়েছে, ‘আমরা ভুল থেকে শিখতে চাই। আমাদের ভুলগুলো ব্যবহারকারীদের কাছ থেকে জানতে চাই এবং তাদের পরামর্শ অনুযায়ীই শুধরে নিতে চাই।

যেভাবে অনুবাদ করবেন

আসুন, এবার গুগল ট্রান্সলেটরে অনুবাদ করার তরিকাটা সংক্ষেপে দেখে নেই। প্রথমে গুগল ট্রান্সলেটরের হোমপেইজে যেতে হবে। যে ভাষা থেকে বাংলায় অনুবাদ করতে চান সে ভাষাটি এবার হোমপেইজের গুগল ট্রান্সলেটর লগোর নিচে From লেখা বক্স থেকে নির্বাচন করে নিন। আমি English নির্বাচন করলাম।

নান্দনিক সব ফিচার নিয়ে অভ্রের নতুন সংস্করণ

লিখেছেনঃ আল-আমিন কবির তারিখঃ ০২/০১/২০১১ 

নান্দনিক বেশ কিছু ফিচার নিয়ে উন্মোচিত হয়েছে জনপ্রিয় ইন্টারনেট ভিত্তিক বাংলা লেখার সফটওয়্যার অভ্রের নতুন সংস্করণ ৫.১.০। গতকাল নতুন বছরের প্রথম দিনে এটি আনুষ্ঠানিকভাবে উন্মোচণ করে অভ্র ডেভেলপার প্রতিষ্ঠান অমিক্রনল্যাব। এটি অভ্র ভক্তদের জন্য নতুন বছরের সবচেয়ে সেরা উপহার হয়ত।

একটি ব্লগ পোস্টের মাধ্যমে অভ্র টিম জানিয়েছে, আরোও ভালো পারফর্মেন্সের জন্য অভ্রকে ঢেলে সাজানো হয়েছে। একই সাথে এর সোর্সকোড উন্মুক্ত করে ওপেনসোর্স করে দেয়া হয়েছে। মজিলা পাবলিক লাইসেন্স ১.১ এর আওতায় নতুন সংস্করণটি প্রকাশ করা হয়েছে। সফটওয়্যারটির আগের সংস্করণগুলো ব্যবহার করে অ্যাডোবি ফটোশপ, ইমেজরেডি সহ বেশকিছু সফটওয়্যারে বাংলা লেখার কোন সুযোগ ছিল না। নতুন সংস্করণটিতে সে সীমাবদ্ধতা কাটিয়ে ওঠা গেছে।
নতুন সংস্করণটিতে বিল্ট ইনভাবে স্পেলচেকার সুবিধা যুক্ত করা হয়েছে। এমএস ওয়ার্ড অ্যাডইন-এর মাধ্যমে প্লেইন টেক্সট এবং রিচ টেক্সটে বাংলা বানান পরীক্ষা করা যাবে। একই সাথে উইন্ডোজ সেভেন ক¤পাটিবল করেও তৈরি করা হয়েছে এটি। অভ্র ফোনেটিক মোডে ডিকশনারী সুবিধা যুক্ত করা হয়েছে। অভ্র মাউসেও বেশকিছু নতুন চিহ্ন যুক্ত করা হয়েছে। এছাড়াও স্বয়ংক্রীয় আপডেট বার্তা জানানোর সুবিধ্ওা চালু করা হয়েছে সফটওয়্যারটিতে।
রয়েছে আরোও একগাদা নতুন ফিচার (বলে শেষ করা যাবেনা) :-) । অভ্র ভক্তরা (আমার মতো বিজয় ভক্তরাও করতে পারেন) এখনই এখানে ক্লিক করুন। ডাউনলোড শুরু হয়ে যাবে অভ্র কিবোর্ড সফটওয়্যার।
একটি হতাশার খবর:

বিজয় কিবোর্ডের উদ্ভাবক মোস্তাফা জব্বারের অভিযোগ সম্পর্কে তো জানেনই। তিনি একটি জাতীয় দৈনিকে লিখেছিলেন অভ্র ইউনিবিজয় কিবোর্ড লেআউট বিজয় কে নকল করে করা হয়েছে।  এরপর নানান তুলকালাম কান্ড ঘটেছিল ওয়েব বিশ্বে। ব্লগ পরিমন্ডলে মোস্তাফা জব্বারের বিরুদ্ধে প্রতিবাদের ঝড় উঠেছিল। এরপর সর্বশেষ সমঝোতা অনুযায়ী অভ্র কিবোর্ড থেকে ইউনিবিজয় লেআউট সরিয়ে নেয়া হয়েছে। :-( যারা অভ্রতে বিজয় স্টাইলেই লিখতেন (আমার মতো) তাদের জন্য এটি বড়ই দু:খের খবর।  বাংলা লেখার জন্য বর্তমানে এতে অভ্র ফোনেটিক, অভ্র ইজি, বর্নমালা, মুনীর অপটিমা, জাতীয় এবং প্রভাত সহ বেশকিছু কিবোর্ড লেআউট যুক্ত করা হয়েছে। তবে সুখবর হচ্ছে নিজের ইচ্ছামতও কিবোর্ড লেআউট তৈরি করে নেয়া যাবে সফটওয়্যারটিতে।
একটি ছোট্ট হ্যাক

যারা বিজয় লেআউটে অভ্যস্ত তারা অভ্রের অন্য লেআউটগুলোতে হয়ত লিখতে চাইবেন না। নতুন সংস্করণে ইউনিবিজয় লেআউট ব্যবহার করার জন্য আপনাকে ছোট্ট একটি হ্যাক করতে হবে। প্রথম এখানে ক্লিক করে অভ্রের ইউনিবিজয় লেআউটটি ডাউনলোড করে নিন (*জিদ্দু.কম/ *মিডিয়াফায়ার.কম)। এবার ফাইলটি আনজিপ করুন এবং ইউনিবিজয় লেআউট ফাইলটিতে মাউসের রাইট বাটন ক্লিক করে ‘ইনস্টল’ বাটনে ক্লিক করুন।
</doc>
<doc>
ডাউনলোড করুন একটি পরিপূর্ণ “ফ্রীলান্সার” টিউটোরিয়াল ই-বুক

লিখেছেনঃ আরিফুল ইসলাম (শাওন) তারিখঃ ০৯/০২/২০১২

বলা বাহুল্য, ফ্রীলান্সিং করার শুরুর দিকে যতটা কাঠখড় পাড়ি দিতে হয়েছে এবং এখনও দিতে হচ্ছে, তা এখনকার বেশির ভাগ নতুন ছেলে/মেয়ে, যারা এই লাইনে আসছে প্রতিনিয়তই তাদের এমন ধৈর্য্য ধরে কাজ শিখে নিজেকে এগিয়ে যাবার মানুষিকতা নেই। তাই অল্প কিছুদিনের মধ্যেই যেকোন কাজে অজ্ঞতা বশতঃ তাদের থেকে আয় করার আসল ইচ্ছাটাই দূরে চলে যায়। ফলে অনেকেই কম জেনে বা একে বারেই না জেনে এই লাইনে কাজ করতে এসে সফল হতে না পেরে তাদের মূল্যবান প্রতিটি মূহুর্তকে বিলিয়ে দিচ্ছে।

একটি কথা যারা আসলেই অনলাইনে আয় করছেন তাদের প্রতিটি মানুষের সফলতার পিছনে অনেক সময়, শ্রম এবং অধ্যাবসায় এবং চরম শিখার মানুষিকতাই তাদেরকে সাফল্যের দাঁড়প্রান্তে পৌছাতে সহায়তা করেছে। তাই এখনও যারা শিখার মানুষিকতা ছাড়া ইন্টারনেটে আয় করার স্বপ্নে বিভোর তারা এমন অর্থহীন স্বপ্নগুলোকে দূর করুন এবং সময় ব্যয় করে পুঙ্খানুপুঙ্খ কাজ শিখতে শুরু করুন।

অনেকেই আছে কাজ জানেন কিন্তু কিভাবে ফ্রীলান্সিং সাইটগুলোতে কাজের জন্য আবেদন করবেন তা জানেন না বা আপনার আশে পাশের এমন কেউই নেই যাদের থেকে আপনি সাহায্য সহায়তা নিবেন। আবার এমনও আছেন হাজার হাজার টাকা খরচ করেও শিখতে পারে নাই আসলেই কিভাবে এই সাইটগুলোতে কাজ করতে হয়। না পারার কারন হিসেবে বলবো আপনি প্রোফেশনালী কাজগুলো দেখায় নেবার মত এমন কোন প্রতিষ্ঠান বা ব্যক্তিকে পান নাই যারা আপনাকে হাতে কলমে এই কাজ গুলো শিখায় দিবে। তাই নিজের পিছনের সময়গুলোর কথা চিন্তা করে এবং অন্যরা যেন সহজেই কাজে নামতে পারে এই প্রয়াস নিয়ে সবার জন্য মাতৃভাষায় চিত্রভিক্তিক পূর্ণাঙ্গ ফ্রীলান্সিং গাইড “ফ্রীলান্সার” টিউটোরিয়াল প্রকাশ করছি।

নিজে কাজ করে বাস্তবিকতার আলোকে লিখা এই পিডিএফ বইটি পড়ে এবং শিখে যদি একজন-ও সফলতা অর্জন করতে পারে, তবেই আমার লিখার স্বার্থকতা।
পিডিএফ বইটির টিউটোরিয়াল সূচীপত্রঃ
ফ্রীল্যান্সিং মার্কেটপ্লেস “ফ্রীল্যান্সার” – টিউটোরিয়ালঃ পর্ব ১

বিষয়বস্তুঃ যেভাবে ব্যবহারকারী নিবন্ধন এবং প্রোফাইল সাজাবেন।
ফ্রীল্যান্সিং মার্কেটপ্লেস “ফ্রীল্যান্সার” – টিউটোরিয়ালঃ পর্ব ২

বিষয়বস্তুঃ যেভাবে ফ্রীলান্সারে প্রোজেক্ট বিড করবেন।
ফ্রীল্যান্সিং মার্কেটপ্লেস “ফ্রীল্যান্সার” – টিউটোরিয়ালঃ পর্ব ৩

বিষয়বস্তুঃ ফ্রীলান্সার এর সবগুলো মেন্যু পরিচিতি।
ফ্রীল্যান্সিং মার্কেটপ্লেস “ফ্রীল্যান্সার” – টিউটোরিয়ালঃ পর্ব ৪

বিষয়বস্তুঃ যেভাবে প্রোজেক্ট জয়লাভ করতে পারবেন
ফ্রীল্যান্সিং মার্কেটপ্লেস “ফ্রীল্যান্সার” – টিউটোরিয়ালঃ পর্ব ৫

বিষয়বস্তুঃ যেভাবে মানিবুকার্স দিয়ে টাকা উত্তোলন পদ্ধতি।
ফ্রীল্যান্সিং মার্কেটপ্লেস “ফ্রীল্যান্সার” – টিউটোরিয়ালঃ পর্ব ৬

বিষয়বস্তুঃ যেভাবে মানিবুকার্স থেকে ফ্রীলান্সার একাউন্টে ডলার ডিপোজিট/জমা করবেন।
ফ্রীল্যান্সিং মার্কেটপ্লেস “ফ্রীল্যান্সার” – টিউটোরিয়ালঃ পর্ব ৭

বিষয়বস্তুঃ যেভাবে ফ্রীলান্সারে বায়ার হবেন।
ফ্রীল্যান্সিং মার্কেটপ্লেস “ফ্রীল্যান্সার” – টিউটোরিয়ালঃ পর্ব ৮

বিষয়বস্তুঃ যেভবে প্রোভাইডার/ওয়ার্কারকে মাইলস্টোন পেমেন্ট দিবেন এবং তা কাজ শেষে রিলিজ করবেন।
ফ্রীল্যান্সিং মার্কেটপ্লেস “ফ্রীল্যান্সার” – টিউটোরিয়ালঃ পর্ব ৯

বিষয়বস্তুঃ যেভাবে বায়ার এবং প্রোভাইডার/ওয়ার্কারকে ফিডব্যাক/রিভিউ দিবেন।
ফ্রীল্যান্সিং মার্কেটপ্লেস “ফ্রীল্যান্সার” – টিউটোরিয়ালঃ পর্ব ১০

বিষয়বস্তুঃ যেভাবে নিচের কাজের মূল্য এবং চাহিদা ঠিক রেখে বায়ারের কাজ করবেন।
ফ্রীল্যান্সিং মার্কেটপ্লেস “ফ্রীল্যান্সার” – টিউটোরিয়ালঃ পর্ব ১১

বিষয়বস্তুঃ নতুন ফ্রীলান্সারদের সচারচর জিজ্ঞাসা প্রশ্ন (সজিপ্র) এবং তার উত্তর।

বইটির সকল সর্বস্বত্ত্ব বিজ্ঞানপ্রযুক্তি ব্লগের। ২০১১-তে যখন লিখতে শুরু করি তখন আর এখনের ফ্রীলান্সার সাইটের ইন্টারফেসগত কিছু পরিবর্তণ এসেছে। তাই কিছু কিছু ক্ষেত্রে হয়তো মিল নাও থাকতে পারে। তারপরেও চেষ্ঠা করেছি নতুন ফিচারগুলোকে সংযুক্ত কর বার। সাথে বানানগত যেকোন ভুল থাকলে তা ক্ষমা সুন্দর দৃষ্টিতে দেখে বাধিত করবেন। বইটি নিয়ে সামনে আরো কাজ করবার ইচ্ছা রয়েছে। কিন্তু তা পাঠকগণের চাহিদা এবং আগ্রহের উপরে নির্ভর করবে পরবতীর্তে ই-বুকটি আপডেট হবে কিনা।
বিশেষ দ্রষ্ঠব্যঃ বইটি সবা্র জন্য উম্মুক্ত এবং বিনামূল্যে বিতরনের উদ্দেশ্যে তৈরী করা হয়েছে। কেউ নিজের স্বার্থান্বষে পিডিএফ বইটি কারও নিকট হস্তান্তর করতে বিনিময়ে অর্থ বা অন্য কিছু দাবি কবার মত নোংরামি করবেন না।
</doc>
<doc>
হ্যাকিংয়ের আগে ও পরে করনীয়ঃ প্রথম পর্ব

লিখেছেনঃ বদরুদ্দোজা মাহমুদ তুহিন তারিখঃ ৩১/০১/২০১২ 

প্রযুক্তির অগ্রযাত্রার সাথে সাথে দিনে দিনে সাইবার ক্রাইম বিশেষ করে হ্যাকিংয়ের পরিমান বেড়েই চলেছে। ভালো কিংবা মন্দ যে উদ্যেশ্যেই ওয়েবসাইট, ইমেইল আইডি বা অনলাইনে সংরক্ষিত কোনো তথ্য হ্যাকিং হোক না কোনো সেটি সংশ্লিষ্ঠদের ভোগান্তি বাড়িয়ে দেয়। হারিয়ে যেতে পারে গুরুত্বপূর্ণ তথ্য। হতে পারে আর্থিক ক্ষতি। সবমিলিয়ে হ্যাকিংয়ের শিকার হওয়া মানেই বিপদ। আলোচিত হ্যাকারগ্রুপ লুলজসেক, অ্যানোনিমাস বা বাংলাদেশি হ্যাকার গ্রুপ টাইগারমেট, যাদেরই কথাই ধরি না কোনো তাদের হ্যাকিংয়ের কারণে এই বিপদে পড়তে হয়েছে অনেকেরই। রক্ষা পায়নি বিশ্বের নামিদামি প্রতিষ্ঠান, নিরাপত্তা সংস্থা, সরকারি বেসরকারি ওয়েবসাইট। সামাজিক যোগাযোগ সাইট বা মেইলের মাধ্যমে প্রতিনিয়ত হ্যাকিংয়ের শিকার হচ্ছে ইন্টারনেট ব্যবহারকারীরা। যতো ভোগান্তি বা ক্ষতি হোক না কেনো হ্যাকিংয়ের ফলে ওয়েবে নিরাপত্তার বিষয়টি স্বরণ করিয়ে দেয় হ্যাকারদের কার্যক্রম। পূর্বের ঘটনা থেকে যারা শিক্ষা নিয়ে যথাযথ পদক্ষেপ নিতে পারে তারা হয়তো রক্ষা পেতে পারে এই ভোগান্তি থেকে। কয়েকটি বিষয় মেনে চললে ইমেইল, ওয়েব অ্যাকাউন্ট বা প্রয়োজনীয় ওয়েবসাইটটিকে হ্যাকিং থেকে প্রতিরোধ করা যেতে পারে। এগুলো শতভাগ সাফল্য আনবে কিনা নিশ্চয়তা নাই, তবে আপাতভাবে নিরাপত্তা বাড়বে। এছাড়া হ্যাকিং হবার পর কি করতে হবে সেটি নিয়ে অনেকেই চিন্তিত হয়ে পড়ে। চলুন জেনে নিই, হ্যাকিং হওয়ার আগে ও পরে করনীয় বিষয়গুলো কি কি?

হ্যাকিংয়ের আগে:

শক্তিশালী পাসওয়ার্ড ব্যবহার করা: হ্যাকিং প্রতিরোধে প্রথমেই যে কাজটি করা প্রয়োজন সেটি হলো শক্তিশালী পাসওয়ার্ড ব্যবহার করা, সেটি সামাজিক যোগাযোগ সাইট, ই-মেইল বা অন্য কোনো ওয়েবসাইটটের অ্যাকাউন্ট হোক না কোনো। আর শক্তিশালী পাসওয়ার্ড হলো সেগুলো যেগুলো সহজেই কারো অনুমানে না আসে। শক্তিশালী পাসওয়ার্ড হতে পারে কমপক্ষে ১৫ অক্ষরের, ছোট ও বড় হাতের অক্ষর যেগুলো কিবোর্ডে ক্যাপস লক অথবা শিফট কি চেপে লিখতে হয়, অথবা বর্ণের সাথে নূণ্যতম একটি সাংকেতিক চিহ্ন থাকা। পাসওয়ার্ড হিসেবে কোনোভাবেই নাম, জন্মতারিখ, মোবাইল বা টেলিফোন নম্বর বা কোনো বার্ষিকী যেমন জন্মবার্ষিকী, বিবাহবার্ষিকীর তারিখ ব্যবহার করা মোটেই সমীচীন নয়। হ্যাকাররা এগুলো সহজেই অনুমান করতে পারে। এছাড়া একই পাসওয়ার্ড একাধিক সাইটে ব্যবহার করা ঠিক নয়।

ইউনিক ইউজারনেম ব্যবহার: হ্যাকিং প্রতিরোধে পাসওয়ার্ডের পর গুরুত্ব হিসবে যেটি আসে সেটি হলো ইউজার নেম। পাসওয়ার্ড ক্রাক করতে পারলেই যেকোনো সাইট হ্যাক করা হ্যাকারদের জন্য স্বাভাবিকভাবে সহজ হয়ে যায়। যেমন ওয়ার্ডপ্রেসে সাধারণত ‘অ্যাডমিন’ হিসেবে ইউজার নেম ব্যবহার হয়ে থাকে। তবে এটি সহজেই পরিবর্তন সম্ভব। হ্যাকিং প্রতিরোধে তাই একটি ইউনিক ইউজারনেম ব্যবহার করা উচিত।

অ্যাপস, এক্সটেনশন অথবা প্লাগ-ইন ইনস্টলের আগে ভেবে নিন:
আমরা সাধারণত কোনো ভাবনা চিন্তা ছাড়াই ফেসবুক অ্যাপস, ওয়ার্ডপ্রেস প্লাগ-ইন ব্যবহার করে থাকি। কিন্তু এসব অ্যাপস, প্লাগ-ইনের মাঝেই লুকিয়ে থাকতে পারে হ্যাকিং কৌশল। তাই অ্যাপস, প্লাগ-ইন অথবা এক্সটেনশন ব্যবহারের আগে সেগুলো সম্পর্কে ভালোভাবে জেনে নেওয়া উচিত। সম্ভব হলে অফিসিয়াল ওয়েবসাইট থেকে রিভিউ বা রেটিং দেখে নেয়া ভালো। সেটি সম্ভব না হলে Snopes.com এরমতো সাইট থেকে যেকোনো অ্যাপস, প্লাগ-ইন স্প্যাম কিনা সেটি পরীক্ষা করে নেওয়া যেতে পারে।

জিমেইলে টু-স্টেপ ভেরিফিকেশন ব্যবহার করা: কোনো ব্যবহারকারীর মেইল অ্যাকাউন্ট হ্যাকিং হলে সেটি কতো ভয়াবহ হতে পারে সেটি ভাবলেই আতকে উঠতে হয়। কারন একজনের মেইলেই তার ইন্টারনেটের বিভিন্ন অ্যাকাউন্ট হিস্টোরি, ডেবিট, ক্রেডিট কার্ডের তথ্য, ব্যক্তিগত বিভিন্ন গুরুত্বপূর্ণ তথ্য থাকতে পারে। ফলে এটি হাতছাড়া হয়ে গেলে ভোগান্তির শেষ নেই। জিমেইলে বর্তমানে টু-স্টেপ ভেরিফিকেশন চালু রয়েছে। এরফলে ইউজার নেম ও পাসওয়ার্ড জানা থাকলেও কেউ ইমেইলে প্রবেশ করতে পারবে না। প্রয়োজন হবে মূল ব্যবহারকারীর মোবাইল। টু-স্টেপ ভেরিফিকেশনে মোবাইলে নিরাপত্তা কোড পাঠানো হয়। এই কোড ছাড়া তাই ইউজার নেম ও পাসওয়ার্ড জানা থাকলেও হ্যাকার মেইল হ্যাক করতে পারবে না।

ফেসবুকে সিকিউর ব্রাউজিং চালু করা: ফেসবুক ব্যবহারকারীদের ‘সিকিউর ব্রাউজিং’ সুবিধা দেয়। এরফলে অ্যানক্রিপটেড কানেকশনের মাধ্যমে ফেসবুক ব্রাউজ হবে। ব্রাউজারের নিরাপত্তা ত্রুটি থাকলেও এই পদ্ধতিতে ব্রাউজিং নিরাপদ। এই সিকিউর ব্রাউজিং চালু করতে প্রথমে ফেসবুকে লগ-ইন করে ডান পাশের অ্যাকাউন্ট সেটিং থেকে সিকিউরিটি সেটিং নির্বাচন করতে হবে। সেখান থেকে ‘ Secure Browsing’ এডিট বা পরিবর্তন করতে হবে। এটি চালু হলে যেকোনো ব্রাউজারেই ফেসবুক ব্যবহার করা হোক না কেনো এটি HTTP এর পরিবর্তে HTTPS পদ্ধতিতে ব্রাউজ হবে।

ফেসবুকে লগ-ইন নোটিফিকেশন চালু করা : ফেসবুকে ইমেইল এবং মোবাইলের মাধ্যমে লগ-ইন নোটিফিকেশন পাওয়ার ব্যবস্থা রয়েছে। এটি চালু থাকলে যখনই অপরিচিত একটি ডিভাইস  থেকে ঐ অ্যাকাউন্টে প্রবেশ করা হবে তখন ব্যবহারকারীর নিবন্ধন করা মোবাইল ও ইমেইলে নোটিফিকেশন যাবে। এরফলে মূল ব্যবহারকারী বুঝতে পারবেন তার অ্যাকাউন্টে কেউ অবৈধভাবে প্রবেশ করেছে কিনা। এবং তাড়াতাড়ি পদক্ষেপ নিতে পারবে। এজন্য অ্যাকাউন্ট সেটিং থেকে মোবাইল নোটিফিকেশন ও ই-মেইল নোটিফিকেশন পাওয়ার জন্য লগ-ইন নোটিফিকেশন চালু করে নিতে হবে।

ফাইলের ব্যাকআপ রাখা: হ্যাকিংয়ের উদ্যোশের পিছনে হ্যাকারদের যে মূল বিষয়টি থাকে সেটি হলো গুরুত্বপূর্ণ তথ্যচুরি অথবা সেগুলো মুছে ফেলা। একবার সাইট বা ব্লগের অ্যাক্সেস পেয়ে গেলে তারা একমুহুর্তেই আপনার কঠিন পরিশ্রমের ফলাফল নষ্ট করে দিতে পারে। নষ্ট করে দিতে পারে আর্কাইভ। তাই ব্যবহারকারীদের সাইট বা ব্লগের ব্যাকআপ রাখা উচিত। এজন্য ভালোমানের কোনো সফটওয়্যার কিনে অথবা ফাইলজিলার মতো বিনামুল্যেও সফটওয়্যার ব্যবহার করে সাইটের ব্যাকআপ রাখা ভালো। এতে সাইট হ্যাকিং হলে ভ্যাকআপকৃত ডাটা থেকে সহজেই সাইটকে আগের অবস্থায় নিয়ে আসা সহজে হবে।

ইউআরএল ভেরিফাই করা: ফিশিং স্ক্যাম হলো যেকোনো অ্যাকাউন্ট হ্যাক করার অন্যতম পদ্ধতি। এই পদ্ধতিতে হ্যাকাররা মূল সাইটটের অনুরুপ এবং সামান্য বানানের পার্থক্য দিয়ে ব্যবহারকারীদের বিভ্রান্ত করার চেষ্টা করে। তাই কোনো ওয়েবসাইটটে প্রবেশ করা বা নিবন্ধন করার আগেই সেটি অফিসিয়াল বা যথার্থ সাইট কিনা সেটি দেখে নেয়া উচিত। যদি প্রমানিত হয় এটি বৈধ সাইট না বা খারাপ উদ্যেশে তৈরি করা তাহলে যথাসম্ভব দ্রুত সাইটটি থেকে বের হয়ে আসা উচিত। কৌতুহল বশতও  সাইটটি পুনরায় ভিজিট করা উচিত নয়।

লেখাটি তুলনামূলকভাবে বড় হওয়ায় পাঠকদের সুবিধার্তে দুটি পর্বে বিভক্ত করেছি। আগামী পর্বে হ্যাকিং হবার পরে কি করনীয় সেটি জানানো হবে..

বি.দ্র: আমি হ্যাকিং বিশেষজ্ঞ নই, আবার বিজ্ঞও নই। তাই লেখাটি তৈরিতে কপিপ্রেস ডটকম সাইটে প্রকাশিত একটি ইংরেজি নিবন্ধের সহায়তা নিয়েছি। সামান্য বর্ধিত করে এখানে বাংলায় প্রকাশ করার চেষ্টা করেছি। ভুল থাকলে অবশ্যই শোধরানোর সুযোগ দিবেন।
</doc>
<doc>
গুগলের নতুন ফিচার “হোটেল ফাইন্ডার”

লিখেছেনঃ আরিফুল ইসলাম (শাওন) তারিখঃ ০৩/০২/২০১

ভ্রমণ করতে কে না ভালবাসে, সব ধরনের মানুষই চায় তার পারিপার্শ্বিক কাজকর্মের পর কিছুটা সময় বিনোদন আ আমার আয়েশে কাটাতে। এর এই বিনোদন বা আরাম আয়েশ এর প্রধান উৎস হিসেবে ভ্রমণ-কে বেছে নেয় যে কেউ-ই। কিন্তু অনেক সময় দেখা যায় ভ্রমনে যেতে চাইলেও থাকা খাওয়ার ব্যবস্থার অনিশ্চয়তা বা কোথায় কোন হোটেল বা রেস্টুরেন্ট ভাল আছে কি না তাও জানা সম্ভব হয় না যদি না কেউ সেই জায়গায় থাকে। তহলে উপায়?

হ্যাঁ পাঠক কদিন আগেও তেমন উপায় ছিল না। কিন্তু সার্চ জায়েন্ট গুগল কি না পারে? তারা সাম্প্রতি রিলিজ করলো তাদের গ্রাহক সেবার নতুন অভিযানি “হোটেল ফাইন্ডার”। আপনি ঘরে বসেই যেকোন সময় আপনার চাওয়ামত শুধু সার্চ করেই জানতে পারবেন কোথায় কোন হোটেল-রেস্টুরেন্ট আছে। কোথায় থাকা খাওয়ার ব্যবস্থা আছে সর্বপরি কোন হোটেলে থাকার জন্য আপনাকে কত টাকা গুনতে হতে পারে
</doc>
<doc>
ল্যাপটপ মেইন্ট্যানেন্স এর টুকটাকঃ পর্ব ১

লিখেছেনঃ রিয়াজুল হাশেম তারিখঃ ০৫/০৫/২০১১

বর্তমান সময়ে ল্যাপটপ এর ব্যবহার খুবি বেড়ে গেছে। অনেকেই জানতে চান, কোন ল্যাপটপ টি ভালো হবে,  কিভাবে তার সখের ল্যাপটপ টির আয়ু বাড়ানো যায়। আবার অনেকে জানতে চান কিভাবে ল্যাপটপ এর ব্যাটারির আয়ু বাড়ানো যায়। আজকে আমি আপনাদের সাথে ল্যাপটপ সম্পর্কিত বেশ কিছু বিষয় নিয়ে আলোচনা করতে যাচ্ছি। বেশির ভাগ বিষয়ই আপনাদের জানা। কিন্তু জানা জিনিষ আবার জানতে কি কোন ক্ষতি আছে?

অনেক ধন্যবাদ রলিন ভাই কে, কেননা  বেশ কিছু দিন আগে ভাইয়া একটি পোস্ট করেছিলেন যা থেকে আমার এই পোস্ট টি লিখার অনুপ্রেরনা পেয়েছি।

আপনি কি নতুন ল্যাপটপ কিনছেন ?

যদি সাধারন অফিস সম্পর্কিত কাজে। গান শোনা, মুভি দেখা, ইন্টারনেট সার্ফিং… ইত্যাদি। তাহলে একটু কম ক্ষমতার ল্যাপটপ হলেই আপনার চলবে। তবে যেহেতু আপনি ঠিক করেছেন যে আপনি মুভিও দেখতে চান, তবে একটু বড় স্ক্রীন এর ল্যাপটপ হলে ভালো হয়।

আবার আপনার বেশির ভাগ সময় যদি অফিস এর বাহিরে কাজ করতে হয়, এবং ল্যাপটপ নিতে চাচ্ছি, অফিস এর কাজ করার জন্যই তবে, ল্যাপটপ কেনার সময় দেখে নিন আপনার ল্যাপটপ টির ব্যাটারি ব্যাকআপ কতক্ষণ দেয়। সাধারনত ল্যাপটপ এর ব্যাটারি লিথিয়াম আইওন এর হয়ে থাকে, এবং যত বেশি সেল থাকবে ব্যাটারিতে, ব্যাটারির ব্যাকআপ ততটাই বেশি হবে। (এখানে একটি কথা আপনাকে মনে রাখতে হবে, আপনার ল্যাপটপ টির বিভিন্ন হার্ডওয়্যার এর উপর কিন্তু ব্যাটারির ব্যাকআপ নির্ভিরশীল। যেমন এখনকার নেটবুক গুলো তে দেখবেন ইন্টেল এর অ্যাটম প্রসেসর যুক্ত। অ্যাটম প্রসেসর গুলো খুবি কম পরিমান শক্তি ব্যবহার করে থাকে।)

এখন, আপনি যদি ভাবেন যে আপনি ল্যাপটপ এ গেম খেলতে আগ্রহী তবে আপনার দরকার হবে একটি হাই এন্ড এর ল্যাপটপ। কেনার আগে দেখে নিন, ল্যাপটপ টির স্ক্রীন, প্রসেসর, র‍্যাম এবং সবচাইতে গুরুত্বপূর্ন আপনার ল্যাপটপ টিতে যে গ্রফিক্স প্রসেসর বসানো আছে, তার অবস্তা কি ? এবং গ্রাফিক্স মেমোরি কি শেয়ারড নাকি ডেডিকেটেড ? শারেদ মেমোরি আপনার র‍্যাম এর কিছু অংশ নিয়ে তা গ্রাফিক্স মেমোরি হিসেবে কাজ চালাবে। কিন্তু ডেডিকেটেড মেমোরি আপনার র‍্যাম থেকে কোন অংশ শেয়ার করবে না।

বিঃদ্রঃ আমি এমন অনেক কে দেখেছি, যারা প্রথমে বলেন যে শুধু মাত্র অফিস এর কাজের জন্য ল্যাপটপ নিচ্ছেন, কিন্তু পরে আমাকেই আবার শুনতে হয়, কি সঞ্চয় ভাই, কি ল্যাপটপ কিনে দিলেন, বাচ্চা তো গেম খেলতে পারছে না … বলেন তো ভাই আমি কই যাই !!!! ??? !!!

আপনার হঠাৎ মনে হলো, আজকেই ল্যাপটপ কিনে আনবো, আর আপনি কম্পিউটার সিটি অথবা অন্য কোন কম্পিউটার মার্কেট থেকে গিয়েই একটি ল্যাপটপ কিনে ফেললেন !!! ভাই, এ কাজ টি না করার জন্য আপনাদের কে বিশেষ ভাবে অনুরোধ করা যাচ্ছে। একটি কাজ করতে পারেন, মার্কেটে যান, ঘুরে দেখুন, কিছু ল্যাপটপ এর মডেল পছন্দ করে ফেলুন (আপনার বাজেটের মধ্যে), এবং বাসাতে ফিরে, ইন্টারনেট ঘেঁটে দেখুন। বিভিন্ন রিভিউ তে দেখবেন, ল্যাপটপ গুলো যারা ব্যবহার করেছেন, তাদের বিভিন্ন মতামত আছে। সেগুলো কে মাথা তে রেখে, আপনার ল্যাপটপ টি পছন্দ করুন, তার পরে কিনে ফেলুন।

বিঃদ্রঃ ভাই নিজের অভিজ্ঞতা থেকে বলছি, সকল সাইটের, সকল মানুষের রিভিউ কিন্তু আবার বিশ্বাস করতে যাবেন না। এতে আপনি অনিশ্চয়তার মধ্যে পড়ে যাবেন। নেটে এ এমন অনেকে এমন কিছু রিভিউ দেন, যা আদোও সত্য নয়… সুতরাং … সাবধান …

ল্যাপটপ কেনার আগে, দেখে নিন, আপনি যে ব্রান্ড এর ল্যাপটপ টি কিনছেন, তার ওয়ারেন্টির অবস্তা কি? আমার জানা মতে আসুস ছাড়া আর সবাই এক বছরের ওয়ারেন্টি দেয়। কিন্তু আসুস দেয় দুই বছরের।

এছাড়াও আরো একটি গুরুত্বপূর্ন  বিষয় হচ্ছে, আপনার ল্যাপটপ টিতে ইনপুট/ অউতপুট পোর্ট এর কি অবস্তা ? বর্তমান সময়ের ল্যাপটপ গুলো তে নতুন কিছু পোর্ট যুক্ত হয়েছে, এবং কিছু পোর্ট বাদ পড়ে গেছে। যুক্ত হয়েছে, এইচ ডি এম আই, ই- সাটা ইত্যাদি। কিন্তু বাদ পড়ে গেছে, কম পোর্ট, সিরিয়াল পোর্ট ইত্যাদি।

কেনার আগে দেখে নিন কত গুলো ইউএসবি পোর্ট আছে আপনার ল্যাপটপ টিতে, এবং এর লোকেশান গুলোও। কেননা আমি নিজেই এই সমস্যাতে পড়েছি। আমার ল্যাপটপ টিতে মাত্র তিনটি ইউএসবি পোর্ট আছে।

তো …… আপনি আপনার পছন্দের ল্যাপটপ টি কিনে ফেললেন। এখন ? আপনার ল্যাপটপ টিতে নিয়মিত কিছু কাজ করা উচিত। আসুন সেগুলো একবার দেখে নেই। আমরা এই নিয়মিত কাজ গুলো কে দুই ভাগে ভাগ করতে পারি।

১. সাপ্তাহিক।

২. মাসিক।

সাপ্তাহিক কাজের মধ্যে পড়বে, অ্যান্টিভাইরাস আপডেট করা, পার্সোনাল ফায়ার ওয়াল আপডেট করা, এবং ল্যাপটপ এ থাকা আপনার খুবি জরুরি ফাইল গুলোর ব্যাকআপ করে নেয়া।

মাসিক কাজের মধ্যে আপনি রাখতে পারেন,

২.১ হার্ডডিস্ক পরিষ্কার করা (খালি করা)।

২.২ হার্ডডিস্ক ডিফ্রাগমেন্ট করা।

২.৩ ল্যাপটপ পরিষ্কার করা।

২.৪ হার্ডডিস্ক এর সম্পূর্ন ব্যাকআপ করে নেয়া।

২.৫ সফটওয়্যার আপডেট করে নেয়া।

আসুন এ কাজ গুলো নিয়ে একটু আলোচনা করা যাক,

২.১ হার্ডডিস্ক পরিষ্কার করা (খালি করা):

অনেক সময়, আমাদের হার্ডডিস্ক এ আমরা বিভিন্ন ফাইল জমিয়ে রাখি, যা পরবর্তিতে কোন কাজে লাগে না। আবার অনেক সময় এমন হয় যে, ল্যাপটপ এ আপনি কিছু কাজ করলেন, এবং সেই কাজ টির সম্পর্কিত অন্যান্য ফাইল কে মুছে দিতে ভুলে গেলেন। এভাবে আপনার ল্যাপটপ টির হার্ডডিস্ক এ অনেক ফাইল জমে গেছে। এক মাস পর পর এই ধরনের ফাইল গুলো কে মুছে ফেলাই ভালো। কেননা আপনার হার্ডডিস্ক এ যত বেশি পরিমাণ ফাঁকা জায়গা থাকবে। আপনার হার্ডডিস্ক ঠিক ততটাই সাচ্ছন্দে কাজ করতে পারবে।

২.২ হার্ডডিস্ক ডিফ্রাগমেন্ট করাঃ

অন্যাতম একটি কাজ। আপনি বিভিন্ন সময় আপনার হার্ডডিস্ক এর বিভিন্ন জায়গা ব্যবহার করেছেন(আপনি করেন নি, কিন্তু আপনার ল্যাপটপ করেছে… হেঃ হেঃ হেঃ … একি কথা , তাই না ??), ডিফ্রাগমেন্টের মাধ্যমে, ল্যাপটপ এর হার্ডডিস্ক তার ডেটা ইনডেক্স গুলো নতুন করে সাজিয়ে নিতে পারে।

এটা ঠিক যে  হার্ডডিস্ক ডিফ্রাগমেন্ট এর জন্য অনেক সময় এর প্রয়োজন। কিন্তু প্রতি মাসে অন্তত একটি বারের জন্য হলেও এই সময় টুকু আপনাকে বের করে আনতে হবে। এতে করে ল্যাপটপ এর হার্ডডিস্ক এ থাকা প্রোগ্রাম গুলো সহজে যেমন রান করতে পারবে, ঠিক তেমনি ভাবে আপনার ল্যাপটপটি তার হার্ডডিস্ক স্পেস টুকু খুব ভালো ভাবে কাজে লাগাতে পারবে।

২.৩ ল্যাপটপ পরিষ্কার করাঃ

এ সম্পর্কে আমি আজকে কিছুই বলতে যাচ্ছি না। কেননা আমার পরবর্তি পোস্ট এ ল্যাপটপ পরিষ্কার করার ব্যাপারে আমি আপনাদের কাছে বিশদ ভাবে আলোচনা করব।

২.৪ হার্ডডিস্ক এর সম্পূর্ন ব্যাকআপ করে নেয়াঃ

ল্যাপটপ যেহেতু বহন যোগ্য, তাই এটা হারিয়ে ফেলবার সম্ভাবনা কে কোন ভাবেই ছোট করে দেখা উচিত নয়। আবার কম্পিউটার মাত্রই তা ভাইরাস দ্বারা আক্রান্ত হবার ঝুঁকি থেকেই যায়। মূলত এই বিষয় গুলোকে মাথায় রেখেই আপনার উচিত হবে, আপনার ল্যাপটপ টির সম্পূর্ন হার্ডডিস্ক এর মাসিক ব্যাকআপ করে রাখা।

২.৫ সফটওয়্যার আপডেট করে নেয়াঃ

অনেক সফটওয়্যার আছে, যেগুলোর প্রায় প্রতি মাসেই কিছু হট- ফিক্স বা আপডেট ইন্টারনেট এ সফটওয়্যার কোম্পানি গুলো ছেড়ে দেয়, যা সফটওয়্যার টির বিভিন্ন ধরনের বাগ এবং সফটওয়্যার টিকে ভালো ভাবে কাজ করাবার জন্য খুবি প্রয়োজনীয়। এগুলো মাসে একবার চেক করে ডাউনলোড করে নিতে পারেন।

আজ তাহলে এ পর্যন্তই থাক। আমার আগামী পোস্ট এ ইনশাল্লাহ, কিভাবে আপনার ল্যাপটপ টিকে পরিষ্কার পরিচ্ছন্ন রাখবেন, এ নিয়ে আলোচনা করা যাবে।
</doc>
<doc>

ল্যাপটপ মেইন্ট্যানেন্স এর টুকটাকঃ পর্ব-২

লিখেছেনঃ রিয়াজুল হাশেম তারিখঃ ০৫/০৫/২০১১ · 16 টি মতামত 
লেখাটি আপনার পছন্দ হয়েছে?

কেমন আছেন সবাই ? আমার পোস্ট এর আজকে এটা দ্বিতীয় পর্ব। এই পর্বে আমি আপনাদের সাথে আলোচনা করব, কিভাবে আপনার ল্যাপটপ টিকে আপনি পরিষ্কার করবেন। শুধু ল্যাপটপ নয়, আপনার ডেক্সটপ এর জন্যও পরিষ্কার পরিচ্ছন্নতা একান্ত প্রয়োজনীয় একটি বিষয়। ধুলো ময়লা জমার ফলে, আপনার কম্পিউটার এ থাকা ফ্যান, এবং হিট সিংক, তাদের কাজ ভালো ভাবে করতে পারে না। যার জন্য, কম্পিউটার এর বিভিন্ন হার্ডওয়্যার গুলো ক্ষতি গ্রস্থ হতে পারে। আর ল্যাপটপ এর জন্য এটা আরো মারাত্বক আকার ধারণ করতে পারে, কেননা ল্যাপটপ এ বাতাস চলাচলের জন্য খুব সামান্যই জায়গা থাকে।

asd

ল্যাপটপ পরিষ্কার করার আগে, সবচাইতে প্রয়োজনীয় কাজটি হচ্ছে, আপনার ল্যাপটপ টির ম্যানুয়াল পড়ে নিন। কিভাবে পরিষ্কার করতে হবে, তা আপনার ম্যানুয়াল টিতে ভালো মতন লিখাই আছে। যদিও বেশিরভাগ নির্মাতারা বলেন যে ল্যাপটপ বছরে একবার খুব ভালো ভাবে পরিষ্কার করতে (সমস্ত হার্ডওয়্যার কে খুলে), তবে আপনি যদি খুব বেশি ট্রাভেল করেন, অথবা আপনার আশেপাশে যদি বেশি ধুলা বালু থাকে তাহলে নিয়মিত ভাবে পরিষ্কার করতে হবে, আপনার শখের ল্যাপটপ টিকে।  সত্যি বলতে কি আমাদের বাংলাদেশে যে পরিমানে ধুলা বালু, সেখানে মনে হয় মাসে মাসে ল্যাপটপ পরিষ্কার করা উচিত।

ল্যাপটপ পরিষ্কার করার আগে, অবশ্যই ল্যাপটপ টিকে বন্ধ করে নিতে হবে এবং ল্যাপটপ এর ব্যাটারি ল্যাপটপ থেকে খুলে নিতে হবে। মোট কথা আপনার ল্যাপটপ এ কোন ধরনের পাওয়ার থাকতে পারবে না।

যা যা লাগবে;

ist2_82094-compressed-air

কম্প্রেসড এয়ার (Compressed Air)

series object on black - ear cotton

তুলা যুক্ত কাঠি (Cotton Swab)

B20-0100-main-af

ক্লিনিং সলিউশন (Cleaning Solution)

c_c

পরিষ্কার, নরম কাপড়।

বাহিরের দিক পরিষ্কারের নিয়মঃ

ল্যাপটপ পরিষ্কারের সময় খুবি নরম কাপড় (যেমন পুরাতন টি শার্ট এর কাপড়) ব্যবহার করা ভালো। কখনই শক্ত কাপড় বা দাগ ফেলতে পারে এমন কিছু দিয়ে ল্যাপটপ পরিষ্কার করা উচিত হবে না। এতে করে আপনার সাধের ল্যাপটপ টির গায়ে দাগ পড়ে যেতে পারে। আবার ল্যাপটপ এর গায়ে সরাসরি ক্লিনিং সলিউশন স্প্রে না করা ভালো। নিয়ম হচ্ছে, ক্লিনিং সলিউশন টিকে প্রথমে নরম কাপড়ের উপরে স্প্রে করে, তা দিয়ে ল্যাপটপ পরিষ্কার করা।

ল্যাপটপ এর কুলিং ভেন্ট পরিষ্কার করার নিয়মঃ

আসুন ল্যাপটপ এর মধ্যেকার কিছু ময়লার নমুনা আগে দেখে নেই;

Laptop_dust_1

Toshiba-SatelliteA45-hinges-05

ল্যাপটপ এর ভেতর থেকে গরম বাতাস বের করে বাহির থেকে ঠাণ্ডা বাতাস ল্যাপটপ এ যায় এই কুলিং ভেন্ট এর মাধ্যমে। এটাকে আপনি কম্প্রেসড এয়ার দিয়েও পরিষ্কার করতে পারেন, আবার আমাদের অনেকের ঘরে পোর্টেবল ভ্যাকুয়াম ক্লিনার আছে, তা দিয়েও পরিষ্কার করতে পারে। তবে এখানে কিছু জিনিষ আপনাদের লক্ষ্য রাখতে হবে। যেমন, কম্প্রেসড এয়ার দিয়ে পরিষ্কার করার সময়, এমন ভাবে স্প্রে করা উচিত না, যাতে করে ফ্যান এর ব্লেডে কোন ধরনের তরল জমে যায়।

laptop-cleaning-Optimized

বিঃদ্রঃ দেখা গেছে, ল্যাপটপ নষ্ট হবার পিছে ল্যাপটপ এর আভ্যন্তরীন গরম একটি বিশেষ ভূমিকা পালন করে। হিট সিঙ্ক এ ময়লা জমে যায়, এবং ল্যাপটপ এ থাকা ফ্যান এর উপরেও, ময়লা জমার জন্য, ফ্যান ঠিক মতন ঘুরতে পারে না, আর হিট সিঙ্ক ঠিক মতন তাপমাত্রা নিয়ন্ত্রন করতে পারে না। ফলাফল ?? আশা করি আপনাদের নতুন করে আর বলা লাগবে না …

ইনপুট / অউতপুট পোর্ট পরিষ্কার করার নিয়মঃ

ইনপুট আউটপুট পোর্ট গুলোতেই সবথেকে বেশি ময়লা জমে। কেননা এগুলো এমন ভাবে তৈরি যে, আপনি সাধারন কাপড় দিয়ে এগুলো কে পরিষ্কার করতে পারবেন না। তাই এক্ষেত্রে ভাল হয় যদি আপনি, একটি চিকন কাঠির মাথায় চুলা পেঁচিয়ে নিয়ে তা দিয়ে ইনপুট / অউতপুট পোর্ট পরিষ্কার করেন। এ জন্য কোন ধরনের তরল ব্যবহার না করাই ভালো, তবে কোন ধরনের তরল ব্যবহার করলে, তা সম্পূর্ন রূপে যেন পরিষ্কার হয়, সে দিকে লক্ষ্য রাখতে হবে। ভ্যাকুয়াম ক্লিনার দিয়েও পরিষ্কার করতে পারেন, তবে লক্ষ্য রাখবেন যেন বাহির থেকে ময়লা আবার ভেতরে না চলে যায়।

স্ক্রীন পরিষ্কার করার নিয়মঃ

clean-laptop-screen

স্ক্রীন পরিষ্কারের সময় খুবি নরম কাপড় (যেমন পুরাতন টি শার্ট এর কাপড়) ব্যবহার করা উচিত। কখনই শক্ত কাপড় বা দাগ ফেলতে পারে এমন কিছু দিয়ে ল্যাপটপ এর স্ক্রীন পরিষ্কার করা উচিত হবে না, এতে করে আপনার ল্যাপটপটির স্ক্রীন এ দাগ পড়ে যেতে পারে। আবার ল্যাপটপের স্ক্রীন এ সরাসরি ক্লিনিং সলিউশন স্প্রে না করা যাবে না। নিয়ম হচ্ছে, ক্লিনিং সলিউশন টিকে প্রথমে নরম কাপড়ের উপরে স্প্রে করে, তা দিয়ে স্ক্রীন পরিষ্কার করা। স্ক্রীন পরিষ্কার করার সময় টিস্যু পেপার ব্যবহার করা উচিত নয়। অ্যামোনিয়া যুক্ত কোন ধরনের ক্লিনিং সলিউশন স্ক্রীন এ ব্যবহার করা ঠিক না। এতে করে স্ক্রীন এ দাগ থেকে যায়। খুব জোরে চাপ দিয়ে স্ক্রীন পরিষ্কার করা ঠিক নয়। স্ক্রীন এর কোনা থেকে নরম ব্রাশ দিয়ে সাবধানে ময়লা সরিয়ে ফেলতে হবে।

বিঃদ্রঃ আপনি নিজেই ক্লিনিং সলিউশন তৈরি করে নিতে পারেন। পরিমান মতন আইসো-প্রপাইল এলকোহল এবং পানি মিশিয়ে ক্লিনিং সলিউশন তৈরি করা হয়। পরিমান টি হবে ১:১ অনুপাতে, অর্থ্যাৎ ৫০ মিলিলিটার পানির সাথে ৫০ মিলিলিটার আইসো-প্রপাইল এলকোহল মেশাতে হবে।

কীবোর্ড পরিষ্কারের নিয়মঃ

how-to-clean-a-laptop-computer-2আপনার সাধের ল্যাপটপ টির কীবোর্ড টিকে ভালো রাখতে হলে, ল্যাপটপ এ কাজ করার সময় আপনার খাবার ল্যাপটপ থেকে দূরে রাখুন। দেখা গেল, আপনি খাচ্ছেন সাথে হঠাৎ করে আপনার ল্যাপটপকেউ কিছু খাইয়ে দিলেন (মানে খাবার ল্যাপটপের কীবোর্ড এর উপরে পড়ে গেল…), আর তা যদি তরল কিছু হয়, তাহলেতো কথাই নাই। নরম ব্রাশ, কাপড় অথবা কমপ্রেসড এয়ার কিংবা ভ্যাকুয়াম ক্লিনার দিয়ে আপনি ল্যাপটপ এর কীবোর্ড পরিষ্কার করতে পারেন। তবে খুবি সাবধানে এ কাজটি করা উচিত। কেননা আমাদের ডেস্কটপ এর কীবোর্ড এর মতন ল্যাপটপ এর কীবোর্ড গুলো শক্ত নয়। আপনার একটু অসতর্কতায় ল্যাপটপ এর কীবোর্ড থেকে কী উঠে যেতে পারে।

এই ছিল ল্যাপটপ পরিষ্কার করার নিয়মাবলী। আজ তাহলে এ পর্যন্তই থাক। আমার আগামী পোস্ট এ ইনশাল্লাহ, কিভাবে আপনার ল্যাপটপটির হার্ডডিস্ক এর সম্পুর্ন ব্যাকআপ করবেন, কি কি বিষয়ে লক্ষ্য রাখতে হবে, এ নিয়ে আলোচনা করব।
</doc>
<doc>
ল্যাপটপ মেইন্ট্যানেন্স এর টুকটাকঃ পর্ব ৩

লিখেছেনঃ রিয়াজুল হাশেম তারিখঃ ০৭/০৫/২০

কেমন আছেন আপনারা সবাই ? আশা করি ভালো আছেন। আমার আগের পোস্ট দুটোর ধারাবাহিকতায় আজকের এই পোস্টটি। এই পোস্টটিতে আজ আপনাদের সাথে আলোচনা করব ল্যাপটপ এর ডাটা ব্যাক আপ করার জন্য আপনি কি ধরনের স্ট্রেটেজি গ্রহন করবেন তা সম্পর্কে।

এটাত বলার অপেক্ষা রাখে না যে, হোক সেটা ল্যাপটপ বা ডেক্সটপ, ডাটা ব্যাকআপ দুটোর জন্যই সমান গুরুত্বপূর্ন। আর সেটা যদি হয় পোর্টেবল, তাহলেত কথাই নেই।আচ্ছা ধরাযাক, আপনি সব সময় খুবি সতর্ক থাকেন, এজন্য আপনার ল্যাপটপ কখনই চুরি হবে না।কিছু এটা কি ভেবেছেন, ল্যাপটপ চুরি না হলেও আপনার ডাটা কিন্তু অনেক ভাবেই নষ্ট হয়ে যেতে পারে।

যেমন ধরুন; আপনার ল্যাপটপটি ভাইরাস আক্রান্ত হলো, অথবা যে কোন ধরনের দুর্ঘটনায় ল্যাপটপটি এমন ভাবে ক্ষতিগ্রস্থ হলো যে, এর হার্ডড্রাইভ থেকে কোন ধরনের তথ্য উদ্ধার করা সম্ভব হলো না। তখন কি করবেন?

বিভিন্ন ভাবে আপনি আপনার ডাটা ব্যাকআপ করতে পারেন। যেমন;

সফটওয়্যার প্রোগ্রাম এর মাধ্যমেঃ বেশ কিছু ধরনের সফটওয়্যার আছে, যেগুলোকে আপনি কনফিগার করে দিলে, নিজে থেকেই আপনার কম্পিউটার এর সকল ডাটা একটি নির্দিষ্ট সময় পর পর ব্যাকআপ করতে থাকবে। আপনি যদি নিজ থেকে ব্যাকআপ করতে ভুলেও যান, তাহলেও সফটওয়্যারটি নিজেই এ কাজটি করে নিবে।

উদাহারন হিসেবে বলা যায়ঃ NovaBACKUP,  DT Utilities PC Backup,  Genie Backup Manager,  Acronis True Image,  Easeus Todo Backup,  NTI Backup Now,  Acronis Backup & Recovery,  Norton Ghost,  PowerBackup,  TurboBackup ইত্যাদি।

ফাইল হোস্টিং সার্ভারের মাধ্যমেঃ এখন ইন্টারনেটে এমন অনেক সাইট আছে যারা ইউজারদের কাছ থেকে একটি নির্দিষ্ট পরিমান অর্থের বিনিময়ে আপনার কম্পিউটার এর ডাটা সরাসরি তাদের সার্ভারে জমা করে নিবে।

এক্সটার্নাল সোর্স এর মাধ্যমেঃ আপনি আপনার ল্যাপটপ এর ডাটা পোর্টেবল অথবা এক্সটার্নাল হার্ডড্রাইভ এ জমা করে রাখতে পারেন। ডাটা ব্যাকআপ করে রাখার এটাই সবচাইতে সহজ উপায়।

নিজে কে ইমেইল করে রাখতে পারেনঃ এটা বড় বড় ফাইলের জন্য কাজ না করলেও, আমাদের অনেক ছোট ছোট ফাইল আছে, যা অনেক সময় অনেক কাজে আসে। আমরা এগুলোকে আমাদের ইমেইল এ রেখে দিতে পারি। যদি কোথাও প্রয়োজন হয়, কাছা কাছি যেখা নেইন্টারনেট আছে, সেখানে গিয়ে ফাইলটি ডাউনলোড করে নিলেই হয়ে যায়…

(যেমন আমি আমার নিজের সমস্ত সার্টিফিকেট, রিসেন্ট সিভি আমার ইমেইল এ রেখেদিয়েছি… কে জানে কখন কে চায়  ;) )

(ছোট্ট একটি টিপস দিয়ে দেই, লক্ষ্য করলে দেখবেন, ইমেইল এ .exe এক্সটেনশনের কোন ফাইল আপলোড করা যায় না। আরে … দরকারনেই তো … আপনি ফাইলের নাম থেকে .exe কে পরিবর্তন করে .txt করে দিন… আর যাকে পাঠাবেন, তাকে বলে দিন, সে যেন ফাইলটি ডাউনলোড করে .txt এক্সটেনশ কে পরিবর্তন করে .exe করে নেয় … ব্যাস, ঝামেলা শেষ।)

ডাটা ব্যাকআপ করার আগে কিছু বিষয় ভেবে নিনঃ

    কোন ধরনের ডাটা ব্যাকআপ সিস্টেম আপনি আপনার জন্য পছন্দ করবেন ?
    কি ধরনের ডাটা আপনি ব্যাকআপ করতে চাচ্ছেন ?
    কি পরিমাণ ডাটা আপনি ব্যাকআপ করবেন ?
    কত দিন পর পর আপনি ব্যাকআপ করবেন ?

একটু খেয়াল রাখুনঃ

ডাটা ব্যাকআপ এর পূর্বে যে ডাটা গুলো কে ভালো মতন স্ক্যান করে নিন। দেখুন এই ফাইল গুলোতে আমন কোন ফাইল আছে কি না, যা ভাইরাস ইনফেক্টেড। কেননা ভাইরাস ইনফেক্টেড ফাইল আপনার কোন কাজেই আসবে না। মাঝ থেকে আপনার কষ্ট এবং অন্যান্য ডাটা নষ্ট হবার সমূহ সম্ভাবনা তৈরি করবে।


ওয়ার্ডপ্রেস ইন্সটল করার পরে যে ৮ টি কাজ অবশ্যই করবেন

লিখেছেনঃ আল-আমিন বাবর তারিখঃ ১৫/০১/২০১১ 

ব্লগিংয়ের জন্য আমার দেখা সেরা এঞ্জিন হচ্ছে ওয়ার্ডপ্রেস। আমি ডায়নামিক ওয়েবসাইটের জগৎএ প্রবেশ করি জুমলার হাত ধরে। ৪-৫ মাস জুমলার উপরে কাজও করি। তারপর হঠাৎই একদিন ব্লগিং করার শখ হলে ওয়ার্ডপ্রেস ইন্সটল দেই। তারপর থেকে এটা নিয়ে যত কাজ করছি ততই এর প্রেমে পড়ে যাচ্ছি। এখনো এটা নিয়েই পড়ে আছি।

আজ আমি আপনাদের সাথে ওয়ার্ডপ্রেসের ছোট্ট কয়েকটা টিপস শেয়ার করব। টিপসগুলো মূলত ওয়ার্ডপ্রেস ইন্সটল করার পরই আবশ্যিক করণীয় কাজগুলো সম্পর্কে।
১. ওয়ার্ডপ্রেস পার্মালিংক

wordpress-permalink-thumb1প্রথমেই চাহিদা অনুযায়ী পোস্ট পার্মালিংকটা সেট করে নিন। ওয়ার্ডপ্রেসে ডিফল্টভাবে এটা এরকম থাকেঃ http://yourdomain.com/p=123

এটা সত্যিকার অর্থে তেমন একটা সিইও ফ্রেন্ডলি না। আপনি চাইলে এটা আপনার পছন্দ অনুযায়ী সেট করতে পারেন। আমি সাধারণত এরকম রাখিঃ /%category%/%postname%.html

পার্মালিংক আপনাকে সার্চ এঞ্জিনে ভাল অবস্থানে যেতে সাহায্য করবে। তাই এটা নির্বাচনে যত্নবান হোন।
২. নিরাপত্তা নিশ্চিত করার জন্য admin কে মুছে ফেলুন

wordpress-user-thumb

ওয়ার্ডপ্রেস ইন্সটল করার জন্য কোন স্ক্রীপ্ট ইন্সটলার ব্যবহার করলে সাধারণত ডিফল্ট এডমিন হিসেবে admin সেট হয়ে যায়। কিন্তু এটা নিরাপত্তার জন্য একটা বড় হুমকি। যে কেউ আপনার সাইটে এটাক করার অপপ্রয়াস চালাতে পারে। এজন্য প্রথমে অন্যএকটি আইডি তৈরী করুন। এরপর এটাকে এডমিন একসেস দিন। লগআউট করে সদ্যোজাত একাউন্টটি দিয়ে লগইন করুন। এবার admin কে মুছে ফেলুন।
৩. ইউজার রেজিস্ট্রেশন বন্ধ রাখুন
wordpress-membership-thumb

যদি কোন কমিউনিটি ব্লগ না খুলতে চান তবে Settings > General থেকে নতুন ইউজার রেজিস্ট্রেশন অফ করে রাখুন।
৪. টাইমজোন সেট করুন

wordpress-timezone-thumbSettings > General থেকে আপনার টাইজোন কনফিগার করুন। এতে আপনি যদি পোস্ট শিডিউল করে থাকেন, তবে সেগুলো সঠিক সময়ে প্রকাশ হওয়ার নিশ্চয়তা পাবেন।
৫. পিং লিস্ট আপডেট করুন

wordpress-ping-service-thumb

ডিফল্টভাবে ওয়ার্ডপ্রেস শুধুমাত্র একজায়গায় পিং ব্যাক করে। আপনি চাইলে আরও বেশি সংখ্যক সেট করে দিতে পারবেন। Settings>Writing থেকে পিং লিস্ট আপডেট করুন। আপনার সেটিংসটাকে নিচের মত করে দিতে পারেন।

http://rpc.pingomatic.com
http://www.blogpeople.net/servlet/weblogUpdates
http://ping.myblog.jp
http://ping.bloggers.jp/rpc/

http://bblog.com/ping.php

৬. কমেন্ট এভাটার সেট করুন

wordpress-gravatar-comment-thumb

যারা গ্রাভাটার আইডি ব্যবহার করে আপনার ব্লগে কমেন্ট করবে তাদের তো এভাটার দেখা যাবে। কিন্তু যাদের গ্রাভাটার আইডি নেই তাদের বেলায় কি ঘটবে? এজন্য Settings>Discussion থেকে এভাটারের সেটিংসটা ঠিক করে নিন।
৭. প্রাইভেসী সেটিংস ঠিক করুন

wordpress-blog-visibility-thumbএবার সর্বশেষ কাজ। আপনার ব্লগের প্রাইভেসী সেটিংসটা ঠিক করে নিন। ওয়ার্ডপ্রেসে দুইটি প্রাইভেসী অপশন আছে। প্রথমটি সবধরণের ভিজিটর এলাউ করে। দ্বিতীয়টি সার্চইঞ্জিন ব্লক করে শুধুমাত্র সাধারণ ভিজিটর এলাউ করে।
ফাইনাল চেকিং

আসুন দেখে নিই আপনি সেটিংসগুলা ঠিকমত সেট করেছিলেন কিনা।

১. ওয়ার্ডপ্রেস পার্মালিংক

২. নিরাপত্তা নিশ্চিত করার জন্য admin কে মুছে ফেলুন

৩. ইউজার রেজিস্ট্রেশন বন্ধ রাখুন

৪. টাইমজোন সেট করুন

৫. পিং লিস্ট আপডেট করুন

৬. কমেন্ট এভাটার সেট করুন

৭. প্রাইভেসী সেটিংস ঠিক করুন

আমি কি কিছু বাদ দিয়ে গেছি? যদি দিয়ে থাকি তাহলে আশা করি আপনি আপনার মতামতের মাধ্যমে তা আমাদের জানাবেন।
</doc>
<doc>
কম্পিউটার কেনার আগে জেনে নিন

লিখেছেনঃ শায়ের তারিখঃ ০৪/০৪/২০১১ 

আসসালামু আলাইকুম। আমার খুবই ভালো বন্ধু ‌রাহাত এর কথায় বিজ্ঞান প্রযুক্তি ডট কম এ যোগ দিলাম। বিজ্ঞান-প্রযুক্তিতে এটাই আমার প্রথম পোস্ট। প্রথম পোস্টটা সাধারণ কিন্তু দরকারি হবে, এরকমই উদ্দেশ্য ছিল আমার। তাই লিখার বিষয় হিসেবে এটাকেই সেট করলাম।

কম্পিউটার যে আধুনিক প্রযুক্তির সর্বশ্রেষ্ঠ যন্ত্র, সেটা না বললেও চলবে। তাই সবারই ইচ্ছা থাকে একটা কম্পিউটার কেনার। কিন্তু একটা ভালো কম্পিউটার কেনার জন্য কম্পিউটার সম্পর্কে কিছু বিষয় জানা প্রয়োজন। আমি আজকে আপনাদের সেইরকম কিছু বিষয়ই জানাবো। কম্পিউটারের ব্যাপারে একেবারেই নতুন, এমন মানুষদের কথা মাথায় রেখেই পোস্টটা সহজ কথায় লেখার চেষ্টা করলাম।

কম্পিউটার কেনার সময় প্রথমেই কয়েকটি জিনিসের প্রতি লক্ষ্য রাখবেন:

১. যেখান থেকে কিনছেন, সেই দোকান ক্রেতাদের কীরূপ গ্রাহক সেবা দেয়। এক্ষেত্রে পরিচিতরা সাহায্য করতে পারে।

২. বাজারে অনেক সময় খোলা হার্ডওয়্যার পাওয়া যায়। কখনোই এগুলো কিনবেন না।

৩. আপনি কম্পিউটার এক্সপার্ট না হলে অন্তত:পক্ষে Processor, Mainboard, RAM, HDD, ODD, Graphics Card, Casing একই দোকান থেকে কিনবেন। তারাই এগুলো সঠিকভাবে configure করে দিবে।

এখন আমি কম্পিউটারের মূল প্রত্যেকটি আলাদা part সম্পর্কে বলবো এবং এগুলো কেনার সময় কী কী বিষয়ের প্রতি খেয়াল রাখতে হবে, সে সম্পর্কে বলবো।

Processor (প্রসেসর):

কম্পিউটারের প্রধান জিনিস। এটিই কম্পিউটারের সকল কাজ করে থাকে। মূলত একেই CPU (Central Processing Unit) বলে। প্রসেসর নির্মাতা প্রতিষ্ঠান গুলোর মধ্যে সবচেয়ে জনপ্রিয় হল Intel এবং AMD (Advanced Micro Device)। দুইটাই ভালো, তবে সবচেয়ে জনপ্রিয় এবং technology’র দিক থেকে এগিয়ে রয়েছে Intel.
ইন্টেল কোর আই ৭ প্রসেসর

প্রসেসর যেহেতু সবচেয়ে গুরুত্বপূর্ণ, তাই এটি কেনার সময় বিশেষ সতর্কতা নিতে হবে।

১. প্রসেসরের clock speed কত, সেটা লক্ষ্য করতে হবে। ক্লক স্পিড যত বেশি হবে, প্রসেসরের প্রসেসিং ক্ষমতাও তত বেশি হবে।

২. প্রসেসরের সিরিজ কী, সেটা খেয়াল করতে হবে। সিরিজ যত উন্নত হবে, স্পিড তত বাড়বে। Intel এর প্রথম দিককার প্রসেসর এর মধ্যে রয়েছে, Pentium Series। পরবর্তীতে ধারাবাহিকভাবে এসেছে, Celeron series, Core Series, i Series। Pentium Series এর মধ্যে, P1 (Pentium 1) এর চাইতে P2 ভালো, P2 এর চাইতে P3 ভালো আবার, P3 এর চাইতে P4 ভালো। অর্থাৎ, same clock speed এর P1 এর চাইতে P2  এর স্পিড বেশি। আবার, একইভাবে, Pentium Series এর চাইতে Core Series এর স্পিড বেশি। core series এর প্রসেসর গুলোর মধ্যে, Core 2 Quad> Core 2 Duo> Dual Core. আবার core i series এর প্রসেসর গুলোর মধ্যে, Core i7 extreme> Core i7> Core i5> Core i3।

৩. প্রসেসরে কয়টি কোর (core) এবং কয়টি থ্রেড (thread) রয়েছে, তা খেয়াল করতে হবে। কোর এবং থ্রেড এর সংখ্যা বেশি হলে স্পিড বাড়বে। এখন পর্যন্ত সবোর্চ্চ ছয়টি কোরের প্রসেসর আবিস্কৃত হয়েছে।

৪. FSB (Front Serial Bus) এর পরিমাণ লক্ষ্য করতে হবে। FSB বেশি হলে স্পিড বেশি হবে। যদিও নতুন প্রসেসর গুলোতে FSB ব্যবহার করা হয় না। এর পরিবর্তে QPI ব্যবহৃত হয়।

৫. Cache Memory (ক্যাশ মেমরি) কত, তা লক্ষ্য করতে হবে। ক্যাশ মেমরির মধ্যে প্রকারভেদ রয়েছে। সর্বাধুনিক প্রযুক্তির ক্যাশ মেমরি হল L3 Cache.

৬. Hyper Threading Technology রয়েছে কিনা, লক্ষ্য রাখবেন। এ প্রযুক্তি Multitasking এর ক্ষেত্রে কার্যকরী ভুমিকা রাখে।

৭. Intel Processor এর ক্ষেত্রে, Turbo Boost Technology রয়েছে কিনা, তা লক্ষ্য রাখবেন। এই প্রযুক্তি প্রয়োজনের সময় প্রসেসরের ক্ষমতা বৃদ্ধি করে।

৮. GPU (Graphics Processing Unit) রয়েছে কিনা, দেখবেন। প্রসেসরে GPU থাকলে এবং ভালো মাদারবোর্ড ব্যবহার করলে External Graphics Card দরকার হয়না। (যদি না আপনি কম্পিউটারে খুবই উন্নত মানের গেম খেলেন অথবা গ্রাফিক্স ডিজাইনিং বা HD ভিডিও এডিটিং ইত্যাদি কাজ না করেন।)

[শেষ তিনটি অপশন বিশিষ্ট প্রসেসরের দাম সাধারণত বেশি হয়। সাধারণ কাজের জন্য এই সকল অপশনের প্রয়োজন নেই।]

Mainboard or Motherboard (মেইনবোর্ড বা মাদারবোর্ড):

এই বোর্ডটিতেই কম্পিউটারের সকল যন্ত্রাংশ যুক্ত থাকে। মেইনবোর্ড এর জন্য ভালো ব্র্যান্ডগুলো হল: Gigabyte, Intel, Foxcon, Asus ইত্যাদি। মেইনবোর্ড অবশ্যই প্রসেসর সাপোর্টেড হতে হবে। মেইনবোর্ড এর পোর্ট দুই ধরনের হয়, IDE এবং S-ATA। তবে বর্তমানে S-ATA পোর্টের মেইনবোর্ডই দেখা যায়। প্রায় সব S-ATA পোর্টের মেইনবোর্ডে অন্তত একটি IDE পোর্ট থাকে। প্রয়োজনে IDE to S-ATA converter ব্যবহারের মাধ্যমে S-ATA পোর্টের মেইনবোর্ডে IDE device ব্যবহার করা যায়। মেইনবোর্ড কেনার সময় যে যে বিষয় লক্ষ্য রাখবেন, তা হল:

১. মেইনবোর্ড যেনো প্রসেসর সমর্থিত হয়।

২. RAM এর ধরন। মেইনবোর্ডে RAM এর স্লট যেরকম হবে, সেই ধরনেরই RAM কিনতে হবে। সর্বাধুনিক RAM টাইপ হল DDR3।

৩. USB Port এর version কত। সর্বাধুনিক হল USB 3.0। [USB 3.0 পোর্ট বিশিষ্ট মেইনবোর্ড এর দাম কিছুটা বেশি]

৪. বর্তমানে সব মেইনবোর্ডেই LAN Card (Local Area Network Card) থাকে। তাছাড়া, HD audio এবং HD Video ও লক্ষ্য করা যায়।  Integrated Graphics এর মান বেশি হলে ভালো হয়।
মেইনবোর্ড

মেইনবোর্ড

Monitor (মনিটর):

এটাই কম্পিউটারের প্রধান আউটপুট। মনিটরের জন্য ভালো ব্র্যান্ড গুলো হচ্ছে: Samsung, Philips, LG, Asus, HP, Fujitsu ইত্যাদি। মনিটর কেনার সময় নিচের বিষয়গুলো লক্ষ্য রাখবেন:

LCD (Liquid Cristal Display) /LED (Light Emitting Diode) Monitor এর ক্ষেত্রে:

১. আপনার প্রয়োজন অনুসারে স্ক্রিন সাইজ সিলেক্ট করবেন। বর্তমানে অনেক মনিটরেই Built-in TV Tuner থাকে। একই সাথে কম্পিউটারের মনিটর এবং টিভির কাজ করবে এগুলো। TV Tuner না থাকলে প্রয়োজন হলে আপনি পৃথকভাবে TV Tuner কিনতে পারবেন।

২. LCD মনিটর গুলো স্কয়ার এবং ওয়াইড স্ক্রিন এই দুই ধরনের হয়। আপনার কজের প্রয়োজন অনুসারে আপনি তা select করবেন।

৩. LCD এবং LED মনিটর এর পার্থক্য হল: LED মনিটর হল উন্নত প্রকারের LCD মনিটর। তুলনামূলক ভাবে LED মনিটরে ভালো ছবি দেখা যায়। তাছাড়া, LED মনিটরে দেখতেও সাচ্ছন্দ্য বোধ হয়।

৪. কন্ট্রাস্ট রেশিও (Contrast Ratio) লক্ষ্য করবেন। এটি যত বেশি হবে, ছবির মান তত ভালো হবে, অর্থাৎ ছবি শার্প আসবে।

৫. Response Time কম হলে ভালো হয়।
মনিটর

মনিটর

RAM- Random Access Memory (র‍্যাম):

RAMও কম্পিউটারের স্পিড বৃদ্ধিতে সাহায্য করে। RAMএর জন্য ভালো ব্র্যান্ড হচ্ছে: Transcend, Twinmos ইত্যাদি। RAM কেনার সময় এগুলো খেয়াল রাখবেন:

১. RAM এর পরিমাণ বৃদ্ধি পেলে কম্পিউটারের স্পিড বাড়বে। অর্থাৎ, 1 GB RAM এর চেয়ে 2 GB RAM এর স্পিড বেশি হবে।

২. RAM এর বাস ফ্রিকোয়েন্সি বেশি হলে RAM এর ক্ষমতা বাড়বে।

৩. RAM এর ধরন উন্নত হলে তা কম্পিউটারের গতি আরও বৃদ্ধি করবে। যেমন, DDR3 RAM সমপরিমাণের DDR2 RAM এর চেয়ে শক্তিশালী। তবে মেইনবোর্ডে RAM এর স্লট যেমন হবে, সেই ধরনেরই RAM কিনতে হবে।
র‌্যাম

র‍্যাম

Hard Disk Drive (HDD) (হার্ডডিস্ক):

কম্পিউটারের তথ্য এতে জমা থাকে। এটি কম্পিউটারের Virtual RAM হিসেবেও কাজ করে। এর ভালো ব্র্যান্ড হচ্ছে, Samsung, Transcend ইত্যাদি। এটি কেনার সময় নিচের বিষয়গুলো লক্ষ্য করবেন:

১. সাধারণভাবেই, হার্ডডিস্ক এর স্টোরেজ ক্ষমতা বেশি হলে বেশি তথ্য জমা রাখতে পারবেন। বাজারে ১৬০ GB থেকে শুরু করে ৩ TB হার্ডডিস্ক পাওয়া যায়।

২. হার্ডডিস্ক এর RPM (Revolutions Per Minute) বেশি হলে এর ডাটা ট্রান্সফার রেট বেশি হবে।

৩. মেইনবোর্ডের পোর্ট S-ATA হলে হার্ডডিস্কও S-ATA ই কিনতে হবে।

৪. এক্সটার্নাল হার্ডডিস্ক এর ক্ষেত্রে, আপনার মেইনবোর্ড এ USB 3.0 থাকলে USB 3.0 হার্ডডিস্ক কেনাই ভালো। কেননা, কয়েক বছরের মধ্যেই USB 2.0 উধাও হয়ে USB 3.0 এর জায়গা নিবে। লক্ষণীয়: এক্সটার্নাল হার্ডডিস্ক স্হায়ী HDD এর ন্যায় ব্যবহার করা যায় না, তবে ইন্টার্নাল HDD, এক্সটার্নাল HDD এর ন্যায় ব্যবহার করা যায়।
হার্ডডিস্ক

হার্ডডিস্ক

Casing (কেসিং):

কেসিং হল Mainboard, HDD, ODD সাজিয়ে রাখার জন্য বক্স। কেসিং এর জন্য ব্র্যান্ড অতটা গুরুত্বপূর্ণ নয়। তবে Mercury এবং Gigabyte  এর কেসিং গুলো ভালো হয়। কেসিং কেনার সময় নিচের বিষয়টি লক্ষ্য করবেন:

১. কেসিং এর দাম vary করে PSU (Power Supply Unit) এর জন্য। PSU যদি বেশি watt এর হয়, তবে PSU এর দাম বেড়ে যায়। ফলে কেসিং এর দাম বেড়ে যায়। আপনার কাজের ধরন অনুযায়ী PSU select করবেন। যেমন, ভালো এবং বেশি পাওয়ারের এক্সটার্নাল গ্রাফিক্স কার্ড, বড় স্ক্রিনের মনিটর ব্যবহার করলে বেশি পাওয়ার এর পাওয়ার সাপ্লাই লাগবে।
কেসিং

কেসিং

Optical Disk Drive (ODD) (অপটিক্যাল ডিস্ক ড্রাইভ):

ODD হল সিডি/ডিভিডি প্লেয়ার/রাইটার। ODD এর জন্য ভালো ব্র্যান্ড হল: Samsung, Asus, Lite-On ইত্যাদি। লক্ষ্য করুন:

১. বর্তমানে সিডি প্লেয়ার এবং ডিভিডি প্লেয়ার এর মূল্যে পার্থক্য খুবই কম। CD player, DVD play করতে পারেনা, কিন্তু DVD player, CD play করতে পারে।

২. আপনি চাইলে কয়েকশ টাকা বেশি দিয়ে Combo Drive অথবা DVD writer কিনতে পারেন। Combo drive হল সেইসব ODD যেগুলো CD Play, DVD play এবং  CD write করতে পারে। আর DVD writer দিয়ে আপনি CD play, DVD play, CD write, DVD write সবই করতে পারবেন।

৩. মেইনবোর্ড এর পোর্ট অনুসারে ODD কিনতে হবে। (অন্যথায় converter ব্যবহার করতে হবে)

৪. ODD এর speed বেশি হলে সিডি/ডিভিডি থেকে দ্রুত ডাটা রিড হবে এবং দ্রুত ডাটা রাইট হবে।
ODD

ODD

Graphics Card (গ্রাফিক্স কার্ড) বা AGP Card(Accelerated Graphics Port Card):

ভালো গেম খেলার  জন্য বা গ্রাফিক্স ডিজাইনিং এর কাজের জন্য ভালো গ্রাফিক্স কার্ড অত্যন্ত প্রয়োজন। গ্রাফিক্স কার্ডের মধ্যে ভালো ব্র্যান্ড হল:  Asus, Gigabyte, Sapphire  ইত্যাদি। এটি কেনার জন্য নিচের বিষয়গুলো খেয়াল করবেন।

১. V-RAM বেশি হলে ভালো গ্রাফিক্স পাবেন।

২. সাধারণ র‍্যাম এর মতই V-RAM এর টাইপ উন্নত হলে ভালো ফলাফল পাওয়া যাবে।

৩. এছাড়াও, Clock rate, Memory Bus ইত্যাদি বিভিন্ন জিনিসের জন্যও গ্রাফিক্স কার্ডের ক্ষমতার পরিবর্তন হয়।

৪. আপনি যদি কোন নির্দিষ্ট গেম এর প্রতি আকৃষ্ট হন অথবা নির্দিষ্ট কোন সফটওয়্যার দিয়ে কাজ করেন, তবে সেই সফটওয়্যারের requirement অনুসারে নির্দিষ্ট চিপসেটের গ্রফিক্স কার্ড কিনবেন।
Sapphire RADEON X1650 PRO AGP Graphic Card

গ্রাফিক্স কার্ড

Key Board (কী-বোর্ড):

কী-বোর্ড কম্পিউটারের সবচেয়ে গুরুত্বপূর্ণ দুইটা ইনপুট ডিভাইস এর মধ্যে এটি একটি। কী-বোর্ড এর জন্য ভালো ব্র্যান্ড হল: A4Tech, Deluxe, Mercury ইত্যাদি। এটি কেনার সময় লক্ষ্য করবেন বাংলা অক্ষর রয়েছে কিনা। (Unijoy বা Bijoy লে আউট-এ লেখার জন্য অপরিহার্য)।
কী-বোর্ড

কী-বোর্ড

Mouse বা মাউস:

অপর গুরুত্বপূর্ণ ইনপুট ডিভাইস হল এটা। এর ভালো ব্র্যান্ড হল: A4Tech, Mercury ইত্যাদি।

১. কত DPI (Dots Per Inch) লক্ষ্য করবেন। DPI বেশি হলে সূক্ষ্ণ ভাবে মাউস দিয়ে কাজ করতে পারবেন।

২. ধরতে সুবিধা হয়, এমন মাউস কিনবেন।
মাউস

মাউস

UPS (Uninterpretable Power Supply) ইউপিএস:

বাংলাদেশে ডেস্কটপ কম্পিউটারের জন্য UPS যে অপরিহার্য তা বলার বাইরে। UPS কেনার সময় এগুলো লক্ষ্য করবেন:

১. দুই ধরনের UPS পাওয়া যায়। Online UPS এবং Offline UPS। এদের মধ্যে পার্থক্য হল, বিদ্যুৎ চলে গেলে Online UPS on হতে কোন সময় নেয় না, কিন্তু Offline UPS সামান্য সময় নেয়। সম্ভবনা কম হলেও এই সামান্য সময়ের মধ্যে কম্পিউটারের পাওয়ার চলে গিয়ে রি-স্টার্ট হতে পারে।

২. আপনার চাহিদা অনুযায়ী UPS এর পাওয়ার select করবেন। মনিটরের স্ক্রিন বড় হলে, বেশি পাওয়ারের গ্রাফিক্স কার্ড ব্যবহার করলে, উন্নত প্রসেসর হলে বেশি পাওয়ারের UPS প্রয়োজন। দোকানে আপনার কম্পিউটারের কনফিগারেশন বললে তারা সঠিক UPS দিতে পারবে।

৩. সাধারণত একটি UPS এর Back-up time ২০-২৫ মিনিট। এর চেয়ে বেশি Back-up time এর UPS কিনতে হলে মূল্য বেশি হবে।
Uninterruptible Power Supply

Uninterruptible Power Supply

TV- Tuner/ TV card:

কম্পিউটারের মনিটরকে একই সাথে টিভি দেখার কাজে ব্যবহার করতে প্রয়োজন। LCD/LED টিভির মূল্য বেশি বলে অনেকেই LCD monitor এবং TV card কিনে টিভি দেখার পদ্ধতির দিকে ঝুঁকছেন। তবে টিভি দেখাই যদি হয় আপনার উদ্দেশ্য, তবে LCD/ LED TV monitor ই কিনুন। এতে ফলাফল ভালো পাবেন। TV card এর সুবিধা হল, এর মাধ্যমে আপনি শুধু টিভিই দেখতে পাবেন না, অনুষ্ঠানও রেকর্ড করে আপনার হার্ডডিস্ক এ জমা করে রাখতে পারবেন। TV tuner অবশ্যই মনিটরের রেজ্যুলেশন এর সাথে সামঞ্জস্য পূর্ণ হতে হবে। শপ এ আপনার মনিটরের রেজ্যুলেশন বা মডেল বললেই তারা সঠিক টিভি কার্ড বেছে দিতে পারবেন। TV card এর জন্য ভালো ব্র্যান্ড হল: Avermedia, Real view, Gadmei ইত্যাদি।

Uninterruptible Power Supply

TV Card

Speaker বা স্পিকার:

কম্পিউটারের আরেকটি আউটপুট ডিভাইস। গানের প্রতি আপনার আসক্তি অনুযায়ী এটি কিনবেন। ২:১ এর স্পিকার হল মোট তিনটি স্পিকারের সমষ্টি, যার মধ্যে একটি বড় এবং অন্য দুইটি ছোট। বড়টি হল উফার (woofer) এবং ছোটটি হল সাব উফার (sub-woofer)। উফারটি ব্যাস সাউন্ড এবং সাব উফারটি ট্রেবল প্রদান করে। গানে আপনার ভালো আসক্তি থাকলে এক্সটার্নাল সাউন্ড কার্ড কিনতে পারেন। তবে বর্তমান প্রায় সব মেইনবোর্ড এই ৫:১ সাউন্ড কার্ড বিল্ট-ইন থাকে। ফলে আপনি ৫:১ স্পিকার ব্যবহার করতে পারবেন। তবে আরও উন্নত সাউন্ডের জন্য ৭:২ স্পিকারও ব্যবহার করতে পারেন (এর জন্য ৭:২ সাউন্ড কার্ড লাগবে)। স্পিকারের জন্য ভালো ব্র্যান্ড হল Creative, Microlab, Logitech ইত্যাদি।

speaker
</doc>
<doc>
বাংলাদেশের প্রথম এন্টি-পর্ণ সফটওয়্যার “BDAnti-Porn” এর Version 2.0

লিখেছেনঃ আলমাস তারিখঃ ১২/০৬/২০১১

তথ্য-প্রযুক্তির এই যুগে ইন্টারনেট একটি জ্ঞানের অন্যতম মাধ্যম। বর্তমানে আমাদের দেশে ইন্টারনেট এর ব্যবহার দিন দিন বেড়েই চলেছে। এখন শহর ছাড়িয়ে গ্রাম অঞ্চলে এর ব্যবহার সর্বত্র লক্ষ্য করা যায়। আমাদের দেশের উঠতি বয়সের ছেলে-মেয়েদের মাঝে এর ব্যবহার এখন জ্ঞানের অন্যতম মাধ্যম। কিন্তু ইন্টারনেট বিশ্বে মনের সবকিছু হাতের মুঠোয় থাকার ফলে অনেকেই এর অপব্যবহার করছে। আর এর মধ্যে অন্যতম হলো পর্ণ সাইটের প্রতি আকস্কতা।

২০০৯-২০১১ সালে ইন্টারনেটে শিশুরা যে শব্দগুলো অনুসন্ধান করেছে তার মধ্যে অন্যতম ‘সেক্স’৷ ইন্টারনেট নিরাপত্তা সংস্থা নর্টনের এক প্রতিবেদন থেকে জানা গেছে এই তথ্য। প্রতিবেদনটিতে বলা হয়েছে, ১৮ বছরের কম বয়সিরা ইন্টারনেটে যেসব শব্দ অনুসন্ধান করেছে তার মধ্যে শীর্ষে রয়েছে ইউটিউব, গুগল এবং ফেসবুক ৷ আর এরপরেই অবস্থান ‘পর্নো’ এবং ‘সেক্স’ শব্দ দুটির। আর এর আসক্তির ফলের প্রতি বছর হাজারো শিশু তাদের স্বাভাবিক জীবন যাত্রা থেকে দূরে সরে যাচ্ছে। অনেকে আবার সরাসরি জড়িত হয়ে পড়ছে এসব নোংড়া পশুতুল্য কাজের মাঝে। আবার অনেকে জড়িয়ে পড়ছে নেশার জগৎতে। আমাদের এই বাংলাদেশের রাজধানী ঢাকার একটি মাত্র মার্কেট থেকে প্রতি বছর প্রায় ১০ লক্ষ্য এর বেশি টাকার পর্ণ ক্রয়-বিক্রয় হয়। আর প্রতি বছর প্রায় ৩০ হাজারের ও বেশি শিশু জড়িয়ে পড়ে এই পর্ণ গ্রাফীর প্রতি।

এ সংবাদ নিঃসন্ধেয়ে আমাদের দেশের বাবামাদের জন্য বেশ উদ্বেগের এবং এটি রোধ করতে তাদের উচিত শিশুদের সঙ্গে কথা বলা৷ একইসঙ্গে সন্তানদের বোঝাতে হবে ইন্টারনেট থেকে কোন বিষয়টি নেয়া উচিত আর কোন বিষয়টি থেকে দূরে থাকা উচিত।

আমাদের দেশের বর্তমানের এই পরিস্হিতি কখনোই কোন ভাবে কারো কাম্য নয়। আমরা কেউই আমাদের ভাই-বোনের ক্ষতি চাই না, যাতে করে তারা অসৎ পথে চলে যায়। আমাদের দেশের এই দুরবস্তা থেকে হয়তো কিছু আশার আলো দেখাবে এই BDAnti-Porn v2.0

BDAnti-Porn v1.0 এর পরীক্ষা মূলক ছাড়ার পর পরিপূর্ণ সুবিধা সম্ভলিত এই BDAnti-Porn v2.0 যাকে এক কথায় আন্তর্জাতিক মানের সফটওয়্যার হিসাবেও বলা যায়। অন্তত্য দূতগতির এই BDAnti-Porn v2.0 এ যোগ করা হয়েছে Google.com এর হিসাব মতে বিশ্বের সর্বাধিক এবং অন্তর্জাতিক পর্ণ ওয়েব সাইট। শুধু তাই নয় এই BDAnti-Porn v2.0 বন্ধ করতে পারে ভিডিও, ইমেজ, এনিমেশন, ব্লগ সহ পর্ণ সংক্রান্ত সকল ওয়েব ক্যাম চ্যাট রিলেটেড সকল ওয়েব সাইট। এতে আরো রয়েছে Enable ও Disable করার সুবিধা। ৮০০ এর অধিক URL ডাটাবেজ সম্বলিত এই BDAnti-Porn v2.0 একটি অসাধারন সফটওয়্যার।
</doc>
<doc>
উইন্ডোজের সেরা ৯০টি ফ্রী সফটওয়্যার!

লিখেছেনঃ আল-আমিন বাবর তারিখঃ ০৮/০৩/২০১১ · 44 টি মতামত 
লেখাটি আপনার পছন্দ হয়েছে?

এবার এলাম এক ঝাক উইন্ডোজ সফটওয়্যার নিয়ে। প্রায় ৯০ টি ফ্রী উইন্ডোজ সফটওয়্যার।  আশাকরি আপনার দৈনন্দিন কাজের পূর্ণ অংশই মেটাতে সক্ষম হবে এগুলো। আমি পোস্টের মাঝে সফটওয়্যারের নাম, ডাউনলোড লিংক এবং সাথে এক বা দুই লাইনের একটা রিভিউ দেয়ার চেষ্টা করেছি। আশা করি উইন্ডোজ ইউজারদের পোস্টটা কাজে লাগবে।

	avast! Free Antivirus
ভাইরাস এবং ট্রোজানের বিরুদ্ধে সুরক্ষা দিতে এক্সপার্ট। ডাউনলোড 		AntiVir Free Version
লাইটওয়েট এবং সলিড। ভাল রেটিং আছে। দেখতেও মোটামুটি। ডাউনলোড
	Microsoft Security Essentials
সিম্পল, হালকা পাতলা এবং হেভি প্রোটেক্টিভ একটা সুট। অনেকেই পেইড এন্টিভাইরাসগুলোর সাথে খুবই ভালভাবে পাল্লা দিতে সক্ষম। ডাউনলোড 		Comodo Internet Security
ফ্রী সিকিউরিটি সুট, একই সাথে ফায়ারওয়াল এবং এন্টিভাইরাস প্রোটেকশন। ডাউনলোড
	AVG Antivirus Free Edition
এভাস্ট এবং এভিরার মত ততটা ভাল না হলেও মোটামুটি চলনসই। আর সবচেয়ে জনপ্রিয় ফ্রী এন্টিভাইরাস। ডাউনলোড

	Spybot S&D
যেকোন এন্টিভাইরাসের সাথে মিলেমিশে একসাথে স্পাইওয়্যার ডিটেক্ট করে এবং রিমুভ করে। ডাউনলোড 		Malwarebytes’ Anti-Malware
সহজ ইন্টারফেস, সিম্পল এবং কার্যকরী এন্টি ম্যাল ওয়্যার এপ্লিকেশন। ডাউনলোড
	IObit Security 360 Free
এডভান্সড স্পাইওয়্যার এবং ম্যালওয়্যার রিমুভাল ইউটিলিটি। ডাউনলোড

	PC Tools Firewall Plus 6
এক্সিলেন্ট ফায়ারওয়াল, খুবই কার্যকরী প্রোটেকশন দিতে সক্ষম। ডাউনলোড 		Comodo Firewall (standalone)
অনেকদিন ধরেই এটাকে সেরা ফ্রী ফায়ারওয়াল টুলস হিসেবে গণ্য করা হয়। ডাউনলোড
	Online Armor Free
সাধারণ একটা ফায়ারওয়ালের সব ফিচার তো আছেই, বলা যায় আরও বেশি কিছুই আছে। ডাউনলোড 		Ashampoo FireWall Free
খুবই সহজ একটা নেভিগেশন ইন্টারফেস সম্পন্ন। মাঝামাঝি ইউজারদের জন্য খুবই ভাল জিনিস। ডাউনলোড
	ZoneAlarm Free Firewall
এডভান্সড ইউজারদের জন্য সবচেয়ে ভাল ফায়ারওয়াল প্রোটেকশন দিতে সক্ষম। ডাউনলোড

	Auslogics Disk Defrag
সিম্পল, রিলায়েবল এবং ফাস্ট। একটা মস্ট হ্যাভ পিসি টুল। অনেকের মতেই নাম্বার ওয়ান টুল। ডাউনলোড 		Defraggler
আরেকটা অসাধারণ ডিফ্যাগমেন্ট টুলস। পোস্টেবল, ইন্সটল করার ঝামেলা নেই। ডেভেলপার হিসেবে আছে জনপ্রিয় সফটওয়্যার সিক্লিনারের ডেভেলপাররা।ন ডাউনলোড
	IObit Smart Defrag
ব্যবহার করা খুবই সহজ। সবসময় ব্যকগ্রাউন্ডে কাজ করতে থাকে। ডাউনলোড

	Recuva
ডিলেটেড ফাইলগুলা রিস্টোর করার জন্য খুবই কার্যকর। এবং জনপ্রিয়ও বটে। ডাউনলোড 		FreeUndelete
খুব বেশি অপশন নেই, কিন্তু নিজের কাজের বেলায় খুবই এক্সপার্ট। ডাউনলোড
	ADRC Data Recovery Software
রেকুভার মত এতটা জনপ্রিয় না হলেও এর নিজের ইউজারবেস এবং ফ্যান সংখ্যা খুব একটা কম না। ডাউনলোড

	Revo Uninstaller Free
যে কোন কিছু আনইন্সটল করার কাজে খুবই দ্রুত এবং কার্যকরী। এই কাজের জন্য জনপ্রিয় একটা বাছাই। ডাউনলোড 		IObit Uninstaller
এই জগৎএ বাচ্ছাই বলা যায়। জনপ্রিয়তা পাচ্ছে আস্তে আস্তে। এমন কিছু ফিচার আছে যা অন্য আনইন্সটলারে নেই। ডাউনলোড
	Absolute Uninstaller
অন্যদুটোর চেয়ে কম জনপ্রিয়। তবে এটার ইন্টারফেস অনেক সহজ। ডাউনলোড

	Mozy
স্মার্ট, হাইলি সিকিউরড এবং set-it-and-forget-it ব্যাকআপ সলুশন। এটা অনলাইনে ডাটার ব্যাকআপ রাখে। ডাউনলোড 		FBackup
এটা ফাইল, ডকুমেন্ট, পার্সোনাল সেটিংস এবং প্লাগইনগুলোর ব্যকআপ নিয়ে থাকে। ডাউনলোড
	Clonezilla
এটা একটা লাইভসিডি, যেটা দিয়ে আপনি আপনার পুরো হার্ডডিস্কের ক্লোন তৈরী করতে পারবেন। ডাউনলোড 		SyncBack Freeware
সিলেক্টিভ সিন্ক্রোনাইজেশন। লোকাল এর পাশাপাশি যেকোন এফটিপি সার্ভারে রিমোট ব্যকআপও নিতে পারবেন। ডাউনলোড
	Todo Backup
পুরো অপারেটিং সিস্টেম, প্রোগ্রাম সেটিংস, ব্রাউজার ডাটা, ইমেইল এবং অন্যান্য ডাটা ব্যকআপ নিতে সক্ষম। ডাউনলোড

	Glary Utilities
১৫ টির উপর কার্যকরী টুলসের একটা বাইন্ডিং এটা, অনেকজায়গা থেকেই অনেকবার রিকমেন্ড করা হয়েছে। ডাউনলোড 		CCleaner
সবমিলিয়ে খুবই হাই স্কোরিং একটা সফটওয়্যার এটা। এসময়ের সবচেয়ে জনপ্রিয় বাছাই এই ক্যাটেগরিতে। অন্যগুলোর মত অবশ্য এত বেশি ফিচার নেই। ডাউনলোড
	IObit Toolbox
এই ফ্রী ইউটিলিটিটার মাঝে যত সংখ্যক সিস্টেম মেইনটেনেস্ট টুলস আছে তা সত্যিই আশ্চর্যজনক। ডাউনলোড

	Google Chrome
সবচেয়ে দ্রুতগতির এবং মিনিমাল ডিজাইনের ব্রাউজার। এখন এটার সাথে এক্সটেনশন সাপোর্টও যোগ হয়েছে। ডাউনলোড 		Firefox
এর আছে ৬০০০+ এডঅনের এক বিশাল গ্যালারী। সবরকম ফিচারই এটায় এড করা সম্ভব। এখন পর্যন্ত সবচেয়ে বেশি কাস্টমাইজেবল ব্রাউজার এটা। ডাউনলোড
	Opera
এখন পর্যন্ত সবচেয়ে বেশি ফিচার সম্পন্ন এবং এডভান্সড ব্রাউজার হচ্ছে ওপেরা। ডাউনলোড 		Safari
এটা মূলত ম্যাকের জন্য বানানো হলেও উইন্ডোজে অনেকেরই প্রিয় ব্রাউজার এটা। সাথে এক্সটেনশন সাপোর্টও আছে।  ডাউনলোড

	Thunderbird
এটা এমনিতেই জনপ্রিয়, তারউপর দিনদিন আরও বেশি জনপ্রিয় হচ্ছে। আমার মতে যে কোন প্ল্যাটফর্মে সেরা মেইল ক্লায়েন্ট এটা। ডাউনলোড 		Postbox Express
সিম্পল, কিন্তু শক্তিশালী এবং উইন্ডোজের জন্য খুবই নতুন একটা মেইল ক্লায়েন্ট। ডাউনলোড
	Google Notifier
এটা জিমেইলে নতুনকোন মেইল এলে আপনাকে নোটিফাই করবে। ডাউনলোড

	Skype
সবচেয়ে জনপ্রিয় ক্রস প্ল্যাটফরম ভিওআইপি এপ্লিকেশন। আপনি যদি অনলাইনে থাকেন তবে আপনার জন্য আবশ্যিক একটা এপস। ডাউনলোড 		Pidgin
সহজে ব্যবহার যোগ্য, ক্রস প্ল্যাট ফরম এবং মাল্টি প্রটোকল চ্যাট ক্লায়েন্ট। বেশিরভাগ চ্যাট প্রটোকলগুলোই সাপোর্ট করে। ফেসবুক চ্যাটও করতে পারবেন এটা দিয়েই। ডাউনলোড
	Digsby
মাল্টি প্রটোকল আইএমের জন্য আরেকটা অল্টারনেটিভ।  এটাও ক্রস প্ল্যাটফরম, জনপ্রিয়ও। ডাউনলোড

	Paint.NET
একেবারে নতুনদের জন্য ফটোশপের শক্তিশালী সাবস্টিটিউট। ডাউনলোড 		FastStone Image Viewer
সেরা ইমেজ ভিউয়ারগুলোর মাঝে এটা একটা। একই সাথে কনভার্টার এবং এডিটরও বটে। ডাউনলোড
	IrfanView
ইমেজ ভিউয়ার বা এডিটর হিসেবে এটাকে সুইস আর্মি নাইফ বলা যেতে পারে। অস্বাভাবিক জনপ্রিয় একটা টুলস। ডাউনলোড 		Google Picasa
আমার দেখা সবচেয়ে পাওয়ারফুল ফটো ম্যানেজার। গুগলের জিনিস মানেই নাম্বার ওয়ান। এটার সাথে আছে ওয়ান ক্লিক ফটো রিটাচিং, ইজি অনলাইন ফটো শেয়ারইল সহ নানা রকম সুবিধা। ডাউনলোড
	GIMP
খুবই ফিচার বহুল ফটোশপ লাইক ফটো এডিটর। এটাকে ফটোশপের ফ্রী অল্টারনেটিভ হিসেবে গণ্য করা হয়। ডাউনলোড 		PhotoScape
আরেকটা ভাল ফটো এডিটিং এপ্লিকেশন। ডাউনলোড

	foobar2000
উইন্ডোজের জন্য হাইলি কাস্টমাইজেবল একটা অডিও প্লেয়ার। ডাউনলোড 		Songbird
মজিলার কোডের উপর নির্মিত জনপ্রিয় মিউজিক প্লেয়ার। এটায় ফায়ারফক্সের মত এডঅনের সাপোর্টও আছে। ডাউনলোড
	Audacity
সাউন্ড রেকর্ডিং এবং এডিটিং এর জন্য খুবই জনপ্রিয় ওপেনসোর্স সফটওয়্যার। ডাউনলোড 		iTunes
মিউজিক প্লেয়ার এবং ভিডিও লাইব্রেরী অর্গানাইজার। এটা দিয়ে আপনি আইটিউনস স্টোরেও কানেক্ট করতে পারবেন। ডাউনলোড
	MediaMonkey
ফুল ফিচার্ড মিউজিক প্লেয়ার এবং মিউজিক কালেকশন অর্গানাইজার। ডাউনলোড 		Winamp
পরিচিত, লাইটওয়েট মিউজিক প্লেয়ার। ডাউনলোড
	CopyTrans Manager
অল্টারনেটিভ আইপড ম্যানেজার এপ্লিকেশন। আইপড, আইফোন এবং আইপ্যাড থেকে মিউজিক ট্রান্সফার এবং সিঙ্কিং করে। ডাউনলোড

	VLC Media Player
খুবই জনপ্রিয় ক্রস প্ল্যাটফর্ম ভিডিও এপ্লিকেশন। এটা বেশিরভাগ ফরম্যটের ভিডিওই চালাতে সক্ষম। ডাউনলোড 		Handbrake
ওপেনসোর্ট, ক্রস প্ল্যাটফর্ম, মাল্টি থ্রেডেড ভিডিও ট্রান্সকোডার এবং কনভার্টার। ডাউনলোড
	VirtualDub
ওপেনসোর্স এবং পোর্টেবল ভিডিও এডিটর। ডাউনলোড 		Media Player Classic
উইন্ডোজ মিডিয়া প্লেয়ারের একটা রেপ্লিকা। শুধুমাত্র বেসিক কন্ট্রোল অপশন গুলা আছে। অনেকগুলো ফরম্যাট প্লে করতে পারে। ডাউনলোড
	Freemake
সহজে ব্যবহার যোগ্য এবং ফ্রী ভিডিও কনভার্টার এবং ডিভিডি বার্নার। ডাউনলোড

	OpenOffice
মাইক্রোসফট অফিসের জনপ্রিয় এবং ফ্রী বিকল্প। ডাউনলোড 		Dropbox
সবার জন্যই আবশ্যিক একটা এপ্লিকেশন। ইন্টারনেটে বা অন্য পিসি্ম্যাকের সাথে ফোল্ডার সিন্ক্রোনাইজেশন করে। শেয়ার্ড ডকুমেন্টের সুবিধাও আছে। ডাউনলোড
	Notepad++
জনপ্রিয় ওপেনসোর্স টেক্সট এডিটর। মূলত প্রোগ্রামারদের কাছে এটা খুবই এবং খুবই জনপ্রিয় ডাউনলোড 		FoxIt Reader
এডোবরিডারের খুবই হালকা পাতলা একটা বিকল্প। পিডিএফ ফাইল ওপেন করে। ডাউনলোড
	doPDF
যেকোনো উইন্ডোজ প্রোগ্রাম থেকে মাত্র দুই ক্লিকে যেকোন ডকুমেন্ট এবং পিকচারকে পিডিএফ এ কনভার্ট করে। ডাউনলোড

	Fences
ডেস্কটপ আইকনগুলোকে ভিউজিয়ালি অর্গানাইজ করার জন্য কনটেইনার সৃষ্টি করে। ডাউনলোড 		Rainlender
উইন্ডোজ ডেস্কটপের জন্য খুবই সহজে ব্যবহারযোগ্য এবং লাইওয়েট ক্যালেন্ডার। ডাউনলোড
	Evernote
আপনার আইডিয়াগুলোকে অন দা গো সেভ করে রাখুন, যে কোন জায়গা থেকে নোট নিন। এবং নোটগুলোকে ওভার ইন্টারনেট যেকোন জায়গা থেকে একসেস করুন। হাইলি রিকমেন্ডেড। ডাউনলোড 		VirtuaWin
আপনার কাজকে গ্রুপিংয়ের জন্য মাল্টিপল ভার্চুয়াল ডেস্কটপ তৈরী করে। হাইলি কাস্টমাইজেবল। ডাউনলোড
	Launchy
পাওয়ারফুল, কী স্ট্রোক বেজড লঞ্চার। স্টার্ট বাটনকে রিপ্লেস করে। ডাউনলোড

	7-zip
আপনার সবধরণের এক্সট্র্যাক্ট/কমপ্রেশনের কাজের জন্য যথপযুক্ত। ডাউনলোড 		Universal Extractor
৫০ টার উপর ফাইল ফরম্যাট সাপোর্ট সহ ইউনিভার্সাল এক্সট্রাক্টর সুপার একটা জিনিস। ডাউনলোড
	IZArc
সব আর্কাইভ নিয়ে কাজ করার জন্য একটা ইউটিলিটি। প্রায় সবধরণের ফরম্যাটই সাপোর্ট করে। ডাউনলোড

	ImgBurn
CD/DVD/HD-DVD/Blu-ray বার্ণিং এপ্লিকেশন। সিডি এবং ডিভিডি থেকে ইমেজ ফাইলও বানাতে পারবেন। ডাউনলোড 		CDBurnerXP
নীরো বার্নিং রমের সবচেয়ে জনপ্রিয় ফ্রী অল্টারনেটিভ। CD, DVD, Blu-Ray এবং HD-DVD বার্ণ করে। ডাউনলোড
	bitRipper
আপনার ডিভিডিকে AVI ফাইল বাMpeg হিসেবে হার্ডডিস্কে ব্যাকআপ রাখে। ডিভিডির জন্য খুবই ভাল একটা ব্যকআপ টুল। ডাউনলোড 		CDex
ওপেনসোর্স ডিজিটাল অডিও সিডি এক্সট্র্যাক্টর। সিডি ট্র্যাকগুলোকে এমপিথ্রি হিসেবে সেভ করে। ডাউনলোড
	DuBaron CD2ISO
সিডি এবং ডিভিডি থেকে আইএসও ইমেজ এক্সট্র্যাক্ট করার জন্য খুবই ভাল একটা টুলস। সিম্পল এবং সহজে ব্যবহার যোগ্য। ডাউনলোড 		Virtual CloneDrive
আইএসও ইমেজ (CD/DVD images) ফাইলগুলোকে ওপেন এবং প্লে করার জন্য একটা ভার্চুয়াল ড্রাইভ মাউন্ট করে। ডাউনলোড
	DVDShrink
সবচেয়ে সহজ এবং বেটার ফ্রী ডিভিডি রিপিং এবং ব্যাকআপ টুল। ডাউনলোড

	uTorrent
স্পীডি, এফিশিয়েন্ট এভল ফ্রী। সবচেয়ে জনপ্রিয় বিটটরেন্ট ক্লায়েন্ট। ডাউনলোড 		Deluge
অসাধারণ একটা ক্রসপ্ল্যাটফরম বিটরেন্ট ক্লায়েন্ট। ডাউনলোড
	YouTube Downloader HD
মাউসের কয়েকটা ক্লিকেই ইউটিউব ভিডিও ডাউনলোড করে ফেলে। ডাউনলোড

	LastPass
ব্রাউজারগুলোতে পাসওয়ার্ড স্টোর এবং সিনক্রোনাইজেন করার জন্য নিরাপদ প্লাগইন। ডাউনলোড 		Unlocker
অপ্রয়োজনীয় প্রোগ্রাম বা সিস্টেম প্রসেসকে কিল করে বা আনলক করে। ডাউনলোড
	PortableApps Suite
প্রয়োজনীয় পোর্টেবল এপসগুলোর এক বিরাট কালেকশন। যেকোন কিছুতে করে আপনার এপসগুলোকে বহন করতে পারবেন। ডাউনলোড 		TreeSize Free
আপনার মূল্যবান হার্ডডিস্ক স্পেস কোথায় গেলো তা দেখানোই এর কাজ। ডাউনলোড
	EASEUS Partition Master
অল-ইন-ওয়ান পার্টিশন ম্যানেজার। পার্টিশন বানানো, রিসাইজ,এবং মার্জ করুন খুবই সহজে। ডাউনলোড 		TrueCrypt
ফ্রী ওপেন সোর্স ক্রস প্ল্যাটফর্ম ডিস্ক এনস্ক্রিপশন সফটওয়্যার। সেনসিটিভ ফাইলগুলোকে তালা মেরে দিন এবং লুকিয়ে ফেলুন। ডাউনলোড
	Soluto
অপ্রয়োজনীয় এপ্লিকেশনগুলোকে স্টার্টআপ থেকে সরিয়ে উইন্ডোজের বুটআপ টাইম দ্রুক করে। খুবই কার্যকরী। ডাউনলোড
</doc>
<doc>
অষ্ট্রেলিয়ায় এসএমএস স্প্যামিং এর দায়ে নকিয়াকে জরিমানা

লিখেছেনঃ বদরুদ্দোজা মাহমুদ তুহিন তারিখঃ ২৬/০১/২০১২ · 2 টি মতামত 
লেখাটি আপনার পছন্দ হয়েছে?

সময়ের তালে তালে পত্রিকা, টেলিভিশন, রেডিওর পরিবর্তে বিজ্ঞাপন প্রচারের জন্য ইমেইল এমনকি শর্ট মেইল সার্ভিস [এসএমএস] কে বেছে নিচ্ছে প্রতিষ্ঠানগুলো। এসমএমএস মার্কেটিংয়ের এই পদ্ধতিটি যখন মাত্রাতিরুক্ত হয়ে পড়ে তখন স্প্যামিং হিসেবেই বিবেচিত হয়। বিরক্ত হয় সেলফোন ব্যবহারকারী।

সম্প্রতি এই এসএমএস স্প্যামিয়ের বিষয়টি প্রযুক্তিবিশ্বে আলোচনায় এসেছে। কারণটি হলো, বিশ্বের বৃহত্তম সেলফোন নির্মাতা প্রতিষ্ঠান নকিয়াকে এসএমএস স্প্যামিংয়ের কারণে জরিমানা করেছে অষ্ট্রেলিয়ার নিয়ন্ত্রনকারী সংস্থা। একইসাথে ফিনল্যান্ডের এই প্রতিষ্ঠানকে এসএমএস মার্কেটিংয়ের পদ্ধতিটিকে বদলে ফেলার দাবি জানিয়েছে সংস্থাটি।

অষ্ট্রেলিয়ার কমিউনিকেশন অ্যান্ড মিডিয়া অথোরিটি সম্প্রতি আবিষ্কার করে যে, কোনো প্রকার গ্রাহক নিবন্ধন ছাড়াই নকিয়া গ্রাহকদেরকে তাদের সেলফোনের সম্পর্কে আগ্রহ সৃষ্টি করে। এমনকি যথাযথ কর্তৃপক্ষ যাতে বুঝতে না পারে তার জন্য মাঝে মাঝে সেলফোন ব্যবহারের বিভিন্ন টিপস সম্পর্কিত এসএমএস প্রদান করে। যেটি স্থানীয় আইনে অবৈধ।
সংস্থাটি একটি বিবৃতিতে আরো জানায়, নকিয়া এসএমএস মার্কেটিংয়ে জড়িত চাকরিজীবিদের আইন সম্পর্কে প্রশিক্ষন দিতে সম্মত হয়েছে। একইসাথে তারা ৫৭ হাজার ৭৫০ ডলার জরিমানা দিবে বলে জানিয়েছে। বিবৃতিতে কমিউনিকেশন অ্যান্ড মিডিয়া অথোরিটির ভারপ্রাপ্ত চেয়ারম্যান রিচার্ড বিন বলেন, এসএমএস মার্কেটিংয়ে জড়িত থাকা কিছু কিছু ব্যবসা বৈধ নয়। ইমেইল মার্কেটিং ও এসএমএম মার্কেটিংয়ের ক্ষেত্রে একই নিয়ম প্রয়োজ্য। গ্রাহকের অনুমতি ছাড়া কোনো প্রকার বিজ্ঞাপন সম্পর্কিত এসএমএম বা ইমেইল পাঠানো যাবে না। একই আইন ছোট, বড় সকল ব্যবসায় প্রয়োজ্য।

স্থানীয় বিভিন্ন ভ্যালু অ্যাডেড সার্ভিসসহ সেলফোন মার্কেটিংয়ে এসএমএস মার্কেটিং একটি আশানুরুপ বিজ্ঞাপন পদ্ধতি। এর মাধ্যমে যেকোনো বিষয় সহজেই সব শ্রেনীর মানুষের কাছে পৌছে দেয়া যায়। কিন্তু এতে গ্রাহকদের আগ্রহ কম বা সাড়া পাওয়ার পরিমান আশানুরুপ নয়। অষ্ট্রেলিয়ার এই নিয়ন্ত্রনকারী প্রতিষ্ঠান জানিয়েছে, এমএমএস মার্কেটিংকে অধিকাংশ গ্রাহক স্প্যাম হিসেবে বিবেচিত করেন এবং বিরক্ত হন
</doc>
<doc>
এবার ইন্টারনেট এক্সপ্লোরার ১০ নিয়ে মাতলো মাইক্রোসফট

লিখেছেনঃ সজীব তারিখঃ ১৩/০৪/২০১১

মাইক্রোসফট যেন ব্রাউজার বাজারে টিকে থাকতে উদ্ভ্রান্তের মতো ছুটে চলেছে। ভাবটা এমন, যে কোনো উপায়ে সর্বশেষ প্রযুক্তি তাদের ব্রাউজার ইন্টারনেট এক্সপ্লোরারে আনতেই হবে। এরই প্রমাণ দেখা যায় মাইক্রোসফটের ইন্টারনেট এক্সপ্লোরার ১০-এর প্লাটফর্ম প্রিভিউ দেখানোর মাঝে। ব্যাপক আলোচিত আইই ৯ এর পূর্ণ সংস্করণ মুক্তি দেয়ার এক মাস যেতে না যেতেই আইই ১০-এর কাজে নেমে গেছে মাইক্রোসফট।

জানা গেছে, আজ যুক্তরাষ্ট্রের লাস ভেগাসে অনুষ্ঠিত মিক্স-১১ ডেভেলপার’স কনফারেন্সে মাইক্রোসফট ইন্টারনেট এক্সপ্লোরারের ১০ম সংস্করণের প্লাটফর্ম প্রিভিউ দেখায়। ইতিমধ্যেই এই প্রিভিউ ডাউনলোড করা যাচ্ছে মাইক্রোসফটের সাইট থেকে। মাইক্রোসফট জানিয়েছে, দশম সংস্করণে নতুন কিছু এখনই যোগ করা হয়নি। বরং এইচটিএমএল৫ এবং সিএসএস৩ যেন হার্ডওয়্যারের পূর্ণ ব্যবহার করতে পারে সেই কাজই চালিয়ে যাচ্ছে মাইক্রোসফট।

ইন্টারনেট এক্সপ্লোরারের কর্পোরেট ভাইস প্রেসিডেন্ট এ সংক্রান্ত এক ঘোষণায় বলেন, ‘ব্রাউজার ও হার্ডওয়্যার এক্সেলেরেশন এর সমন্বয় করা হলে ডেভেলপাররা একই মার্কআপ ভাষা ব্যবহার করে সর্বোচ্চ পারফরম্যান্স নিশ্চিত করতে পারবেন।

তিনি আরো জানান, মাইক্রোসফট আইই ১০ এর পেছনে মাত্র তিন সপ্তাহ কাজ করেছে। এই তিন সপ্তাহেই তারা যা অগ্রগতি করেছেন তা নিয়েই তারা মিক্স-১১-এ দেখানোর উপযুক্ত বলে মনে করেছেন। উক্ত অনুষ্ঠানে তিনি গুগল ক্রোমের চেয়ে কীভাবে আইই ১০ এইচটিএমএল৫ এবং সিএসএস৩-এর জন্য বেশি কম্প্যাটিবল তা-ই প্রদর্শন করেন।

উল্লেখ্য, মার্চের ১৪ তারিখ মাইক্রোসফট ইন্টারনেট এক্সপ্লোরার ৯ মুক্তি দেয়। এর মধ্যেই পরীক্ষামূলক সংস্করণে থাকাকালীন ৪০ মিলিয়নবার এটি ডাউনলোড করা হয় বলে জানায় মাইক্রোসফট। এছাড়াও এ পর্যন্ত পূর্ণ সংস্করণই প্রতি সেকেণ্ডে ২৭ বার করে ডাউনলোড করা হয়েছে বলে জানিয়েছে তারা। তারপরও তারা খুশি না হওয়ার কারণ হতে পারে মজিলা ফায়ারফক্স ৪। জানা গেছে, মুক্তি পাওয়ার প্রথম মিনিটে এটি ডাউনলোড করা হয়েছে মোট ৫,০০০ বার।
</doc>
<doc>
নাসা’র মহাকাশ ভ্রমনের যাত্রী হতে চান?

লিখেছেনঃ আরিফুল ইসলাম (শাওন) তারিখঃ ১৭/১১/২০১১

স্বপ্ন মানুষের দুয়ারে এমনিতেই কড়া নাড়ে না তা হয়তো আমরা জানি। কিন্তু এমন বিছু স্বপ্ন যা আমরা কল্পনাতেও আনতে পারি না বা কখনও চিন্তাও করি না সেগুলো যদি সত্যিই পেতে পারি তাহলে কেমনটা হয়? ;) ভাবছেন এমনকি পেলাম স্বপ্নে? তবে চলুন দেখি…

আপনি যদি স্বপ্ন দেখে থাকেন মহাকাশে কয়েকজন মানুষ নিয়ে অফিস করছেন। তাহলে কেমন লাগে বলুন তো? আপনার এমন স্বপ্নকে সত্যি করতে নাসার বর্তমান স্পেট সাপোর্টার ও ভবিষত স্পেস মিশনের যাত্রী হিসাবে আপনাকেই খুজঁছে নাসা। সম্প্রতি নাসার স্পেস এজেন্সির মাধ্যমে তারা উম্মুক্তভাবে আবেদনপত্র কল করেছেন। তবে “হ্যা” তা শুধু ইউএস সিটিজেনদের জন্যই উম্মুক্ত। এখন প্রশ্ন হল সবাই কি যাত্রী হতে পারবেন? “না”! নাসার ১৯৫৯ সালের প্রথম নভোযাত্রী টীম “Original Seven” এর মত এবারো মাত্র ৩৩০ জন যাত্রী নিয়েই যাত্রা করবে। নাসার স্পেস ভ্রমন প্রোগ্রামের ভ্রমনকারীদের জন্য যেসব রিকোয়ারমেন্ট বা শর্ত অবশ্যই দরকার:

১. অবশ্যই ইউএস এর নাগরিক হতে হবে।
২. উচ্চতা ৬২ ইঞ্চি থেকে ৭২ ইঞ্চি এবং ব্লাড প্রেসার ১৪০/৯০ এর মধ্যে হতে হবে। ;)
৩. ২০/২০ ভিশন, তাই LASIK সার্জারীর মত চোখের সার্জারীকারীরা অনুমোদন পাবেন।
৪. ব্যাচেলর ডিগ্রীধারী হতে হবে: ইন্জনিয়ারিং/ জীব বিজ্ঞান/ পদার্থ বিজ্ঞান/ কম্পিউটার বিজ্ঞান/ ম্যাথ। তবে, বিমান কৌশল বা চালকরা অনুমোদন পাবেন না এই যাত্রাতে।
৫. জেট এয়ার ক্রাফট এ ১০০০ ঘন্টা কাজ করার বা সমগোত্রীয় কাজের ৩ বছরের অভিজ্ঞতা লাগবে। ;)

সুতরাং, যাদের উপরোক্ত এসব রিকোয়ারমেন্টগুলো আছে তাদের অতিসত্তর নাসাতে আবেদন করতে বলা হয়েছে ২৭ জানুয়ারী ২০১২ সালের মধ্যে।
</doc>
<doc>
মাদকের বিজ্ঞাপন প্রদর্শন করায় গুগলের ৫০০ মিলিয়ন ডলার জরিমানা

লিখেছেনঃ ইমতিয়াজ মাহমুদ তারিখঃ ১৩/০৫/২০১১

গুগলের মাধ্যমে অনলাইনে মাদকের বিজ্ঞাপন প্রদর্শিত হওয়ার ৫০০ মিলিয়ন ডলার জরিমানা গুনতে হতে পারে গুগলকে। যুক্তরাস্ট্রের আদালত কর্তৃক গুগলকে ৫০০ মিলিয়ন ডলার জরিমানা করার বিষয়টি বেশ কয়েক দিন ধরে রাখঢাক এর মধ্যে ছিল। গত বৃহস্পতিবার ওয়াল স্ট্রীট জার্নাল এর মাধ্যমে জানা যায় গুগল যুক্তরাস্ট্রের আইন ভঙ্গ করে বিভিন্ন অনলাইন ফার্মেসি কোম্পানীর বিজ্ঞাপন প্রদর্শন করে কয়েকশত মিলিয়ন ডলার আয় করে।

২০০৩ সালে গুগল কিছু ড্রাগ কোম্পানীর বিজ্ঞাপন প্রদর্শন বন্ধ করে দেয়। মূলত ডাক্তারের পরামর্শ ছাড়া ঔষধ বিক্রির কারনে এটি করা হয়েছিল। তবে যুক্ররাস্ট্রের পার্শবর্তী দেশ কানাডা বা মেক্সিকো থেকে অনলাইনে বিভিন্ন কোম্পানীর মাদকের বিজ্ঞাপন প্রদর্শন বন্ধ করে দেয়নি গুগল। দাম কম থাকায় অনেকেই বাইরে থেকে ঔষধ ক্রয় করতেন।

গুগল জেনেশুনেই এসব অবৈধ মাদক বিক্রেতাদের বিজ্ঞাপন প্রদর্শন করেছে কিনা এ ব্যপারে অনুসন্ধান কার্যক্রম অব্যাহত রয়েছে। এই মামলার সাথে জড়িত কর্মকর্তারা এবং গুগল এ ব্যপারে কোন মন্তব্য করতে রাজী হয়নি।

যদিও কয়েক মাস আগে গুগল বলেছিল নিয়ম ভেঙ্গে যেসব কোম্পানী তাদের এড নেটওয়ার্ক ব্যবহার করে মাদক বিক্রি করেছে তাদের বিরুদ্ধে গুগল মামলা করেছে। তবে ৫০০ মিলিয়ন ডলার জরিমানা দেয়া বেশ বড় কোম্পানীর জন্যেও মামুলী ব্যপার নয়।
</doc>
<doc>
কারচুপি ধরা পড়লো গুগলের সার্চ রেজাল্টে!

লিখেছেনঃ আরিফুল ইসলাম (শাওন) তারিখঃ ২৩/০৯/২০১১

সাম্প্রতিক বিবিসি অনলাইন নিউজের মাধ্যমে জানা গেছে, সার্চ জায়েন্টে গুগল তাদের সার্চের রেজাল্টে কারচুপি শুরু করেছে। তবে, এ ব্যাপারে কোন সঠিক তথ্য জানা যায় নাই এখনো। এ ব্যাপার নিয়ে গুগলের এক্সিকিউটিভ চেয়ারম্যানকে প্রশ্ন করা হলে তিনি সরাসরি না বলেন। গুগলের আরেক কর্মকর্তা Eric Schmidt কে ওয়াশিংটন এ এক গোপন আলাপে জিজ্ঞাসা করা হলে তিনিও জানান, “May I simply say that I can assure you we’re not cooking anything.”

কিন্তু বিষয়টি এমনভাবে প্রচার লাভ করেছে যে, এটি নিয়ে সিনেট জুডিশিয়ারি সাব কমিটি এবং ইউএস ফেডেরেল ট্রেড কমিশন পরক্ষ করছেন যে আসলেই গুগল তার পাবলিশারদের সাথে বিশ্বাসঘাতকতা করছে কিনা। এরই মাঝে গুগলের সাম্প্রতিক কর্মকান্ড নিয়ে স্বয়ং ইউরোপিয়ান কমিশনও তদন্তের ছুরি চালায়।

Mr Schmidt সিনেটরদেরকে জানান: “Google does nothing to block access to any of the competitors and other sources of information. গুগলকে একচেটিয়া কারবারির সাথে তুলনা করে প্রশ্ন করা হলে Mr Schmidt বলেন, “the search engine giant was in that area”.

সফটওয়্যার জায়েন্ট মাইক্রোসফট এর প্রসঙ্গ টানা হলে, যেখানে তারা বছরের পর বছর তাদের প্রতিযোগীদের সাথে পাল্লা দিয়ে চলেছে এবং কয়েকবার তাদের বিরুদ্ধেও অভিযোগ আনার কথা আসলে Mr Schmidt বলেন: “We get it. By that I mean, we get the lessons of our corporate predecessors.”

গুগলের ইন্টারনেট সার্চ মার্কেটিং এর শাসন নিয়ে বিশ্লেষন করতে আসলে দেখা যায়, বিশ্ব জুড়ে সার্চ মার্কেটের প্রায় তিন ভাগের দুই ভাগেরও বেশি গুগলের রাজত্বে। এবং শুধু সার্চ মার্কেটিং এই না, তাদের অন্যান্য পন্য বিপননেও সমানভাবে রাজ করে যাচ্ছে গুগল তা আমাদের দৃষ্টিগোচরের বাহিরেও নয়।

এখন দেখবার বিষয় এই সার্চ জায়েন্টকে নিয়ে যে আলোচনার ঝড় উঠেছে তা কতখানি সঠিক। ভাববার বিষয়, গুগলল কি আসলেই আমাদের সাথে কারচুপি করছে? আপনি কি মনে করে, জানাতে ভুলবেন না কিন্তু !
</doc>
<doc>
নেক্সাস এসঃ গুগলের নতুন জাদু

লিখেছেনঃ আল-আমিন কবির তারিখঃ ০৭/১২/২০১০

ইন্টারনেট ভিত্তিক অন্যান্য সব পণ্যের সাফল্যের সূত্র ধরেই গতবছর নেক্সাস ওয়ান নামে একটি মোবাইল ফোন বাজারে আনে সার্চ ইঞ্জিন জায়ান্ট গুগল। ‘নেক্সাস ওয়ান’ নামের এই হ্যান্ডসেটটি প্রথম দিকে বাজারে ব্যাপক সাড়া ফেললেও সে সাফল্য বেশিদিন থাকেনি। ক্রেতারা এর সেবা নিয়ে ব্যাপক অভিযোগ করতে থাকেন।

মিডিয়ায় এ অভিযোগগুলো ব্যাপক ফলাও করে প্রচারিতও হয়েছিল সেসময়। রীতিমত ‘লস প্রজেক্ট’ হিসাবেই পরিচিত হয় গুগলের এ হ্যান্ডসেটটি। অবশেষে নেক্সাস ওয়ান স্টোর বন্ধ করারও সিদ্ধান্ত নেয় গুগল।

তবে আশা ছাড়েনি গুগল। নেক্সাস ওয়ানের জন্য তৈরি করা অপারেটিং সিস্টেমটি অন্যসব মোবাইল ফোন নির্মাতাদের বিনামূল্যে ব্যবহারের অনুমতি দিয়েছিল তারা। এতে ব্যাপক সাড়া পায় প্রতিষ্ঠানটি। বছর ঘুরতে না ঘুরতেই বিশ্বের দ্বিতীয় বৃহত্তম মোবাইল ফোন অপারেটিং সিস্টেমের স্থান দখল করে অ্যানড্রয়েড।

তবে হ্যান্ডসেট তৈরি বাণিজ্যে গুগলের যে লক্ষ্য ছিল সেটি পূরণ করতে যে গুগল মরিয়া এটি বোঝা গিয়েছিল তাদের নতুন স্মার্টফোন ‘নেক্সাস এস’ বাজারে আনার আলোচনা থেকেই। সোমবার আনুষ্ঠানিকভাবে গুগলের এ নতুন হ্যান্ডসেটটি উদ্বোধনও করা হয়েছে।

nexus-s-400x421

গুগলের নতুন ‘নেক্সাস এস’ হ্যান্ডসেটটি তৈরি করেছে দক্ষিন কোরিয়া ভিত্তিক গ্যাজেটস নির্মাতা স্যামসাং। নতুন এ হ্যান্ডসেটটির অপারেটিং সিস্টেম হিসাবে রয়েছে গুগলের অ্যানড্রয়েড ২.৩ গিঙ্গারবার্ড সংস্করণ। নিজস্ব মোবাইল ফোনের জন্য এটি তৈরি গুগলের একেবারে অ্যানড্রয়েডের আনকোরা সংষ্করণ। এর আগে কোন হ্যান্ডসেট তৈরিকারক প্রতিষ্ঠান এ সংস্করণটি দিয়ে হ্যান্ডসেট বাজারে আনেনি।

হ্যান্ডসেটটি বাজারে আনার দিন আনুষ্ঠানিকভাবে অ্যানড্রয়েডের নতুন সংস্করণটিও উদ্বোধন করা হয়েছে। এ নিয়ে তৈরি করা হয়েছে দারুন একটি ভিডিও। নিচ থেকে সেটি একনজরে দেখে নিতে পারেন।

নতুন সংস্করণে বেশকিছু নতুন ফিচার যুক্ত করা হয়েছে। এতে ভিপি৮ এবং ওয়েবএম সহ নতুন অডিও সমর্থন সুবিধা, সহজেই কথা বলার জন্য এতে এসআইপি এবং ভিওআইপি কল সমর্থন,  গেইম সেন্সর এবং ভিডিও কলিং সুবিধাও রয়েছে।  রয়েছে ১ গিগাহার্জ কর্টেক্স এ ৮ প্রসেসর, ১৬ গিগাবাইট বিল্ট ইন ফাশ মেমোরী, ৪ ইঞ্চি সুপার অ্যামোলেড ডিসপ্লে, পাঁচ মেগাপিক্সেলের রিয়ার ক্যামেরা এবং একটি ভিজিএ ক্যামেরাও। ১৬ ডিসেম্বর থেকে যুক্তরাষ্ট্রের বাজারে এবং ২০ ডিসেম্বর থেঁকে এটি যুক্তরাজ্যের বাজারে পাওয়া যাবে। অপারেটরের সাথে চুক্তি করে ১৯৯ ডলারে পাওয়া গেলেও আনলক অবস্থায় এটি কিনতে খরচ হবে ৫২৯ ডলার।

নেক্সাস এস হ্যান্ডসেটটির বিশেষত্ব কি? এমন প্রশ্ন মনে জাগতেই পারে। উত্তর জানতে অবশ্য নিচের ভিডিওটি এননজরে দেখে নিতে পারেন।

প্রিয় পাঠক, নেক্সাস এস নিয়ে আরোও জানতে রয়েছে গুগলের নিজস্ব ওয়েব ও। ভালোমতো দেখুন, আশা করছি এবার নিজেই বিচার করতে পারবেন এর ফিচারগুলো। এ হ্যান্ডসেটটি কি আসলেই বাজারে সাড়া ফেলতে পারবে? নাকি নেক্সাস ওয়ানের মতো ‘লস প্রজেক্ট’ হিসাবে নাম লেখাবে? প্লিজ লেট আস নো ইওর অপিনিয়ন..

</doc>
<doc>
হ্যাকিংয়ের ধারাবাহিকতা নতুন বছরেও…. বোধদয় হবে কবে?

লিখেছেনঃ বদরুদ্দোজা মাহমুদ তুহিন তারিখঃ ১৮/০১/২০১২

বিপ্রর লেখক ও পাঠক প্রায় সকলেই জানেন হ্যাকিং কি। এর ভয়াবহতার মাত্রা কেমন হতে পারে সেটাও অনেকেরই জানা। তারপরেও বলি হ্যাকিং হলো কোনো সিস্টেম এ যথাযথ কর্তৃপক্ষের অনুমতি ছাড়াই প্রবেশ করা এবং স্বীয় স্বার্থ উদ্ধার করা। এটি একটু লম্বা প্রক্রিয়া। প্রথমে সিস্টেমটি নিয়ে গভীর ভাবনা। ভাবনাটি সিস্টেমের দুর্বলতা খুঁজে বের করার। আর সেই দুর্বলতা খুঁজে পেলে কর্মে নেমে পড়া। আর এই কাজটি অর্থাৎ হ্যাকিং যিনি করেন তিনি হ্যাকার বলে স্বীকৃত। তবে এর যে শুধু খারাপ দিক আছে সেটি বলার দু:সাহস আমার নেই, কারো আছে কিনা সেটি জানা নেই। কারণ হ্যাকিংয়ের ফলে একপক্ষ যেমন লাভবান হয়, বিপরীতে অন্য পক্ষ্যের ক্ষতি হবার সম্ভাবনা বেশি। যাই হোক আমার জানামতে আমি হ্যাকার নই। তাই এই বিষয়ে বিদ্যা জাহির হীতে বিপরীত হতে কতক্ষণ!

এই ব্লগের পাঠকসহ প্রায় সকলেই জানেন, কয়েক বছর ধরেই বেড়েই চলেছে হ্যাকিং প্রবনতা। গত ৫ বছরে সাইবার হামলার শিকার হয়েছে জাতিসংঘ, তাইওয়ান, ভারত, দক্ষিণ কোরিয়া, ভিয়েতনাম, কানাডা, দক্ষিণ এশীয় আঞ্চলিক সংস্থা- আশিয়ান, আন্তর্জাতিক অলিম্পিক কমিটি- ওআইসি, ওয়ার্ল্ড এন্টি-ডপিং এজেন্সিসহ বেশ কয়েকটি প্রযুক্তি প্রতিষ্ঠান। ২০০৮ সালে হ্যাকাররা জেনেভায় জাতিসংঘ সচিবালয়ের কম্পিউটার সিস্টেম হ্যাক করে। এতে হ্যাকাররা পর্যাপ্ত সংখ্যক গোপন তথ্য হাতিয়ে নিতে সক্ষম হয়। ফলে জাতিসংঘকে প্রায় ২ বছর ভোগান্তি পোহাতে হয়। বাংলাদেশের জেলাভিত্তিক সাইটগুলো একযোগে ও সুপ্রিম কোর্টের ওয়েবসাইট হ্যাকিং এর ঘটনাও রয়েছে।

গত বছরে যেনো হ্যাকিংয়ের ডায়রিয়া বয়ে গেছে। কি ‌’হ্যাকিংয়ের ডায়রিয়া” শুনে অবাক হচ্ছেন! কারণটা বলি গতবছর একটি নাটকে বলতে শুনেছিলাম, যেটি বেশি পরিমানে ঘটে সেটি হচ্ছে ডায়রিয়া। :-পি… তাই হ্যাকিংয়ের ঘটনা বেশি বেশি হওয়ার এর ডায়রিয়া হয়েছিলো বলে ভাবলে মনে হয় দোষের কিছু নেই। গত বছরে বাংলাদেশ কিছু উল্লেখযোগ্য কিছু না করতে পারলেও হ্যাকিংয়ে বিশ্বরেকর্ড করেছে। এক সাথে ৭০০ প্রতিষ্ঠানের ওয়েবসাইট হ্যাক। চারটে খানি কথা নয়! গত সেপ্টেম্বরে হ্যাকারগ্রুপ ‘টাইগার-মেট’ এই হ্যাকিং ঘটায় বলে প্রমানিত হয়। এর বাইরে প্রযুক্তিখাতের শীর্ষস্থানীয় প্রতিষ্ঠান সনির ওয়েবসাইট ধারারবাহিকভাবে হ্যাকিংয়ের ঘটনা ঘটে। হ্যাকাররা প্রতিষ্ঠানটির প্লেস্টেশন নেটওয়ার্ক ও সনি এন্টারটেইনমেন্ট নেটওয়ার্ক ও সনি পিকচারের প্রায় ১০ লাখের অধিক ব্যবহারকারীর ইউজার নেম, পাসওয়ার্ড, ক্রেডিট কার্ড তথ্যসহ ব্যক্তিগত বিভিন্ন তথ্য চুরি করে নেয়। টানা তিনবার হ্যাকিংয়ে বিপর্যস্থ হয়ে পড়ে সনি। এতে গ্রাহকদের কাছে ক্ষমা চাওয়া ছাড়াও তাদেরকে বিশাল অংকের ক্ষতিপূরন দিতে বাধ্য হয়েছে সনি। বিপর্যয় কাটিয়ে ফিরে দাড়াতে অনেক বেগ পোহাতে হয়েছে। গত সেপ্টেম্বরে অনলাইনে গেম বিপণনকারী প্রতিষ্ঠান ‘স্টিম’ নেটওয়ার্কে আক্রমণ চালিয়েছে হ্যাকাররা। কল অব ডিউটি এবং স্কাইরিমসের মতো জনপ্রিয় গেমের এই পরিবেশক প্রতিষ্ঠানটির ডাটাবেজে প্রবেশ করতে সক্ষম হয়েছে তারা। এর ফলে সাড়ে তিন কোটি গ্রাহক ক্ষতিগ্রস্ত হয়। গতবছর হ্যাকিংয়ের তালিকায় আরো উল্লেখযোগ্য ছিল গুগলের মেইল সেবা জিমেইল, ইউটিউব চ্যানেল সিসেম স্ট্রিট, নিরাপত্তা প্রতিষ্ঠান এইচবিজিঅ্যারে, কচ-ইন্ডাস্ট্রিজ, ব্যাংক অব আমেরিকা, ন্যাটোসহ বেশ কিছু সরকারি বেসরকারি ওয়েবসাইট। সর্বশেষ আমেরিকান চেম্বার অব কমার্সে হ্যাকাররা হামলা চালায়। আর এসব হ্যাকিংয়ে জড়িত থাকার অভিযোগে সবচেয়ে বেশি আলোচিত-সমালোচিত হয় হ্যাকার গ্রুপ লুলজ সিকিউরিটি [লুলজসেক]। বাংলাদেশের টাইগার মেটের পর বছরের সবচেয়ে বেশি ও আলোচিত ওয়েবসাইটগুলোর হ্যাকিংয়ের পিছনে ছিল তারা। এছাড়া আলোচনায় আসে অপর হ্যাকার গুপ লুলজর‌্যাপ্ট,পিপলস লিবারেশন ও টিমপয়জন। আর এসব হ্যাকিংয়ের কারণে প্রতিষ্ঠানগুলোতে হাজার হাজার কোটি ডলার ক্ষতিগ্রস্থ হতে হয়েছে।

গতবছরের ধারাবাহিকতা রয়েছে এবছরের প্রথম থেকেই। জনপ্রিয় সামাজিক যোগাযোগ সাইট ফেসবুক বছরের প্রথমে হ্যাকিংয়ের শিকার হয়ে আলোচনায় আসে। প্রায় ৪৫ হাজার গ্রাহকের গুরুত্বপূর্ণ তথ্য চুরি করে নেয় হ্যাকাররা। তবে বাংলাদেশিদের জন্য আশার কথা হলো এসব গ্রাহকদের বেশিরভাগই যুক্তরাজ্য ও ফ্রান্সের অধিবাসী। সর্বশেষ গত শনিবার বছরের প্রথম বড় ধরনের হ্যাকিংয়ের শিকার হয়েছে অনলাইনে জুতা বিক্রেতা প্রতিষ্ঠান জ্যাপ্পস। হ্যাকাররা প্রায় আড়াই কোটি গ্রাহকের তথ্য চুরি করে নিয়েছে। এর মধ্যে রয়েছে গ্রাহকের নাম,ইমেইল ঠিকানা,বসবাসের ঠিকানা,ফোন নম্বর,ক্রেডিট কার্ড নাম্বারের শেষের চার সংখ্যা ও পাসওয়ার্ড।

এবছরের প্রথমদিকে ডিজিটাল বাংলাদেশের ‘ডিজিটাল বাংলাদেশ’ নামক সরকারি ওয়েবসাইটটি হ্যাক হতে দেখা গেছে। যার কারণে অনেকেই বছরের প্রথমে ডিজিটাল বাংলাদেশের ডিজিটাল অগ্রগতি সম্পর্কে জানতে সরকারি ওয়েবসাইট ভিজিট করতে গিয়ে হতাশ হয়েছেন।

গতবছর লুলজসেক দাবি করেছিলো, আমরা সংশ্লিষ্ঠ প্রতিষ্ঠানগুলোকে তাদের সাইটের দুর্বলতাগুলো সম্পর্কে চোখে আঙ্গুল দিয়ে দেখানোর জন্য হ্যাক করছি। এ থেকে বোঝা যায় সরকারি বেসরকারি প্রতিষ্ঠানগুলো তাদের গুরুত্বপূর্ণ তথ্য কিভাবে অযতনে, নিরাপত্তাহীন অবস্থায় রাখে! তারপরেও বোধদয় হয়না। বিশ্বের নামিদামি প্রতিষ্ঠানগুলোর হয়না, আমাদের বাংলাদেশের কথা ভাবাতো দুরের ব্যাপার।

কিন্তু আমরা কি চাই, আমার গুরুত্বপূর্ণ ক্রেডিট কার্ডের তথ্য অন্য কেউ চুরি করে স্বার্থ লুফে নিক? কখনোই না। দেশি-বিদেশি সরকারি-বেসরকারি প্রতিষ্ঠানগুলোর এই বোধদয় হবে কবে? আদৌ হবে কি?
</doc>
<doc>
প্যানাসনিকের নতুন ট্যাবলেটঃ টাফবুক!

লিখেছেনঃ আব্দুর রহিম তারিখঃ ২৮/০৬/২০১১

বিসমিল্লাহির রহমানীর রাহীম। আশা করি সবাই ভালো আছেন। আজকে একটা খবর জানতে পেরে সত্যি চমকে উঠলাম। আর সাথে সাথে লিখতে বসে গেলাম। আমরা প্রায় সবাই এন্ড্রয়েড অপারেটিং সিস্টেম এর নাম শুনেছি আবার অনেকে হয়তবা ব্যবহারও করেছেন। স্মার্টফোন এবং ট্যবলেটের জগতে বেশ জনপ্রিয়তা অর্জন করেছে এন্ড্রয়েড।

আর এ খতিয়ানে প্রযুক্তিপণ্য নির্মাতা প্যানাসনিকও তাদের নাম লিখিয়েছে। প্যানাসনিক খুব শীঘ্রই নতুন ব্র্যান্ড নিয়ে এন্ড্রয়েড ট্যাবলেট পিসির বাজারে আসছে। তারা এমন একটি ট্যাবলেট পিসির মডেল তৈরি করেছে যেটি ব্যক্তি বা বাণিজ্যিক অথবা সরকারি কাজে সবখানেই মানিয়ে নিতে সক্ষম। এই ট্যাবলেট পিসির নাম রাখা হয়েছে টাফবুক। এই টাফবুকে রয়েছে ১০ ইঞ্চি পর্দা, এক্সজিএ মাল্টিটাচ প্যানেল এবং জিপিএস সুবিধা। এছাড়াও সঙ্গে থাকছে থ্রিজি বা ফোরজি মডেম ব্যবহারের সুবিধা। এটি তুলনামুলক ভাবে বেশ হালকা এবং দ্রুত কার্যক্ষমতা সম্পন্ন। এই ট্যাবলেট পিসিটি কবে বিশ্ব বাজারে আত্মপ্রকাশ করবে এর কোন সুনির্দিষ্ট দিনক্ষণ না থাকলেও, এ বছরের শেষের দিকে এই অ্যানড্রইড টাফবুক বিশ্ববাজারে আত্মপ্রকাশ করবে বলে আশা করা যাচ্ছে।

</doc>
<doc>
৬টি বিজ্ঞান ও প্রযুক্তি নতুন সংবাদঃ বাংলাদেশ ও বিশ্ব

লিখেছেনঃ মাহবুব টিউটো তারিখঃ ১৩/০৩/২০১১

বিজ্ঞানও প্রযুক্তি সংবাদে সবাইকে স্বাগতম। সাম্প্রতিক সময়ের দেশ ও বিদেশের খবর নিয়ে হাজির হলাম। আশা করি, সর্বশেষ তথ্যসমুহের সাথে থেকে আপনাদের ভাল লাগবে। মূলতঃ দ্রুত বিস্তারলাভ করা নতুন নতুন উদ্যোগ ভবিষ্যত পৃথিবীকে পরিবর্তিত করে দেয়। তাই জেনে নেই দেশ বিদেশের খবরাখবর।
১. বিসিএস ডিজিটাল এক্সপো-২০১১

বাংলাদেশ কম্পিউটার সমিতির (বিসিএস) আয়োজনে ৯ মার্চ শুরু হওয়া বিসিএস ডিজিটাল এক্সপো-২০১১ আজ (১৩ মার্চ-২০১১) শেষ হচ্ছে। শুরু থেকেই জমজমাট এ মেলা। স্বল্প সময়ের জন্য হলেও এই মেলায় বিভিন্ন বিশ্ববিদ্যালয়ের শিক্ষার্থীদের উপস্থিতি ছিল বেশি। খবর প্রথম আলো
HauKau.com২. দেশি মাইক্রো-ব্লগিং প্লাটফর্ম

কয়েকজন তরুন উদ্যমী শিক্ষার্থীদের উদ্যোগে HauKau.com নামে বাংলাদেশের মাইক্রোব্লগিং প্লাটফর্ম ডেভলপমেন্টে কাজ করে যাচ্ছেন। এখন পরীক্ষামূলক সাইটটি চালু হলেও ব্যাপক সারা পেয়েছে। মূলতঃ বাংলাদেশের ছেলেমেয়েদের আনাগোনা থাকায় যোগাযোগের সহজতর মাধ্যম হিসেবে এগিয়ে যাওয়ার ব্যাপক সম্ভাবনা রয়েছে।
৩. বাংলা ইউকোডে লেখা যাবে ওয়েব ঠিকানা

ইন্টারনেটে বাংলাদেশের ওয়েবসাইটগুলোর পরিচিতিমূলক ডোমেইন নাম ডট (.) বাংলার অনুমোদন দিয়েছে ওয়েব ঠিকানা বরাদ্দকারী প্রতিষ্ঠান ইন্টারনেট করপোরেশন ফর অ্যাসাইনড নেমস অ্যান্ড নাম্বারস—আইসিএএনএন। গত বছরের ২১ ফেব্রুয়ারি প্রধানমন্ত্রী বাংলাদেশের জন্য ডট বাংলা ডোমেইন নাম বরাদ্দ করার আবেদন আইসিএএনএনের কাছে পাঠান। চলতি বছরের ২১ ফেব্রুয়ারি এ প্রক্রিয়া সম্পন্ন হয় এবং গত বৃহস্পতিবার আইসিএএনএন ডট বাংলা বরাদ্দের ঘোষণা দেন। যদি ওয়েবসাইটের ঠিকানা হয় www.bangladesh.gov.bd সে ক্ষেত্রে ওয়েবসাইট দেখার সফটওয়্যারে (ওয়েব ব্রাউজার) বাংলাদেশ.বাংলা লিখলেই চলবে। তবে এ প্রক্রিয়া সম্পন্ন হতে তিন থেকে ছয় মাস লাগবে।
৪.  জাপানের পারমানবিক কেন্দ্র বিষ্ফোরনের পর রেডিয়েশন ছড়িয়ে পরে

জাপানের ভূমিকম্প, তারপর সুনামী ও তারপর পারমানবিক কেন্দ্রের বিষ্ফোরন আমাদের দ্বিতীয় বিশ্বযুদ্ধের হিরোসিমার কথাই মনে করিয়ে দেয়। গত শনিবার জাপানের পারমানবিক কেন্দ্র বিষ্ফোরনের পর রেডিয়েশন ছড়িয়ে পরে আসপাসের এলাকায় অনেকেই অসুস্থতায় ভূগছে। সেখানকার লোকজনকে সরিয়ে নিয়ে পরীক্ষা করা হচ্ছে। তবে এটা ভয়াবহ রূপ ধারন করবে না বলে জানিয়েছে জাপান সরকার। বিস্তারিত নিউইয়র্ক টাইমস

japan-reactor
৪. আমেরিকার বাজারে আইপ্যাড-২

হাতে চলে আসলো আইপ্যাড-২। গতকাল আমেরিকার এপল স্টোরে বিক্রি হলো আইপ্যাড ২। বিশাল লাইনে দাড়িয়ে ক্রেতারা লুফে নিল তাদের প্রিয় টেবলেট কম্পিউটার। যদিও বিশ্বের বিভিন্ন দেশে বিক্রি শুরু হবে ২৫ মার্চ থেকে।  আইপ্যাড-২ এর ভিডিও সহ ফিচারগুলো দেখতে পারেন।
৫.উইকিলিকস সমর্থকদের টুইটার একাউন্ট আমেরিকার হাতে

উইকিলিকস সমর্থকদের টুইটার একাউন্টের তথ্য দেখতে পারবে আমেরিকা সরকার। টুইটার মুখপাত্র বলেন, “Twitter’s policy is designed to allow users to defend their own rights. As such, Twitter will continue to let the judicial process run its course,”
৬. ফেসবুক কমেন্টে ট্যাগিং সিস্টেম চলু হলো

এখন থেকে @Mahbub এই পদ্ধতিতে কমেন্ট দেওয়া যাবে ফেসবুকে। আশা করা যায়, ফেসবুক কথপোকথনে এটি আরো সুবিধা দিবে। ফেসবুক মুখপাত্র বলেন, “Admins can ‘use Facebook as a Page’ and publish comments that mention themselves on the posts of other Pages in order to attract people to their Page.
</doc>
<doc>
স্প্যামারদের নতুন স্পামিং কৌশল “ফেসবুক ডিসলাইক বাটন”

লিখেছেনঃ আরিফুল ইসলাম (শাওন) তারিখঃ ১৮/০৫/২০১১ 

পোষ্ট টাইটেল দেখে হয়তো ভাবছেন ফেসবুকে ডিসলাইক বাটন আসলো কোথায় থেকে। আসলে এই বাটন আসে নাই এবং ফেসবুক কখানো এটা অফিসিয়ালি আনবে বলে মনেও হয়না। কিছুদিন আগেও লাদেনকে নিয়ে ফেসবুকে স্পামিং এর ধান্দা করে স্পমাররা। শুধু তাই না নিত্ত নতুন সকল ধরনের স্পামিং এর ফাদ-তো আছেই। আর এবার স্পামাররা নতু্ন করে ফেসবুকের ব্যবহারকারীদের উপরে হামলার প্রচেষ্টা চালাচ্ছে। যার উৎপত্তি এবার অনাকাংখিত ডিসলাইক বাটন থেকে। বাটনটি এমনভাবে সক্রিয় করা হয়েছে যে কেউ বুঝতেই পরবে না যে সেটি স্পামিং। আপনাকে শুধু ইন্সপ্রেশন দেয়া হবে বাটনটিতে ক্লিক করার জন্য। ক্লিক করবেন তো মরবেন !!! :(

ব্যাপারটি লক্ষ করুন ……

না বুঝে তাড়াতাড়ি করে কখনও ক্লিক করবেন না ভার্চুয়াল “Enable Dislike Button” নামের বাটনে। নিচের চিত্রটিতে দেখানোর মত করে বার্তা প্রদর্শন করা থাকবে বাটনের ঠিক উপরে “Facebook now has a dislike button! Click ‘Enable Dislike Button’ to turn on the new feature!”। শুধু এভাবে না আরো কয়েকভাবে এই স্পামিং এর ফাদ তৈরী করেছে স্পামাররা। এভাবেও থাকতে পারে “Preventing Spam / Verify my account“। উল্লেখ্য বাটনটির ঠিক পাশের থাকবে শেয়ার করার বাটন যেটি সচারচর আমরা আমাদের ওয়ালে দেখতে পারি।

fb_like_spamming1

এখন মূল কথা হচ্ছে, স্পামাররা বরাবরের মত এবারো ব্যবহারকারীদের বোকা বানানোর জন্য বাটনটি মেসেজের সাথে না রেখে লাইক, কমেন্ট এর ঠিক পাশেই রেখেছেন যাতে সাধারন ব্যবহারকারীরা এটিকে আসল হিসাবেই ধরে নেন এবং অনায়াশে কিছু না ভেবেই ক্লিক করে বসেন। বাটনটিকে ক্লিক করলে তা শুধু মাত্র যে আপনার ফেসবুক বন্ধুদের ওয়ালেই যাবেনা, এটি আপনার কম্পিউটারে ম্যালওয়্যার হিসাবে প্রবেশ করে কম্পিউটার ক্রাশিং করে ফেলতে পারে। যদিও ফেসবুক অফিসিয়ারি ডিসলাইক বাটন এখনো প্রকাশ করে নাই এবং করবে বলে আশাও করা যাচ্ছে না। এবং ব্যবহারকারীদের মনে মনে লাইক বাটনের পাশাপাশি ডিসলাইক-কেও পেতে ইচ্ছুক তাই এরই ফাদ হিসাবে স্পামাররা তৈরী করে ফেলেছেন ডিসলাইক বাটন।

উদাহরন হিসাবে আরো দেখা যাচ্ছে, আপনার ওয়ালে সরাসরি জাভাস্ক্রিপট কোড পোষ্ট করাই সেটিকে আপনার ব্রাউজারে পেষ্ট করার জন্য বলা হবে। চিত্রটি দেখুন এবং সাবধান হউন এখনই !!!

fb_like_spamming

আজ এই পর্যন্ত। দেখা হবে আগামী আপডেটেড কোন থবর নিয়ে। আর হ্যা, পোষ্টটি অবশ্যই একজন সচেতন মানুষ হিসাবে আপনার ফেসবুক বন্ধুদের জানিয়ে দিতে ভুলবেন না।
</doc>
<doc>
প্রফেশনাল ব্লগার হতে অত্যাবশ্যকীয় করনীয় : পর্ব-১

লিখেছেনঃ আরিফুল ইসলাম (শাওন) তারিখঃ ১৪/০৫/২০১১ 

আপনার ব্লগটির জন্য আপনার শ্রম, সাধনা এবং অর্থ বিনিয়োগ করার পরেও তা থেকে কাঙ্খিত ফলাফল পাচ্ছেন না, যতুটুকু আপনি আশা করছেন, তাই না? নেট তন্নতন্ন করে প্রোব্লগারদের ব্লগ পড়ছেন এবং তাদের বলা মতো কাজে লাগাচ্ছেন কিন্তু তার পরেও ফলাফল শুণ্য এর ঘরে। তার মানে বুঝতে হবে আপনি আপনার জ্ঞানকে ঠিকমত প্রয়োগ করতে পারছেন না। আর এটাই প্রফেশনাল ব্লগার হবার পথের প্রধান অন্ত্যরায়।

professional-blogger

একজন প্রফেশনাল ব্লগার কখনই এই চিন্তা করবে না যে, সে হঠাৎ করেই বড়লোক হয়ে যাবে। আমরা বলতে পারি যে এরকম চিন্তা করবে তার ব্লগিং পেশাতে গুড়েবালি ছাড়া আর কিছুই জুটবে না। কিন্তু হ্যা এখানে ভাববার বিষয় যে, আপনি যদি একটি সফল এবং চলমান আয় করা যাবে এমন ব্লগ তৈরী করতে পারেন তবে আপনাকে অর্থ উপার্জন থেকে কেউ বাধা দিতে পারবেনা। এখন দেখুন তো আপনি প্রফেশনাল ব্লগার হতে চাচ্ছেন, ব্লগ থেকে আয় করতে চাচ্ছেন কিন্তু আপনি কি পুরোপরি তৈরী প্রফেশনালদের মত? যদি না হয়ে থাকেন তো হাত-পা ঝেড়ে পিসি’র সামনে বসুন এর এক নিশ্বাসে দু্ই পর্বের ধারাবাহিক পোষ্টের আজকের প্রথম পর্বটি পড়ুন। হয়তো কিছুক্ষনের মধ্যেই বুঝতে পারবেন আপনি কতটুকু তৈরী একজন প্রফেশনাল ব্লগার হিসাবে।

১. শিক্ষা গ্রহনের মানুসিকতা: বর্তমান দ্রুত চলমান বিশ্বে প্রতিটি বিষয়ের শিক্ষার মান যেখানে সদা পরিবর্তশীল সময়ের সাথে সাথে, সেখানে একজন প্রফেশনাল ব্লগারকেও তার ব্লগিং এর বিষয়কেও দ্রূত পরিবর্তন করার ক্ষমতা রাখতে হবে। আর এর জন্য তাকে প্রতিনিয়তই শেখার মাঝে থাকতে হবে। হতে পারে আপনি কোন নির্দিষ্ট বিষয় ছাড়া লিখতেই পারেন না। তাহলে আজই নতুন করে শিখতে বসে পড়ুন। যুগের সাথে তাল মিলিয়ে প্রায় প্রতিটি বিষয়েই জানতে চেষ্টা করুন। ব্লগিং এ একটি বিষয় খেয়াল রাখবেন, আপনি টেকনোলজিক্যাল প্লাটফর্ম এ কাজ করছেন এখানে গত বছর যে সাইটি প্রথম ছিল তা এই বছর হয়তো নাই। আর এর বিপরীত টাও হতে পারে। ঠিক এটা একজন ব্যক্তি ব্লগারের ক্ষেত্রেও প্রযোজ্য।

আমার এই ছোট ব্লগিং ক্যারিয়ারে দেশের এবং দেশের বাহিরের কিছু গ্রেট ব্লগাদের সাথে কথা বলে জানতে পাছি যে তারা কতটা সময় শেখার পিছনে ব্যয় করেন। তারা বিভিন্ন ব্লগারদের সাথে অনলাইন কনফরেন্স করেন, ব্লগিং ই-বুক পড়েন, এবং ই-কোর্স করেন। এবং এর থেকেই তারা তাদের উন্নতিকে দুই দিক থেকেই দেখতে পারেন নিজেদের মধ্যেই, ১. ভাল লিখতে পারছেন কিনা; ২. সুনিপূন ভাবে শিখতে পাচ্ছেন কিনা।

আমার পছন্দের তালিকার সেরা ৩টি ইংরেজী ব্লগ যেখানে আপনি যেকোন বিষয় নিয়ে টপিক পারেন। কিছু্ক্ষন হলেও ঘুরে আসুন একবার করে।
১. প্রোব্লগার
২. ডেইলি ব্লগ টিপস
৩. কপিব্লগার

২. ব্যয় করার মানুসিকতা: ব্লগিং করবেন বলে মনস্থ করলেন অথচ এর জন্য কোন ব্যয় করতে চাইবেন না তাহলে আপনাকে দিয়ে ব্লগিং করা হবে না। ব্লগিং এমন একটি জায়গা যেখানে প্রতিটি পরতে পরতে আপনাকে অর্থ ব্যয় করতে হবে যদি আপনি সত্যিকার অর্থেই ব্লগিং করে অর্থ আয় করতে ইচ্ছুক হয়ে থাকেন। প্রথমে হয়তো আপনি ব্লগ থেকে কোন লাভ আশা করতে পারবেন না তবে ব্লগকে সাজিয়ে তুলতে, টপ ক্লাস ডোমেইন নাম, ভাল সার্ভারে হোস্টিং এবং আনুসাংগিক খরচ আপনাকে করতে হবে। তবে এক্ষেত্রে যদি আপনি কয়েকজন মিলে প্রফেশনালি ব্লগিং শুরু করতে ইচ্ছুক হয়ে থাকেন তবে ব্যক্তিগত ব্যয় কিছুটা হলেও কমে আসবে।
এক্ষেত্রে আপনাকে অবশ্যই ব্লগে লিখার জন্য সময় ব্যায় করার ক্ষেত্রেও ধ্যান দিতে হবে। এবং আপনাকে অবশ্যই প্রত্যেহ লেখা চালিয়ে যাওয়ার মত ধৈর্য্য থাকতে হবে। কিন্তু এখানে প্রশ্ন হচ্ছে, আপনি কি পারবেন, দিনের পর দিন মাসের পর মাস এভাবে লিখা চালিয়ে যেতে? অত্যান্ত দু:খের হলেও সত্য যে, অনেক প্রোব্লগাররা শুধু তাদের সময় নিষ্ট হয়ে না উঠার কারনে ব্লগিং কে বিদায় জানাতে বাধ্য হয়েছেন।

আচ্ছা এখন দেখুন, ব্লগকে চালু করার কয়েক মাস পরেও যদি দেখেন যে আপনার ব্লগটি লোকসান এর মধ্যে দিয়ে যাচ্ছে তবে কোন পাবলিশার এ্যাড স্থাপন করুন ব্লগ কন্টেটেনর পাশাপাশি। তার মানে এই নয় যে সে এ্যাড প্রদর্শন করাবেন। উদাহরন স্বরুপ, এ্যাডসেন্স, ক্লিকসোর, ইনফোলিংকস এর এ্যাড বসাতে পারেন। অর্থ আয়ের আরো একটি মাধ্যম হিসাবে ডোনেশর বাটন লাগাতে পারেন। কেউ ডোনেট করলে সেটিও আপনার আয়ের উৎস হবে। আয়ের উপাদান হিসাবে আরো যুক্ত করতে পারেন, আপনার লিখা ভাল মানের ই-বুক, ভিডিও টিউটোরিয়াল যা অর্থ দানের কিনিময়ে ক্রয় করতে হবে।

৩. একাগ্রতা: প্রতিনিয়ত মানের লিখা পড়তে কে না ভালবাসে, আমি নিজেও ভালবাসি। তবে মনে করুন, আপনি একজন ভাল মানের ব্লগার, অনলাইন এবং অফলাইনে অনেক ভক্ত আছে আপনার। এখন সমস্যা হচ্ছে কোন না কোন কারনে আপনি বেশ কিছুদিন ধরে লিখালিখি করছেন না। এবার বুঝুন ভক্ত সৃষ্টি হরে কি হয়। একর পর এক মেইল। এক্ষেতে প্রফেশনাল ব্লগাররা যদি অন্যের ব্লগে পেইড রাইটার হিসাবে লিখেন তবে, এডমিন থেকেও কিছুটা চাপ আসবেই। এটাই স্বাভাবিক, কারন আপনি অর্থের বিনিময়ে লিখছেন তাই প্রফেশনালিজম কে সামনে রেখেই কাজ চালাতে হবে। তাই প্রফেশনাল ব্লগারদের কে অবশ্যই নিয়মিত সপ্তাহে অন্ত্যত ২টি পোষ্ট করাটা শোভনীয়। নিয়মিত পোষ্ট করলে আপনি নিজেও নিজের প্রতি সন্তুষ্ট হতে পারবেন এবং এবং তাতে আপনার ব্লগিং এর প্রতি সিরিয়াসনেস বৃদ্ধি পাবে। এত ভিজিটর এবং আপনার ভক্তরা প্রত্যেহ আপনার ব্লগে আসবে, নতুন লিখা পড়বে।

এর জন্য যা করনীয় :

প্রফেশনলান ব্লগিং এ লেখালেখি জন্য একটি সময় নির্ধারন করুন। কারন আপনি হয়তো আজ ফ্রি আছেন কাল বা পরশু না্-ও থাকতে পারেন। তাই আপনার ব্যস্ত সময়ের আগেই কিছু পোষ্ট লিখে ড্রাফট করে রাখুন। এটি ব্লগিং এর ভাষায় বলতে গেলে “পোষ্ট ব্যাংক” হিসাবে কাজ করবে। আপনার ব্যস্ত সময়ে শুধু ড্যাসবোর্ডে লগইন করবেন আর পাবলিশ করবেন। এতে আপনার সময়ের অপচয় হবে না।

আজ এই পর্যন্ত। শীঘ্রই আসছি পরবর্তী পোষ্ট নিয়ে। ততক্ষনে নিজেকে উপরের তিনটি অভ্যাসের সাথে মানিয়ে নিতে চেষ্টা করুন।


প্রফেশনাল ব্লগার হতে অত্যাবশ্যকীয় করনীয় : পর্ব-২

লিখেছেনঃ আরিফুল ইসলাম (শাওন) তারিখঃ ১৫/০৫/২০১১ 

সবাইকে শুভেচ্ছা জানিয়ে আজকে শুরু করছে দুই পর্বের ধারাবাহিত পোষ্টের দ্বিতীয় এবং শেষ পর্ব। তো কি বুঝলেন প্রথম পর্ব থেকে? দেখুন ব্লগ লিখা এমন একটি বিষয় যেটা ভালভাবে বুঝে আত্তস্থ করতে না পারলে আপনি সামনের দিকে অগ্রসর হবে পারবেন না। তাই বলে রাখা ভাল নিজের মাঝে সেই রকম কোয়ালিটি তৈরী করতে না পারলে অযথা সময় নষ্ট না করে অন্য কোন উপায় খুজেন। আর যারা মনোস্থ করছেন ব্লগিং করবেন প্রফেশনালী তারা আসুন আজকের বিষযের দিকে। প্রথম পর্বটি না পড়ে থাকলে পড়ে নিতে পারেন এখানে থেকে।

professional-blogger

তো চলুন শুরু করা যাক আজকের পর্ব ….

৪. আত্ন-নিয়মানুবর্তীতা: প্রথমেই একটি উদাহরন দেয়া যাক। আপনি আপনার ব্লগের জন্য কন্টেন্ট তৈরী করছেন, এমন সময় মনে হলো আপনার পছন্দের একটি টিভি শো শুরু হতে আর কিছুক্ষন বাকী। যেটি না দেখলেও আপনার এমন কোন ক্ষতি হবে না। এখন আপনার করণীয় কি ভাবুন তো? ব্লগ লিখে যাবেন নাকি আপনার পছন্দের দিকে ধাবমান হবেন? এটা খুব সহজ যে আপনি আপনার কম্পিউটার টেবিল এবং ব্লগকে ছেড়ে টিভি শো এর দিকে ধাবমান হতে পারবনে। যদিও আপনি ব্লগ রিখতে ভালবাসেন, তারপরেও শো শুরু হবার মুহুর্তে আপনি নিজেকে আর সামলিয়ে রাখতে পারলেন না। যা কিনা একজন প্রফেশনাল ব্লগারের অভ্যাসের মধ্যে পরে না। কারন প্রফেশনাল ব্লগিং অনেক চ্যালেন্জিং !!! :)

এই কারনে আত্ন-নিয়মানুবর্তীতা প্রফেশনাল ব্লগারের জন্য অনেক জরুরী। আপনি জনপ্রিয় ব্লগার হয়ে গেছেন, আপনার প্রতি মুহুর্তের টুইটারে আপডেট এর জন্য আপনার ভক্তরা অপেক্ষমান। কিন্তু ভুলে যাবেন না আপনি প্রফেশনাল ব্লগার, ব্লগ লিখাই আপনার প্রধান দ্বায়িত্ব। যদি প্রফেশনালিজমতে কাজে না লাগাতে পারেন তবে, দু’দিন পরে সব ভক্তরা আপনাকে বিদায় জানাবে। এখন বলতে পারেন, কেন? একবার ভাবুন তো কি জন্য আপনি জনপ্রিয় হয়ে উঠেছেন? অবশ্যই আপনার লিখার দ্বারা তাই নয় কি? :) সুতরাং ব্লগ লিখার সময় সব চিন্তা বাদ দিন, এক মনে লিখুন। এই ক্ষেত্রে আমাদের জনপ্রিয় ব্লগার “রিয়া” আপুর কথা বলা যায়। তিনি এক ব্লগ পোষ্টে বলেছিলেন, ব্লগিং এমন একটি বিষয় যেখানে আপনি নিজের চিন্তা শক্তিকে কাজে লাগিয়ে থাকেন, আর তাই যখন ব্লগ লিখবেন আশেপাশের পরিবেশকে নিরব রেখে তারপর লিখতে বসুন। প্রয়োজন হলে ফেসবুক, মেসেন্জার থেকেও দুরে থাকুন। এবং সময়ের ক্ষেত্রেও সচেতন থাকুন।

৫. সততা: “সততা” প্রফেশনাল ব্লগারদের জন্য সবচেয়ে অমূল্য সম্পদ। এবং এটিকে অর্জন করা অভিন্ন আপনি প্রফেশনাল হতে পারবে না। তাই নিজ্রে মাঝে সততার অনুপ্রবেশ ঘটান। আমাদের মত দেশে যেখানে এখনো অনেকেই ইন্টারনেটের ব্যবহার জানেন না সেখানে প্রফেশনাল ব্লগার কুজে পাওয়া অনেক কষ্টসাধ্য কিন্তু যারা প্রফেশনালী কাজ করেন তাদের মাঝেও কতটুকু সততা কাজ করে বলতে পারেন? এই প্রশ্নে উত্তরের আগে বলে রাখা ভাল প্রফেশলান ব্লগার বলতে কিন্তু অন্যের ব্লগে অর্থের বিনিময়ে জ্ঞান বিনিময়কেই বুঝায় না, আপনারা যারা এ্যাডসেন্স বা অন্যান্য পাবলিশার থেকে অর্থ উপার্জন করছেন তারাও কিন্তু প্রফেশনাল ব্লগার। কিভাবে? চিন্তা করেই দেখুন। এবার আসি সততার উত্তরে, আপনি ব্লগিং করছেন, অন্যরাও করছে। এখন আপনি বলা নেই হুট করে অন্যের লিখা হবহু বা আংশিক পরিবর্তণ করে আপনার ব্লগে পাবলিশ করলেন আর ভাবলেন অনেক ভাল কাজ করে ফেললেন, এবার অনেক কাড়ি কাড়ি ভিজিটর পাবেন তাই না? যদি প্রফেশনালিজম এ এই চিন্তা ভুলেও মাথায় নিয়ে আসেন তা্হলে আপনি শুধু আপনার সময় অপচয় করছেন। এই অ্যভাস টা আমাদের অনেকের মধ্যেই দেখা যায়। কিন্তু কি লাভ পাচ্ছেন? উল্টো অন্যের নিকটে চোর সাজছেন। ;) যদি পারেন তো কোন ইংরেজী লিখাকে পড়ে নিজর মত করে লিখুন, দেখবেন অনেক কিছুই শিখবেন সেখানে থেকে। এত করে বিজিটরও পাবেন এবং অর্থ প্রাপ্তির সম্ভাবনাও জাগ্রত হবে।

৬. শিষ্টাচার: ব্যক্তিগত ও পেশাগত দুই ধরনের জীবনেই শিষ্টাচার এর মূল্য অনেক। লক্ষ করে থাকবেন, আমাদের বাংলা ব্লগিং জগতে যদি কোন এক ব্লগার অন্য ব্লগার এর সাথে কমেন্ট যুদ্ধে লেগে গেছেন নিজের ব্লগেই। এর থেকে এমন কিছু অপ্রত্যাশিত কথাবার্তা চলে আসবে যেটা আপনার ব্লগের অন্যান্য ভিজিটরদের জন্য বিরক্তির কারন হয়ে দ্বারাবে। তাই উপযুক্ত জায়গাতে কথা বলুন। অযাথা অপ্রাশংগিক কথাবার্তা আপনার প্রফেশনালিজমকে বিলীন করবে এমন কোন কাজ করবেন না।

সুতরাং শিষ্টাচার হচ্ছে প্রফেশনাল ব্লগারের একটি বড় গুন। এর মানে এই দ্বারায় যে, যদিও আপনাকে ভিজটর এমন কমেন্ট করছে যা কিনা আপনাকে রাগান্বিত করে ফেলছে কিন্তু আপনার কাজ হচ্ছে তাকে ভদ্র এবং শিষ্টাচারের সহিত প্রতি উত্তর দেয়া। যদিও মনে করেন যে কোন মন্তব্যের কারনে আপনার রাগকে কমাতে পারছেন না, তবে ইন্টারনেট থেকে দুরে চলে যান কিছুক্ষনের জন্য তারপর আবার আসুন এবং প্রতিটি মন্তব্যের উত্তর দিতে চেষ্টা করবেন। এবং অবশ্যই ব্লগে শিষ্টাচারমূলক মন্তব্য করতে নীতিমালা চালু রাখুন ভিজিটরদের জন্য।

৭. ক্রমোন্নতি: প্রফেশনাল ব্লগাররা কখনই এক জায়গায় পরে থাকনে না, যদি কেউ এমনটা করে তবে তিনি প্রফেশনালি বেশি দূরে অগ্রসর হগতে পারবেন না। তাদেরকে প্রতিনিয়তই চলমান সময়ের সাথে সাথে প্রতিটি বিষয়ের উন্নতি কল্পে কাজ করে যেতে হবে। সবসময় নতুনত্বকে জানতে হবে, নিজের জ্ঞানকে বাড়াতে হবে, নতুন বিষয় পড়তে হবে এবং সর্বোপরি নিত্য নতুন বিষয় নিয়ে লিখতে হবে। যদিও ক্রমোন্নতি সহজ ব্যাপার। ব্লগিং জগতে সময়ের অনেক প্রাচুর্যতা আছে যেখানে আপনি অনেক বিষয়ের প্রতি দুর্বল হতে পারেন। সম্ভবত আপনি অতিথি পোষ্ট দিতেও ভয় করতে পারেন এই মনে করে যে, আপনি হয়তো রিজেক্ট হবেন। অথবা এও ভাবতে পারেন যে আপনি আগে কখনও প্রফেশনালী লিখেন নাই তাই কি লিখবেন তাও বুঝে উঠতে পারছেন না।

কিন্তু প্রতিটি প্রফেশনাল ব্লগারকে তার মেধার পরিচয় দিতে অন্তত্য একটি করে হলেও গেষ্ট পোষ্ট লিখতে হয়েছে। এবং একথা নিদ্বিধায় বলা যায় যে, তারাও নিশ্চয় আপনার মতই দূর্বল ছিল। কিন্তু এই দূর্বলতাকে কাটাতেই হবে যদি আপনি প্রফেশনালি লিখতে বদ্ধপরিকর হয়ে থাকেন।আপনার সামনে যা চ্যালেন্জ সেটি নিয়েই কাজ করুন। সম্ভব হলে যে বুঝেশুনে আপনার গেষ্ট পোষ্ট মেইর করুন অথবা নিজেই পোষ্ট করুন ব্লগে যে আপনার লিখার প্রসংশা করেছেন। হয়তো আপনি ভাবতেও পারবেন না যে, আপনার গেষ্ট পোষ্টটি আপনার প্রফেশনালিজম এর দরজা-কে উম্মোচন করে দিবে। আর এসব করতে পারলেই আপনার ক্রমোন্নতি।

বারবার একটি কথাই আসে. প্রতিনিয়ত নতুনত্বকে খুজুন। এটা হতে পারে একা একা অথবা দলীয়ভাবে। ব্লগিং এ ভাল করতে হলে বিভিন্ন কোর্স করুন, ই-বুক পড়ুন অথবা অন্য যা কিছু দরকার করুন। তাহলেই আপনি অতি দ্রুত প্রফেশনাল হয়ে উঠতে পারবেন।

সুতরাং, এবার দেখুন কোন অভ্যাসের প্রতি আপনার দুর্বলতা আছে। যদি খুজে পেয়ে থাকেন তবে আজই সেই অভ্যাসকে পরিবর্তন করতে শুরু করুন। আর যদি মনে করেন আমি কোন বিষয় উল্লেখ্য করতে ভুলে!! গেছি তবে মন্তব্য আকারে প্রদান করুন।
</doc>
<doc>
“ফ্রিল্যান্সার ও ব্লগার” দের অনলাইন যোগাযোগ পদ্ধতি যেমন হওয়া উচিৎ

লিখেছেনঃ মাহবুব টিউটো তারিখঃ ০৫/০২/২০১১ 

আপনাকে অনেকে খুজছে, কিন্তু খুজে পাচ্ছে না। আপনাকে মাঝে মাঝে অনলাইনে দেখা যায়, কিন্তু সময় মতো পাওয়া যায় না। আপনাকে অনেকে খুজে পেয়েছে- কিন্তু বিশ্বাস করতে পারছে না। আপনাকে খুজে পেয়েছে এবং বিশ্বাসও করেছে কিন্তু আপনি যে এই কাজটি করতে পারেন সেটা তারা জানতো না। আপনাকে এই কাজটি দিয়ে নিশ্চিত হতে পারছে না। – অধিকাংশ ফ্রিল্যান্সারদের তার কাছের মানুষটিও চিনতে পারে না এবং অনেক কাজ হাত ছাড়া হয় উপরের কারনগুলো থেকে।

communication-2

যারা ব্লগার ও ফ্রিল্যান্সিং এ ক্যারিয়ার গড়তে চান তাদের ক্ষেত্রে যোগাযোগ পদ্ধতিটি একটু ভাল, তবে আরও ভাল কিছু করতে হবে, বিশ্বাস যোগ্যতা অর্জন করা একেবারে সহজ কাজ নয়। এই কাজটি অবশ্যই করতে হবে। মুখামুখি পরিচিত না হলে অনেকে পরিচয়টাকে গুরুত্বপূর্ণ মনে করে না। আর তাই ফ্রিল্যান্সারে ক্যারিয়ার অর্জনের প্রথম ধাপ হিসেবে নিজের যোগাযোগ পদ্ধতিটিকে অনেক বেশি সহজ, শক্তিশালী করতে হবে, সুসম্পর্কও আপনাকে টাকা এনে দিতে পারে। বেশ কিছু ছোট টিপস আরো ভাল যোগাযোগ মাধ্যম সৃষ্টি করতে পারেন।

    ১. ক্লায়েন্টদের ইয়াহু ম্যাসেঞ্জার, স্কাইপ বা ফেসবুকে যুক্ত থাকার চেষ্টা করুন।
    ২. আপনার পোর্টফলিওতে আপনার সার্ভিস ও সব চেয়ে ভাল মানের কজের লিংক ও বিবরণ দিয়ে রাখুন।
    ৩. অনলাইন যোগাযোগের ঠিকানার সাথে অফলাইন ঠিকানাও দিন।
    ৪. নিজের ব্লগের মতামতগুলোর জবাব দেওয়ার চেষ্টা করুন।
    ৫. আপনার প্রতি অনুরাগি আপনার পাঠকদের সাথে যোগাযোগের পদ্ধতিটি সহজ করুন।
    ৬. চ্যাটিং এ সময় দিন এবং জবাব দিন।
    ৭. প্রতিটি মেইলের জবাব দিন।
    ৮. যোগাযোগ মাধ্যমে অনেক বেশি চাপ পড়লে বাছাই করে এবং গুরুত্বানুসারে যোগাযোগ রক্ষা করে চলুন।
    ৯. একটি কাজ শেষ হলে তার আপডেট সামাজিক নেটওয়ার্কে জানিয়ে দিন।
    ১০. অফরাইন যোগাযোগ মাধ্যমটিকে গুরুত্ব দিন এবং কাজটি আপনার কাছের লোকদের দেখান।
    ১১. বিভিন্ন সামাজিক ও অনলাইন কমিউনিটির অনুষ্ঠানে অংশ গ্রহণ করুন।

আশা করা যায় এটা আপনার সার্ভিসকে আরো একধাপ এগিয়ে নিবে। আপনার সার্ভিসটি এখন অনেকের দরকার না, তবে একসময় দরকার হতেও পারে-তখন আপনাকেই খুজবে।

এখন একটি বায়িং হাউজের ওয়েবসাইট নিয়ে কাজ করছি। এ সপ্তাহেই রিলিজ দেওয়ার ইচ্ছা আছে। আপনাদের পরিচিত কারো ওয়েব ডিজাইন, ডোমেইন রেজিষ্ট্রেশন বা ওয়েব হোষ্টিং দরকার হলে আমার সাথে যোগাযোগ করতে পারেন।

</doc>
<doc>
ওয়েবসাইট আর মোবাইল ফোনে বিশ্বকাপ!

| তারিখ: ১২-০৬-২০১০

শুরু হয়েছে ফুটবল বিশ্বকাপের মহাযজ্ঞ। দক্ষিণ আফ্রিকায় অনুষ্ঠিত বিশ্বকাপের খেলাগুলো সরাসরি টেলিভিশনের পাশাপাশি ওয়েবসাইট আর মোবাইল ফোনেও দেখা যাবে। ওয়েবসাইট আর মোবাইল ফোনের জন্য নানা ধরনের কার্যক্রম শুরু করেছে বিভিন্ন প্রতিষ্ঠান। যুক্তরাষ্ট্রে ওয়াল্ট ডিজনি করপোরেশন নেটওয়ার্কস, ইএসপিএন এবং এবিসি দেখাবে। প্রায় ৫৪টি খেলা ইএসপিএনের ওয়েবসাইটে (www.espn3.com) সরাসরি দেখা যাবে। তবে যারা ইএসপিএন, এটিঅ্যান্ডটি, ভেরিজোনসহ বেশ কয়েকটি অনুমোদিত প্রতিষ্ঠানের সঙ্গে চুক্তি করবে, তারাই শুধু এ সুবিধা পাবে। তবে টিভি সুবিধা যুক্ত থাকলে মোবাইল ফোনেও দেখা যাবে সরাসরি খেলা। এ ছাড়া যুক্তরাষ্ট্রের স্প্যানিশ ভাষাভিত্তিক ইউনিভিশন কমিউনিকেশন নামের প্রতিষ্ঠানটিও ওয়েবসাইটে (www.univision.com) সরাসরি খেলা দেখার সুযোগ রাখছে। যুক্তরাষ্ট্রে ওয়েবসাইটে আর মোবাইল ফোনে খেলা দেখার হার এবার বেশি হবে বলে মনে করছেন গবেষকেরা। কারণ, দক্ষিণ আফ্রিকায় যখন খেলা হবে, তখন যুক্তরাষ্ট্রে দিন এবং তখন কাজের সময়। তাই কাজের ফাঁকে ওয়েবসাইটে কিংবা মোবাইল ফোনে খেলা উপভোগ করতে পারবেন তারা। ইএসপিএন ডিজিটাল মিডিয়ার মহাব্যবস্থাপক জন কোসনার বলেন, ২০০৬ সালের বিশ্বকাপের চেয়ে এবারের বিশ্বকাপে দর্শকেরা পাবেন ডিজিটাল প্রযুক্তির বিশেষ অভিজ্ঞতা। এবারের অনলাইন সম্প্রচার হবে ওয়েবসাইট ও মোবাইল ফোনের জন্য অন্য রকম এক অধ্যায়। এর আগেও শীতকালীন অলিম্পিকসহ অন্য খেলাগুলো ওয়েবসাইটে সম্প্রচারের ফলে বেশ জনপ্রিয় হয়েছিল। এবারও তা পূর্বের যেকোনো বারের চেয়ে অনেক বেশি হবে বলে মনে করছেন অনলাইন বিশ্লেষকেরা। তবে সবকিছুর পরও যারা ইন্টারনেটে সরাসরি খেলা দেখতে বঞ্চিত হবে, তাদের জন্য রয়েছে ভিডিও দেখার জনপ্রিয় সাইট ইউটিউব। এতে প্রতিটি খেলার ভিডিও স্ট্রিমিং দেখা যাবে খেলা অনুষ্ঠিত হওয়ার পরদিন। —এপি অবলম্বনে নুরুন্নবী চৌধুরী
</doc>
<doc>
ভারতে অভিন্ন নম্বরে অন্য সংস্থার মোবাইল ফোন সেবা

| তারিখ: ১২-০৬-২০১০

মোবাইল নম্বর ঠিক রেখে আগামী সেপ্টেম্বর থেকে ভারতের মোবাইল ফোনের গ্রাহকেরা তাঁদের পছন্দের যেকোনো মোবাইল সেবাদাতা প্রতিষ্ঠানের সংযোগ নিতে পারবেন। অর্থাৎ গ্রাহকেরা চাইলেই তাঁদের পরিষেবা (এমএনপি) বদলের সুযোগ পাবেন। এই পরিষেবা চালু হলে গ্রাহকেরা তাঁদের পুরোনো পরিষেবা ছেড়ে পছন্দের যেকোনো পরিষেবায় নাম অন্তর্ভুক্তি করতে পারবেন। যদিও ভারতের টেলিফোন নিয়ন্ত্রণকারী সংস্থা রেগুলেটরি অথরিটি অব ইন্ডিয়া (ট্রাই) চেয়েছিল গত বছরের ডিসেম্বরের মধ্যে এই পরিষেবা চালু করতে।
কিন্তু ভারতের দুটি রাষ্ট্রায়ত্ত টেলিফোন সংস্থা বিএসএনএল ও এমটিএনএল জানিয়ে দেয়, প্রযুক্তির ঘাটতিগত সমস্যার কারণে তারা ৩১ ডিসেম্বরের মধ্যে এই পরিষেবা চালু করতে পারছে না। এটা চালু করতে সময় লাগবে এপ্রিল পর্যন্ত। সেই হিসাবে এই পরিষেবা এপ্রিল পর্যন্ত পিছিয়ে নেওয়া হলেও তা চালু করা সম্ভব হয়ে ওঠেনি।
এবার ট্রাই কড়া নির্দেশ জারি করে বলেছে, সেপ্টেম্বরের মধ্যেই এই পরিষেবা চালু করতে হবে। গত মঙ্গলবার কলকাতায় ভারত চেম্বার অব কমার্সের একটি অনুষ্ঠানে যোগ দিতে এসে ট্রাইয়ের চেয়ারম্যান জে এস শর্মা জানান, সেপ্টেম্বরেই চালু হচ্ছে এই পরিষেবা। —অমর সাহা, কলকাতা
</doc>
<doc>
মার্কিন সেনাবাহিনীর গোপন তথ্য ইন্টারনেটে ফাঁস

| তারিখ: ১২-০৬-২০১০

গোপন তথ্য ইন্টারনেটে ফাঁস করার অভিযোগে ইরাকে এক মার্কিন সেনাকে গ্রেপ্তার করা হয়েছে। মার্কিন সেনাবাহিনী সম্প্রতি এ কথা জানায়। ব্র্যাডলি ম্যানিং নামের ওই সেনা মার্কিন হেলিকপ্টার থেকে হামলার ভিডিওচিত্র ও বেশ কিছু গোপন তথ্য উইকিলিকস ওয়েবসাইটে ছেড়েছেন—এমন খবর প্রকাশের পর তাঁকে গ্রেপ্তার করা হয়। এখন এ অভিযোগের ব্যাপারে তদন্ত শুরু হয়েছে। ব্র্যাডলিকে এখন কুয়েতে পুলিশি হেফাজতে রাখা হয়েছে। দুই সপ্তাহ আগে ইরাকের রাজধানী বাগদাদ থেকে ৪০ মাইল পূর্বে হ্যামারে ফরোয়ার্ড অপারেটিং বেইসের মার্কিন সেনাবাহিনীর অপরাধ তদন্ত বিভাগ ব্র্যাডলিকে গ্রেপ্তার করে। তাঁর বাড়ি যুক্তরাষ্ট্রের মেরিল্যান্ড অঙ্গরাজ্যের পোটোম্যাকে।
গত মাসের শেষ নাগাদ ব্র্যাডলি একজন কম্পিউটার হ্যাকারের সঙ্গে অনলাইনে কথোপকথনের সময় জানান, তিনি মার্কিন হেলিকপ্টার থেকে চালানো একটি হামলার ভিডিও উইকিলিকসে ছেড়েছেন। ২০০৭ সালে বাগদাদে ওই হামলা চালানো হয়। ওই হামলায় বার্তা সংস্থা রয়টার্সের দুজন কর্মীসহ বেশ কয়েকজন নিহত হন। গত এপ্রিল মাসে উইকিলিকস ওই ভিডিও প্রকাশ করে। তবে উইকিলিকস কর্তৃপক্ষ কার কাছ থেকে এ ভিডিওচিত্র পেয়েছে, সে ব্যাপারে মুখ খোলেনি। ব্র্যাডলির বিরুদ্ধে ২০০৯ সালে আফগানিস্তানে চালানো মার্কিন বিমান হামলার ভিডিওচিত্র উইকিলিকসে ছাড়ারও অভিযোগ পাওয়া গেছে। —এএফপি অবলম্বনে রোকেয়া রহমান
</doc>
<doc>
ওয়েবসাইটে তাঁদের কথা

| তারিখ: ১২-০৬-২০১০

ইলা মিত্র, মানসিংহ, তাজউদ্দিন আহমদ, নলিনী দাসসহ বিপ্লবী ও রাজনীতিকদের তথ্য নিয়ে ইন্টারনেটে চালু হয়েছে বিপ্লবীদের কথা (www.biplobiderkotha.com) নামের একটি ওয়েবসাইট। এতে বিপ্লবীদের সংগ্রামের কথা, বিশ্বের বিভিন্ন বিপ্লবীদের কথা ইত্যাদি জানা যাবে। —বিজ্ঞপ্তি
</doc>
<doc>
হেল্পলাইন
হ্যাকিং থেকে বাঁচার সাধারণ কৌশল

| তারিখ: ১২-০৬-২০১০

ইন্টারনেট ব্যবহার করতে গিয়ে অনেক সময় হ্যাকিংয়ের শিকার হতে হয়। ফলে ই-মেইলের সাংকেতিক নম্বর (পাসওয়ার্ড) চুরি হয়ে যায়। তবে কিছু সাবধানতা অবলম্বন করে অনেকটা নিরাপদ থাকা সম্ভব। এ জন্য অচেনা সন্দেহজনক কোনো ই-মেইল ঠিকানা থেকে মেইল এলে তার উত্তর না দেওয়াই ভালো।
সংযুক্ত ফাইল (অ্যাটাচমেন্ট) স্ক্যান করে খুলুন এবং নোটপ্যাডে তৈরি করা কোনো ফাইল খুলতে সাবধানতা অবলম্বন করুন। বিশেষ করে অচেনা মেইল থেকে নোটপ্যাড ফাইল এলে সেটি খোলা উচিত নয়। ব্যক্তিগত কাজে যে মেইলটি ব্যবহার করেন সেটি অপরিচিতদের কাছে প্রকাশ করবেন না। সামাজিক যোগাযোগের সাইটগুলোতে অতি প্রয়োজনীয় ব্যক্তিগত ই-মেইল ঠিকানাটি সবার কাছে প্রদর্শন করবেন না।
প্রচলিত বা অতি ব্যবহূত কোনো পাসওয়ার্ড দেবেন না। এমন কোনো গোপন নম্বর (পাসওয়ার্ড) লিখুন, যা আপনার পরিচিতদের কল্পনার বাইরে এবং যেটি আপনি সহজে মনে রাখতে পারবেন। হ্যাকাররা সাধারণত গোপন সফটওয়্যারের সাহায্যে অন্যের ব্যক্তিগত তথ্য/পাসওয়ার্ড চুরি করে। অর্থাৎ আপনি যখন ইন্টারনেটে বিভিন্ন সাইটের পাসওয়ার্ড/ইউজারনেম লিখে থাকেন, তখন তার সবই কিবোর্ডে রেকর্ড হয়ে থাকে। তবে আপনি ইচ্ছে করলে মোজিলা ফায়ারফক্সে KeyScrambler Personal নামের একটি অ্যাডঅনের সাহায্যে কিবোর্ডের গোপন রেকর্ড বন্ধ করতে পারেন। এই প্রোগ্রামটি https://addons.mozilla.orgen-US/firefox/ addon/3383 ঠিকানা থেকে নামিয়ে নিন (ডাউনলোড)। তারপর ফায়ারফক্স পুনরায় চালু করুন। এখন স্বয়ংক্রিয়ভাবে এই প্রোগ্রামটি কিবোর্ডের রেকর্ড বন্ধ করে দেবে। —খালেদ মাহমুদ খান, টাঙ্গাইল
</doc>
<doc>
টিপস
মাউস ছাড়াই কাজ করুন ফায়ারফক্সে

| তারিখ: ১২-০৬-২০১০
অনেক সময় ভাইরাসের কারণে মাউস অচল হয়ে গেলে মজিলা ফায়ারফক্স ব্যবহারকারীরা মাউস ছাড়াই ইন্টারনেটে কাজ করা যায়। এ জন্য ‘মাউসলেস’ নামের প্রোগ্রামটি (অ্যাডঅন) http://addons.mozilla.org/en-US/firefox/addon/879 ঠিকানা থেকে নামিয়ে নিন (ডাউনলোড)। এখন ফায়ারফক্স পুনরায় চালু করুন। ইন্টারনেটে প্রদর্শিত প্রতিটি লিংকের ডান পাশে সংখ্যা এসেছে।
এবার ইচ্ছে অনুযায়ী মাউসলেস ব্রাউজিং অপশন (Ctrl+Shift+Alt+M একসঙ্গে চেপে) থেকে নিজের ইচ্ছামতো কি সেট করে নিন।
</doc>
<doc>
পর্নো সাইটে যাওয়া বিপজ্জনক

| তারিখ: ১৩-০৬-২০১০
সম্প্রতি এক গবেষণায় দেখা গেছে, ইন্টারনেটে অশ্লীল বা পর্নোগ্রাফি আছে এমন ওয়েবসাইটে যাওয়ার ফলে যেকোনো ব্যবহারকারী সাইবার আক্রমণের শিকার হতে পারে। এসব সাইটে প্রবেশের ফলে সাইবার অপরাধীরা আক্রমণের বড় সুযোগ পেয়ে যায় এবং বড় ধরনের ক্ষতি হওয়ার আশঙ্কা রয়েছে ব্যবহারকারীদের।
গবেষণায় দেখা গেছে, নিজের তৈরি পর্নো সাইটেও আক্রমণের স্বীকার হয়েছেন খোদ নির্মাতাই।পর্নো সাইটগুলোর মধ্যে ইন্টারনেটে গ্রাহক আকৃষ্ট করার জন্য নানা ধরনের পন্থা নেওয়া হয় আর তার সঙ্গে তাল মিলিয়ে সাইবার অপরাধীরাও উচ্চপ্রযুক্তি ব্যবহার করে। আন্তর্জাতিক নিরাপত্তা ল্যাবের কম্পিউটার নিরাপত্তা বিশেষজ্ঞ গিলবার্ট ওন্ড্রাসিক বলেন, সাইবার অপরাধীরা আক্রমণের জন্য বড় ধরনের পরিকল্পনা শুরু করেছে এবং এ ক্ষেত্রে তারা পর্নো সাইটগুলোর ব্যবহারকারীদের বেছে নিয়েছে। গবেষণায় দেখা গেছে, যেসব ওয়েবসাইট ১২ শতাংশও পর্নোগ্রাফি রয়েছে, সেসব সাইটও সাইবার অপরাধীদের নজরে রয়েছে। তবে এ ক্ষেত্রে বিনা মূল্যে এবং অর্থের বিনিময়ে দুই পদ্ধতির পর্নো ওয়েবসাইট রয়েছে। গবেষণার জন্য প্রায় ৩৫ হাজার ডোমেইন পরীক্ষা করা হয়েছে। এর মধ্যে ৯০ শতাংশই বিনা মূল্যে দেখা যায়। এর মধ্যে প্রায় দুই লাখ ৬৯ হাজার ওয়েবসাইটে রয়েছে ম্যালওয়্যার সফটওয়্যার, যা ব্যবহারকারীদের কম্পিউটারে সহজে আক্রমণ করতে পারে। এসব সাইট নির্মাতারা ওয়েবসাইট তৈরি করেই ক্ষান্ত হয় না, পাশাপাশি সার্চ ইঞ্জিনে যুক্ত হতে খরচ করে বিশাল অঙ্কের টাকা। গ্রাহকদের আকৃষ্ট করতে বিভিন্ন ধরনের বিজ্ঞাপন প্রলোভন থাকে। এসব দিকেও নজর সাইবার অপরাধীদের নজর রয়েছে বলে জানানো হয়েছে। বিশেষজ্ঞদের মতে, এসব সাইট ব্যবহার থেকে যতটা সম্ভব সতর্ক থাকা এবং সম্ভব হলে যতটা এড়িয়ে চলা যায়, ততই মঙ্গল। —বিবিসি অবলম্বনে নুরুন্নবী চৌধুরী
</doc>
<doc>
বাঞ্ছারামপুরের সেমিনারে বক্তারা
৭ দিনের মধ্যেই ই-টেন্ডার চালু করা সম্ভব

| তারিখ: ১৩-০৬-২০১০

রাজনৈতিক সদিচ্ছা থাকলে সাত দিনের মধ্যেই বাঞ্ছারামপুরে ইলেকট্রনিক পদ্ধতিতে দরপত্র কেনা, জমা দেওয়ার প্রক্রিয়া (ই-টেন্ডারিং) চালু করা সম্ভব। মোবাইল ফোনের এসএমএসের মাধ্যমেই পাওয়া যাবে ক্ষুদ্র ব্যবসার ট্রেড লাউসেন্সসহ দরকারি অনেক কিছুই। বাংলাদেশ কম্পিউটার সমিতির সভাপতি মোস্তফা জব্বার গতকাল শনিবার ব্রাহ্মণবাড়িয়ার বাঞ্ছারামপুর উপজেলা পরিষদ মিলনায়তনে অনুষ্ঠিত ডিজিটাল বাংলাদেশ ও আমাদের করনীয় শীর্ষক সেমিনারে এ কথা বলেন। বাঞ্ছারামপুর উপজেলা পরিষদ আয়োজিত এ সেমিনারে আরও বক্তৃতা করেন ব্রাহ্মণবাড়িয়ার জেলা প্রশাসক মোঃ আব্দুল মান্নান, বাঞ্ছারামপুর উপজেলার চেয়ারম্যান মোঃ সিরাজুল ইসলাম, নির্বাহী কর্মকর্তা শোয়াইব আহমাদ খান, জেলা ম্যাজিষ্ট্রেট শফিকুল ইসলামসহ অনেকে। —বাঞ্ছারামপুর (ব্রাহ্মণবাড়িয়া) প্রতিনিধি
</doc>
<doc>
অনলাইনে বিশ্বকাপ কুইজ

| তারিখ: ১৩-০৬-২০১০

চলছে বিশ্বকাপ ফুটবল। ফুটবলের এই মহা আয়োজন উপলক্ষে কম্পিউটার সোর্স লিমিটেড ইন্টারনেটে কুইজ প্রতিযোগিতার আয়োজন করেছে।গতকাল শনিবার ঢাকায় আয়োজিত সংবাদ সম্মেলনে কুইজ প্রতিযোগিতার আনুষ্ঠানিক ঘোষণা দেন কম্পিউটার সোর্স লিমিটেডের পরিচালক এ ইউ খান। তিনি বলেন, বিশ্বকাপ উপলক্ষে কুইজ প্রতিযোগিতায় অংশ নিয়ে জেতা যাবে ল্যাপটপ কম্পিউটার। কম্পিউটার সোর্সের ওয়েবসাইটে (www.computersourcebd.com) প্রতিদিনের ম্যাচে কোন দল জয়ী হবে তা আগে থেকে বলে দিতে হবে। যাদের নির্বাচন করা দল জয়ী হবে, তাঁদের মধ্যে লটারি করে দেওয়া হবে এমপিফোর প্লেয়ার, হার্ডডিস্ক ড্রাইভ ইত্যাদি। ফাইনালের জন্য দেওয়া হবে ডেলের ল্যাপটপ কম্পিউটার। অনুষ্ঠানে জানানো হয়, ওয়েবসাইটে এই প্রতিযোগিতায় অংশ নিতে হবে নির্দিষ্ট ম্যাচের আগে। ম্যাচের আগেই ভোট দিতে হবে। ম্যাচ শুরু হওয়ার সঙ্গে সঙ্গে সেই ম্যাচে অংশ নেওয়া স্থগিত করা হবে। বিনা মূল্যে নিবন্ধনের মাধ্যমে এ প্রতিযোগিতায় অংশ নেওয়া যাবে। পুরস্কার প্রতি শনিবার দেওয়া হবে। — তারিকুর রহমান খান
</doc>
<doc>
সেরা সেবাদাতা প্রতিষ্ঠান এরিকসন

| তারিখ: ১৩-০৬-২০১০
বিশ্বের অন্যতম মোবাইল ফোন প্রস্তুত ও সরবরাহকারী প্রতিষ্ঠান এরিকসন ২০০৯ সালে চমত্কার ও টেকসই সেবা প্রদানের জন্য দুটি আন্তর্জাতিক পুরস্কার পেয়েছে। পুরস্কার দুটি হলো: ‘টেলিকম ম্যানেজড সার্ভিসেস’ এবং ‘আইপি টিভি ভেন্ডর অব দ্য ইয়ার’।
গত বৃহস্পতিবার সিঙ্গাপুরের সাংগ্রিলা হোটেলে অনুষ্ঠিত এক জমজমাট অনুষ্ঠানে এরিকসনকে পুরস্কৃত করা হয়ে। এরিকসনের এক সংবাদ বিজ্ঞপ্তিতে এ তথ্য জানানো হয়েছে। ২০০২ সাল থেকে এরিকসন বিশ্বব্যাপী ৪১ কোটি গ্রাহককে সেবা দিয়ে আসছে।
</doc>
<doc>
প্রযুক্তিবিষয়ক ওয়েবসাইট

| তারিখ: ১৩-০৬-২০১০

তথ্যপ্রযুক্তির বিভিন্ন খবর, কম্পিউটারবিষয়ক বিভিন্ন টিপস নিয়ে ইন্টারনেটে চালু হয়েছে টেকমাস্টারব্লগ (www.techmasterblog.com) ঠিকানার একটি ওয়েবসাইট। এতে তথ্যপ্রযুক্তির আপডেট ছাড়াও টিউটরিয়াল, কম্পিউটার এবং ইন্টারনেটবিষয়ক সমস্যা ও সমাধান ইত্যাদি রয়েছে। —বিজ্ঞপ্তি
</doc>
<doc>
আপডেট
টিভি কার্ডের বিক্রি বেশি

| তারিখ: ১৩-০৬-২০১০

বিশ্বকাপ ফুটবল উপলক্ষে একদিকে যেমন টেলিভিশনের বিক্রি বেড়েছে, অন্যদিকে কম্পিউটার বাজারে বেড়েছে টিভি কার্ডের বিক্রি।বাজেট ঘোষণার পর বাজার আগের মতোই স্থিতিশীল আছে। গতকাল শনিবার পাওয়া বিভিন্ন যন্ত্রাংশের দাম নিচে দেওয়া হলো:
প্রসেসর: ইন্টেল কোর আই ৭ (২.৮ গি.হা.) ২৩৫০০ টাকা, ইন্টেল কোর আই ৫ (২.৬৬ গি.হা.) ১৬৫০০ টাকা, ইন্টেল কিউ ৯৫০৫ (২.৮৩ গি.হা.) ১৭৫০০ টাকা, ইন্টেল সেলেরন ১.৮ গি.হা. ৩০০০ টাকা। ইন্টেল কোর আই ৩ ২.৯৩ গি.হা. ৯০০০ টাকা কোর আইথ্রি ৩.০৬ গি.হা. ৯৮০০ টাকা। পেন্টিয়াম ডুয়েল কোর ২.৯৩ গি.হা. ৬৩০০, পেন্টিয়াম ডুয়েল কোর ২.৭ গি.হা. ই ৫৪০০, ৫০০০ টাকা। ইন্টেল কোর টু কোয়াড ৮৪০০- ১৩২০০ টাকা; ২.৬৬ গি.হা. ১৩০০০ টাকা। ইন্টেল কোর টু ডুয়ো কেরাজ ই ৭৫০০ ২.৯৩ গি.হা. ৮৬০০ টাকা। মাদারবোর্ড: ইন্টেল ডিপি ৫৫ ডব্লিউবি এলজিএ ১১৫৬ (ডিডিআরএ) ৯৫০০ টাকা, ইন্টেল ডিএইচ ৫৫ এইচসি ৯৮০০ টাকা। গিগাবাইট এইচ ৫৫-এমএইচটুএইচ (ডিডিআর ৩) ৮০০০ টাকা। ইন্টেল ডিজি৪৫ এসজি ১১০০০ টাকা, ইন্টেল ডিজি ৪৫আইডি ৮২০০ টাকা। ডিজি৪১আরকিউ ৪৪০০ টাকা। ৪১টিওয়াই ৫৬০০ টাকা। ইন্টেল ৪৩জিটি ৬৭০০ টাকা। গিগাবাইট জি ৪১ ইন্টেল টিপসেট ৪২০০ টাকা। আসুস জি ৪১ ৪১০০ টাকা। র‌্যাম: ২ গি.বা. ডিডিআর ২- ৩৮০০ টাকা। ১ গি.বা. ডিডিআর টু ১৯০০ টাকা; ২ গি.বা. ডিডিআর ৩ ৪০০০ টাকা। হার্ডডিস্ক ড্রাইভ: ১৬০ গি.বা. (৭২০০ আরপিএম) ২৮০০ টাকা। ৩২০ গি.বা. ৩৪০০ টাকা। ৫০০ গি.বা. ৪০০০ টাকা। ১ টেরাবাইট ৭০০০ টাকা। পেনড্রাইভ: ২ গি.বা. ৬০০ টাকা; ৪ গি.বা. ৯০০ টাকা; ৮ গি.বা. ১৩০০ টাকা। এলসিডি মনিটর: ফিলিপস ১৮.র্৫র্ ৯১০০ টাকা; ডেল ১র্৭র্ ৮৯০০ টাকা। স্যামসাং ১৮.র্৫র্ ৯১০০ টাকা। এলজি ১র্৭র্ ৮৩০০ টাকা। এইচপি ১৮.র্৫র্ ৯২০০ টাকা। স্যামসাং ২১.র্৫র্ ১২১০০ টাকা। গ্রাফিকস কার্ড: গিগাবাইট জিভি ১ গি.বা. ৯৫০০ জিটি ৪৭০০ টাকা। গিগাবাইট পিসিআই এক্সপ্রেস ১ গি.বা. ৯৫০০ জিটি ৪৪০০ টাকা। স্যাফায়ার (এইচডি ৪৮৩০) ৫১২ মে.বা. ২৯০০, এইচডি ৩৪৫০ ৫১২ মে.বা. ২৯০০ টাকা। পিসিআই এক্সপ্রেস ৪৫৫০ এইচডি ৫১২ মে.বা. ৪৮০০ টাকা, এক্সএফএস এক্সপ্রেস ১ গি.বা জিএফ ৯৪০০ জিটি ৪৩০০ টাকা। ফক্সকন জিফোর্স পিসিআই ১০,৫০০ টাকা। ডিভিডি রাইটার/রি-রাইটার: সামসাং ৫২ী২৪ী৫২এক্স ১৮০০ টাকা এবং আসুস ৫২ী৩২ী৫২এক্স ২২০০ টাকা, সনি ডিভিডি-আরডব্লিউ ১৯০০ টাকা। ডিভিডি-রম ড্রাইভ: আসুস ১৮এক্স ১,৪০০ টাকা, ১,৩৫০ টাকা এবং বেনকিউ ১৬ এক্স ১৩০০ টাকা। কেসিং: ১৫০০ থেকে ২২০০ টাকা। মাউস: ১০০ থেকে ৯০০ টাকা। কিবোর্ড: সাধারণ ২৫০ থেকে ৩৫০ টাকা। মাল্টিমিডিয়া ৬০০ টাকা। স্পিকার: ক্রিয়েটিভ ইনস্পায়ার (৫: ১) ৫৩০০ টাকা, (৭: ১) ৯৮০০ টাকা, (৪: ১) ৪০০০ টাকা, (২: ১) ২৭০০ টাকা। মাইক্রোল্যাব (২: ১) ১৭০০ থেকে ১৮০০ টাকা, (৫: ১) ৪৫০০ টাকা, ক্রিয়েটিভ এসবিএস (এ৩০০) ২৫০০ টাকা, ডিলাক্স ২:১ ১৭০০। জিপিআরএস মডেম: আসুস ইউএসবিটি ৭১০০ টাকা, মবিডাটা ৩৫০০ টাকা (ইউএসবি)। হ্যান (ইউএসবি) ৩২০০ টাকা। টিভিকার্ড: এভারমিডিয়া এক্সটারনাল (ইউএসবি) ৩৯০০ টাকা ও ইন্টারনাল ২৭০০ টাকা, গেডমি (ইউএসবি) টিভিকার্ড ১৮০০, রিয়ালভিউ এক্সটারনাল (এলসিডি) ১৭৫০ টাকা ও গেড মি (এলসিডি) ২০০০ টাকা। প্রিন্টার: ক্যানন পিক্সমা আইপি ১৯৮০ ৩১০০ টাকা, এইচপি ১৬৬০ ডেস্কজেট ২৬০০ টাকা, এপসন সি ৫৯ ৩৩০০ টাকা, এইচপিসি পি (লেজার) ১০০৫, ৯২০০ টাকা; লেক্সমার্ক ই ১২০এন ৬৫০০ টাকা, ব্রাদার এইচএল ২১৪০-৭৫০০ টাকা, লেক্সমার্ক অল ইন ওয়ান এক্স ২৬৫০-৪৫০০ টাকা। এমএফসি ৭৩৪০ থেকে ২৩৫০০ স্যামসাং এমএল ১৬৪০ (লেজার) ৫৫০০, ডিজিটাল ফটোফ্রেম: ট্রানন্সেট ৮৫০০, জিনিয়াস ৭৫০০ টাকা। পোর্টেবল হার্ডডিস্ক: ট্রানন্সেট (২৫০ গি.হা) ৫১০০ টাকা, (৩২০ গি.হা) ৫৬০০ টাকা, (৫০০ গি.হা) ৮১০০ টাকা, (১ টি বি) ২০৫০০ টাকা। ইউপিএস: ৬৫০ ভিএ ২৬০০ টাকা, ৮০০ ভিএ ৩০০০ টাকা, ১২০০ িভএ ৫২০০ টাকা, ২ কেভিএ ১০৫০০ টাকা। এন্টি ভাইরাস: নরটন সিঙ্গেল ইউজার (ইন্টারনেট সিকিউরিটি) ১১০০ টাকা। ক্যাসপারস্কি সিঙ্গেল ইউজার ১১০০ টাকা। —সংগ্রহ: মহিম আজিম
এখানে শুধু যন্ত্রাংশের দাম দেওয়া হয়েছে। পুরো কম্পিউটার কেনার ক্ষেত্রে যন্ত্রাংশ সংযোজন খরচ ও সার্ভিস চার্জ যুক্ত হবে।
</doc>
<doc>
প্রস্তাবিত বাজেট নিয়ে বিসিএস, বেসিস ও আইএসপিএবির প্রতিক্রিয়া
তথ্যপ্রযুক্তি খাত অগ্রাধিকার পায়নি

| তারিখ: ১৪-০৬-২০১০

তথ্যপ্রযুক্তি ব্যবসা খাতের তিন সংগঠন বাংলাদেশ কম্পিউটার সমিতি (বিসিএস), বাংলাদেশ অ্যাসোসিয়েশন অব সফটওয়্যার অ্যান্ড ইনফরমেশন সার্ভিসেস (বেসিস) এবং ইন্টারনেট সার্ভিস প্রোভাইডারস অ্যাসোসিয়েশন অব বাংলাদেশ (আইএসপিএবি) যৌথভাবে বাজেট-পরবর্তী প্রাথমিক প্রতিক্রিয়া জানিয়েছে। গতকাল রাজধানীর বঙ্গবন্ধু আন্তর্জাতিক সম্মেলন কেন্দ্রে অনুষ্ঠিত সংবাদ সম্মেলনে বাজেটে তথ্যপ্রযুক্তি খাতের বিভিন্ন বিষয় নিয়ে কথা বলেন বিসিএস সভাপতি মোস্তাফা জব্বার, বেসিস সভাপতি মাহবুব জামান ও আইএসপিএবি সভাপতি আক্তারুজ্জামান।
বক্তারা বলেন, ডিজিটাল বাংলাদেশ গড়ার প্রতিশ্রুতি সঠিকভাবে বাস্তবায়িত করতে নির্দিষ্টভাবে তথ্যপ্রযুক্তি খাত বাজেটে অগ্রাধিকার পায়নি।এ ছাড়া তথ্যপ্রযুক্তি খাতের সব ধরনের শুল্ক, ভ্যাট ও কর-সংক্রান্ত বিষয়গুলোর ওপর স্থিতাবস্থা রয়েছে। তথ্যপ্রযুক্তি নীতিমালার কর্মপরিকল্পনাগুলো বাস্তবায়নের ক্ষেত্রে সরকারের বর্তমান কার্যক্রম আরও দ্রুত করার জন্য প্রয়োজনীয় পদক্ষেপের কথা নেই বাজেটে। তথ্যপ্রযুক্তি সংগঠনগুলোর সুনির্দিষ্ট প্রস্তাবগুলোও তেমন বিবেচিত হয়নি বাজেটে বলেবক্তারা উল্লেখ করেন।
এ ছাড়া হাইটেক পার্ক, ডিজিটাল ভূমি ব্যবস্থাপনা ও দ্বিতীয় সাবমেরিন কেব্ল স্থাপনের জন্য বাজেটে সুনির্দিষ্ট কোনো বরাদ্দ নেই, তথ্যপ্রযুক্তি নীতিমালা অনুযায়ী এডিপির পাঁচ শতাংশ এবং রাজস্ব দুই শতাংশ দেওয়ার কথা উল্লেখ নেই। নেই এ খাতের উন্নয়নে বরাদ্দ করা ৭০০ কোটি টাকার কথাও। সরকারি-বেসরকারি অংশীদারি (পিপিপি) খাতে বরাদ্দ করা অর্থ তথ্যপ্রযুক্তি ও সংশ্লিষ্ট সেবা খাতগুলোয় অন্তর্ভুক্ত করা, ইন্টারনেটের ব্যান্ডউইথের দাম ১৮ হাজার থেকে কমিয়ে সাত হাজার টাকা করা, ই-কমার্স ও ইন্টারনেট ব্যবহারের ওপর ভ্যাট প্রত্যাহার ও শিক্ষা খাতে প্রযুক্তি সেবা বাড়াতে কম্পিউটার ও ল্যাব স্থাপন কার্যক্রম বাড়ানো প্রয়োজন বলেতাঁরা মনে করেন।
সম্মেলনে তিন সংগঠনের নির্বাহী কমিটির সদস্যরা উপস্থিত ছিলেন। এর পরে বাজেট প্রস্তাব নিয়ে এ তিন সংগঠন আরও বিস্তারিত আলোচনা করবে বলে সম্মেলনে জানানো হয়। —নুরুন্নবী চৌধুরী
</doc>
<doc>
ময়মনসিংহের সভায় আইসিটি প্রতিমন্ত্রী
কৃষকের হাতেও চলবে ল্যাপটপ কম্পিউটার

| তারিখ: ১৪-০৬-২০১০
বঙ্গবন্ধুর ডাকে সাড়া দিয়ে এ দেশের কৃষক লাঙল ছেড়ে হাতে বন্দুক তুলে নিয়েছিল। আর তাঁর কন্যা প্রধানমন্ত্রী শেখ হাসিনার ডাকে রূপকল্প-২০২১ ডিজিটাল বাংলাদেশ গড়তে সেই কৃষকের হাতে ল্যাপটপ চলবে, তা অসম্ভব নয়। এক দিন বাংলার কৃষক অবশ্যই চালাবে ল্যাপটপ কম্পিউটার। আগামী প্রজন্ম প্রযুক্তিতে সমৃদ্ধ হয়ে বাংলার মুখকে উজ্জ্বল করবে। গতকাল রোববার ময়মনসিংহে বাংলাদেশ কম্পিউটার কাউন্সিল (বিসিসি) আয়োজিত ‘উপজেলা পর্যায়ে মাধ্যমিক ও উচ্চমাধ্যমিক শিক্ষাপ্রতিষ্ঠানে কম্পিউটার ল্যাব স্থাপন কর্মসূচি অবহিতকরণ’ সভায় এসব কথা বলেন বিজ্ঞান এবং তথ্য ও যোগাযোগপ্রযুক্তি প্রতিমন্ত্রী ইয়াফেস ওসমান।
দুপুরে জেলা পরিষদের শহীদ আবদুল জব্বার মিলনায়তনে ময়মনসিংহের জেলা প্রশাসক লোকমান হোসেন মিয়ার সভাপতিত্বে এতে বক্তৃতা করেন বিসিসির নির্বাহী পরিচালক মো. মাহফুজুর রহমান, কর্মসূচি সমন্বয়ক সরকার আবুল কালাম আজাদ, বিজ্ঞান ও আইসিটি মন্ত্রণালয়ের পরামর্শক মুনির হাসান, জেলা পরিষদ সচিব সাইদুর রহমান, অতিরিক্ত জেলা প্রশাসক (সার্বিক) মো. মোহসীনসহ অনেকে।
বক্তারা শিক্ষকদের প্রতি অফিস চলাকালে প্রতিষ্ঠানের কম্পিউটার ল্যাবে তালা না দেওয়া, হার্ডওয়্যার ও মেরামতের জন্য একজন শিক্ষককে প্রশিক্ষণ দেওয়া ও বিকেলে ল্যাবটি সাইবার ক্যাফে হিসেবে ব্যবহার করার ব্যবস্থা গ্রহণের আহ্বান জানান। পরে প্রতিমন্ত্রী তিন জেলার ১১৮টি শিক্ষাপ্রতিষ্ঠানের শিক্ষকদের হাতে প্রতিটি প্রতিষ্ঠানের কম্পিউটার ল্যাব সংস্কারের জন্য ৩০ হাজার টাকার চেক ও দুটি করে ইন্টারনেট মডেম তুলে দেন।
বিসিসি জানায়, এ সভায় ময়মনসিংহ, নেত্রকোনা ও কিশোরগঞ্জ জেলার ২৩৫ জন শিক্ষক অংশ নেন। ঢাকা বিভাগের উপজেলা পর্যায়ে ৩০০টি শিক্ষাপ্রতিষ্ঠানে কম্পিউটার ল্যাব স্থাপন করা হবে। —মো. কামরুজ্জামান, ময়মনসিংহ
</doc>
<doc>
বাজারে এল ডেলের নতুন পণ্য

| তারিখ: ১৪-০৬-২০১০
কম্পিউটার নির্মাতা ডেল বাংলাদেশের বাজারে বেশ কিছু নতুন পণ্য নিয়ে এসেছে। গত শনিবার ঢাকার একটি হোটেলে আনুষ্ঠানিকভাবে নতুন এই পণ্যগুলোর সঙ্গে পরিচয় করিয়ে দেওয়া হয়। নতুন পণ্যের মধ্যে আছে লেজার প্রিন্টার, প্রজেক্টর ও ইউপিএস। বাংলাদেশে ডেলের প্রধান মীর সাদাত আলী বলেন, ‘নতুন এই পণ্যগুলো ছোট-বড় সব ধরনের প্রতিষ্ঠানে প্রযুক্তি-দক্ষতা বৃদ্ধি ও ব্যয়ের সর্বোচ্চ ব্যবহার নিশ্চিতকরণের মাধ্যমে ব্যবসার সূচনা ও বিস্তারে বিশেষ ভূমিকা রাখবে।
এ ছাড়া ক্রেতাদের সহজপ্রাপ্যতা ও সহজলভ্যতার বিষয়টি মাথায় রেখে ডেল বাজারে এই নতুন পণ্যগুলো নিয়ে এসেছে।’ অনুষ্ঠানে নতুন আনা ডেল প্রজেক্টর ও ডেল ইউপিএসের বিভিন্ন বৈশিষ্ট্য তুলে ধরা হয়। —সিদ্ধার্থ মজুমদার
</doc>
<doc>
প্রতিবেদন
মাইক্রোসফট অফিস ওয়েব প্রোগ্রাম

| তারিখ: ১৪-০৬-২০১০

মাইক্রোসফট অফিস কম্পিউটারে ব্যবহূত প্রোগ্রামগুলোর মধ্যে সবচেয়ে বেশি জনপ্রিয়। অফিস ২০১০-এর কিছু প্রোগ্রামের সমন্বয়ে সম্প্রতি মাইক্রোসফট তাদের অফিস নামের গুচ্ছ সফটওয়্যার ইন্টারনেটে ব্যবহার করার জন্য উন্মুক্ত করে দিয়েছে।
‘মাইক্রোসফট অফিস ওয়েব অ্যাপস-২০১০’ নামের এই সেবাটি ব্যবহার করা যাবে স্কাইড্রাইভের সঙ্গে। উইন্ডোজ লাইভ অ্যাকাউন্ট রয়েছে এমন ব্যবহারকারীরা অনেক দিন থেকেই স্কাইড্রাইভ অনলাইন স্টোরেজ সেবাটি ব্যবহার করে আসছেন। স্কাইড্রাইভের ২৫ গিগাবাইট জায়গায় ব্যবহারকারীরা ব্যক্তিগত ফাইল, ছবি বা ভিডিও ফাইল রাখার কাজে ব্যবহার করতে পারেন। এবার ফাইল রাখার এই ব্যবস্থার সঙ্গে এমএস অফিস ব্যবহারের সুবিধাও যুক্ত করা হয়েছে। মাইক্রোসফট অফিস ওয়েব অ্যাপস-২০১০ ব্যবহার করা যাবে http://office.live.com ঠিকানার ওয়েবসাইট থেকে। তবে এটি ব্যবহার করার জন্য উইন্ডোজ লাইভ অ্যাকাউন্ট থাকতে হবে। নতুন ব্যবহারকারীরা বিনামূল্যে অ্যাকাউন্ট তৈরি করতে পারবেন http://home.live.com ঠিকানার ওয়েবসাইট থেকে। মাইক্রোসফট অফিস-২০১০ থেকে মাইক্রোসফট ওয়ার্ড-২০১০, এক্সেল-২০১০, পাওয়ার পয়েন্ট-২০১০, এবং ওয়ান নোট-২০১০ প্রোগ্রামগুলো এখানে ব্যবহার করার সুযোগ পাওয়া যাবে। তবে এর জন্য কম্পিউটারে মাইক্রোসফট অফিস-২০১০-এর ডেক্সটপ সংস্করণ ইনস্টল করার প্রয়োজন হবে না। ওয়েব ব্রাউজার থেকেই বিনা মূল্যে এটি ব্যবহার করা যাবে। মাইক্রোসফট সিলভার লাইট ইনস্টল করা থাকলে ওয়েব প্রোগ্রামগুলো ব্যবহার করার ক্ষেত্রে বিশেষ কিছু সুবিধা পাওয়া যাবে। সিলভার লাইট www.microsoft.com/ getsilverlight/get-started/install/default.aspx ঠিকানার ওয়েবসাইট থেকে নামানো (ডাউনলোড) যাবে। ডেস্কটপের অফিস-২০১০-এর সঙ্গে সমন্বয় করার সুবিধাও যুক্ত করা হয়েছে এখানে। এটি এখনো পরীক্ষামূলক পর্যায়ে রয়েছে তাই ব্যবহার করার সময় কিছুটা সমস্যাও হতে পারে। তবে এই সমস্যাগুলো সমাধানের চেষ্টা করা হচ্ছে, কিছু দিনের মধ্যেই আরও নতুন বেশকিছু বৈশিষ্ট্য সংযোজন করা হবে। —উইন্ডোজ ব্লগ অবলম্বনে নাসির খান
</doc>
<doc>
ভারতে মুঠোফোন গ্রাহকের সংখ্যা ১০০ কোটি ছাড়িয়ে যাবে

| তারিখ: ১৫-০৬-২০১০

ছয় বছর ধরে ভারতে যেভাবে মুঠোফোন গ্রাহকের সংখ্যা বাড়ছে তাতে আগামী দুই থেকে চার বছরের মধ্যে এই ব্যবহারকারী ১০০ কোটি ছাড়িয়ে যেতে পারে। এমন সম্ভাবনার কথা জানিয়েছে ভারতের টেলিফোন নিয়ন্ত্রণকারী সংস্থা টেলিকম রেগুলেটরি অথরিটি অব ইন্ডিয়া (ট্রাই)। ট্রাইয়ের চেয়ারম্যান কে এস শর্মা সম্প্রতি কলকাতায় একটি অনুষ্ঠানে যোগ দিতে এসে এই সম্ভাবনার কথা বলেছেন।
এস শর্মা বলেছেন, গত ছয় বছরের প্রতিমাসে ভারতের মোবাইল ফোনের গ্রাহকের সংখ্যা যেভাবে বাড়ছে তাতে মনে করা যেতে পারে এই হারে বাড়লে আগামী চার বছরের মধ্যে অর্থাৎ ২০১৪ সালের মধ্যে এই সংখ্যা ১০০ কোটি ছাড়িয়ে যাবে। তবে ট্রাই স্বীকার না করলেও ভারতের টেলিযোগাযোগ সংস্থাগুলো মনে করছে, ২০১৪ নয় ২০১২ সালের মধ্যেই গ্রাহকের সংখ্যা ১০০ কোটিতে পৌঁছাবে। গত এপ্রিলের হিসাবে ভারতে মোবাইল গ্রাহকের সংখ্যা ছিল ৫৮ কোটি ৪৩ লাখ ২০ হাজার। তখন ল্যান্ড ফোন মিলিয়ে গ্রাহক সংখ্যা দাঁড়িয়েছিল ৬২ কোটি ১২ লাখ ৮০ হাজার। এখন মোবাইল গ্রাহকের সংখ্যা ৬৪ কোটি ছাড়িয়েছে। এক জরিপে দেখা গেছে, এখন ভারতের ৫৪ দশমিক ১০ শতাংশ মানুষ টেলিফোন ব্যবহার করেন। আবার মোবাইল গ্রাহকদের ২১ দশমিক ৭৩ শতাংশ বাজার দখল করে আছে ভারতী এয়ারটেল। এরপরে অবশ্য রিলায়েন্স ও ভোডাফোন।
এদিকে ভারতের টেলিফোন শিল্পের সঙ্গে যুক্ত শীর্ষ কর্মকর্তারা মনে করেন, এভাবে ভারতে মোবাইল গ্রাহকের সংখ্যা বাড়লে সংখ্যার দিক থেকে ভারত চীনকেও টপকে যেতে পারে।
তবে গ্রাহক যেভাবে বাড়ছে সেভাবে কিন্তু বাড়েনি ব্রডব্যান্ড বা ইন্টারনেট পরিষেবা। এখন সারা দেশে ইন্টারনেট ব্যবহার করেন মাত্র ৯০ লাখ মানুষ; যা জনসংখ্যার এক শতাংশেরও কম। —অমর সাহা, কলকাতা
</doc>
<doc>
ডিজিটাল বাংলাদেশ নিয়ে সেমিনার

| তারিখ: ১৫-০৬-২০১০
ডিজিটাল বাংলাদেশ গড়তে সবাইকে এগিয়ে আসতে হবে। সারা দেশের বিভিন্ন জেলা ও উপজেলা পর্যায়ে সম্প্রতি অনুষ্ঠিত ডিজিটাল বাংলাদেশ ও আমাদের করণীয় শীর্ষক সেমিনারগুলোতে বক্তারা এমন আহ্বান জানাচ্ছেন। এসব সেমিনারে বলা হচ্ছে, ডিজিটাল প্রযুক্তির প্রয়োগে সরকারের কাজ আরও গতিশীল হবে।
পঞ্চগড়ে গত শুক্রবার অনুষ্ঠিত সেমিনারে জানানো হয়, জেলার ৪৩টি ইউনিয়নকে তথ্যপ্রযুক্তি সেবার আওতায় আনা হয়েছে। প্রত্যেকটি ইউনিয়নে স্থাপন করা হয়েছে তথ্য সেবাকেন্দ্র। সেমিনারে এ তথ্য জানান জেলা প্রশাসক বনমালী ভৌমিক। জেলা প্রশাসন সূত্রে জানা গেছে, জেলার প্রতিটি ইউনিয়ন পরিষদ তথ্যপ্রযুক্তি সেবাকেন্দ্রে একটি করে কম্পিউটার এবং ইন্টারনেট সংযোগ রয়েছে। কক্সবাজারের উখিয়ায় গত রোববার অনুষ্ঠিত সেমিনারে কক্সবাজার-৪ আসনের সাংসদ আবদুর রহমান বলেছেন, তথ্যপ্রযুক্তি সুবিধার অভাবে দেশ অনেক ক্ষেত্রে পিছিয়ে রয়েছে। উখিয়া উপজেলা নির্বাহী কর্মকর্তা মুহম্মদ গোলামুর রহমানের সভাপতিত্বে এ সেমিনারে কক্সবাজারের অতিরিক্ত জেলা প্রশাসক (সার্বিক) নুরুল আলম নিজামী বলেন, এক বছরের মধ্যে কক্সবাজার জেলার সব উপজেলায় তারহীন ইন্টারনেট সেবা চালু হবে। সেমিনার শেষে সাংসদ উখিয়ার জালিয়াপালং, হলদিয়াপালং ও রাজাপালং ইউনিয়নের তথ্যপ্রযুক্তি সেবাকেন্দ্র উদ্বোধন করেন। গাজীপুরের কাপাসিয়া উপজেলা প্রশাসনের উদ্যোগে গত মঙ্গলবার অনুষ্ঠিত হয়েছে ‘ডিজিটাল বাংলাদেশ ও আমাদের করণীয়’ শীর্ষক সেমিনার। সেমিনারে গাজীপুরের অতিরিক্ত জেলা প্রশাসক (সার্বিক) মো. দেলোয়ার হোসেন বলেন, সবার সচেতনতা বাড়াতে হলে তথ্যের অবাধ প্রবাহ দরকার। উপজেলা পরিষদ চেয়ারম্যান মো. মোতাহার হোসেন মোল্লা, উপজেলা নির্বাহী কর্মকর্তা সরোজ কুমার নাথসহ অনেকে উপস্থিত ছিলেন।
মঙ্গলবার টাঙ্গাইলের মির্জাপুরে একই বিষয়ে সেমিনার অনুষ্ঠিত হয়েছে। সেমিনারে প্রধান অতিথি ছিলেন স্থানীয় সাংসদ একাব্বর হোসেন। এতে বক্তৃতা করেন মির্জাপুর পৌরসভার মেয়র মোশারফ হোসেন, উপজেলা নির্বাহী অফিসার জিন্নাত রেহানা, উপজেলা পরিষদের ভাইস চেয়ারম্যান সরকার হিতেশ চন্দ্র পুলক, ভাইস চেয়ারম্যান সালমা সালামসহ অনেকে। —পঞ্চগড়, উখিয়া (কক্সবাজার), কাপাসিয়া (গাজীপুর) ও মির্জাপুর (টাঙ্গাইল) প্রতিনিধি
</doc>
<doc>
রাজধানীতে হলো আইসিটি রোড শো

| তারিখ: ১৫-০৬-২০১০

রাজধানীতে ১১ ও ১২ জুন হয়ে গেল ‘আইসিটি রোড শো’ নামের তথ্য ও যোগাযোগ প্রযুক্তির এক আয়োজন। শুক্রবার এর উদ্বোধনী অনুষ্ঠানে তথ্য ও সংস্কৃতিমন্ত্রী আবুল কালাম আজাদ বলেন, বর্তমান সরকারের দেওয়া গণমাধ্যমের স্বাধীনতার সঠিক ব্যবহার করতে হবে এবং রোড শো থেকে অর্জিত জ্ঞান যথাযথ প্রয়োগের মাধ্যমে কাজের ক্ষেত্রে তাদের আরও চৌকস ও দক্ষ হতে হবে। রোড শোতে দেখানো হয় কীভাবে টেলিভিশন সম্প্রচারকারীরা তথ্যপ্রযুক্তির মাধ্যমে সহজে জ্ঞানভিত্তিক তথ্যবিনোদন সম্প্রচার করতে পারে।খবর বিজ্ঞপ্তির।
এ আয়োজনে বিষয়বস্তু নির্মাতা, টিভিচ্যানেলের ব্যবস্থাপক, ব্যবসায় নির্বাহী, স্টুডিও ট্রান্সমিশন প্রকৌশলীরা অংশ নেন। যৌথভাবে এর আয়োজক ছিল এশিয়া প্যাসিফিক ব্রডকাস্টিং ইউনিয়ন (আবু) ও ইউনেস্কো। সার্বিক ব্যবস্থাপনা করে মাল্টিমিডিয়া ডেভেলপমেন্ট অ্যান্ড কমিউনিকেশন সেন্টার (এমডিসিসি)।
</doc>
<doc>
শাহজালাল বিশ্ববিদ্যালয় এবং এমসিসির চুক্তি

| তারিখ: ১৫-০৬-২০১০

বাংলাদেশের মোবাইল ফোন এবং ইন্টারনেট ব্যবহারকারীদের উন্নত ও সহজতর প্রযুক্তিসেবা দেওয়ার লক্ষ্যে শাহজালাল বিজ্ঞান ও প্রযুক্তি বিশ্ববিদ্যালয় এবং মাল্টিমিডিয়া কনটেন্ট অ্যান্ড কমিউনিকেশনস লিমিটেডের (এমসিসি) মধ্যে একটি সমঝোতা চুক্তি স্বাক্ষরিত হয়েছে। চুক্তি স্বাক্ষর অনুষ্ঠানে বিশ্ববিদ্যালয়ের পক্ষে কম্পিউটার বিজ্ঞান ও প্রকৌশল বিভাগের (সিএসই) প্রধান মুহম্মদ জাফর ইকবাল এবং এমসিসি লিমিটেডের পক্ষে পরিচালক অনন্য রায়হান চুক্তিপত্রে স্বাক্ষর করেন। এ সময় বিশ্ববিদ্যালয়ের উপাচার্য মো. সালেহ উদ্দিন উপস্থিত ছিলেন। বিশ্ববিদ্যালয়ের সহকারী কোষাধ্যক্ষ ফজলুর রহমান জানান, চুক্তির আওতায় ডি নেটের অঙ্গসংগঠন এমসিসি লিমিটেড এবং বিশ্ববিদ্যালয়ের সিএসই বিভাগের সেন্টার ফর রিসার্চ টেস্টিং কনসালটেন্সির (সিআরটিসি) যৌথ উদ্যোগে ইন্টারনেট ও মোবাইল প্রযুক্তির সমন্বয়ে স্বল্পব্যয়ে বিভিন্ন ধরনের গ্রাহকসেবা দিতে সম্মত হয়। দেশের প্রায় চার কোটি মোবাইল গ্রাহক এবং ৫০ লাখ ইন্টারনেট ব্যবহারকারী এ সেবার আওতায় আসবে। —সিলেট অফিস
</doc>
<doc>
ওয়েবে বিশ্ববিদ্যালয়ের তথ্য

| তারিখ: ১৫-০৬-২০১০

বিশ্ববিদ্যালয়ের ভর্তির তথ্য, শিক্ষাবৃত্তির খবর নিয়ে ইন্টারনেটে চালু হয়েছে লার্নজববিডি (www.learnjobbd.com) ঠিকানার ওয়েবসাইট। এতে বিশ্ববিদ্যালয়ের শিক্ষার খবর ছাড়াও কুইজের মাধ্যমে পুরস্কার পাওয়া এবং চাকরির তথ্য পাওয়া যাবে। —বিজ্ঞপ্তি
</doc>
<doc>
নর্থসাউথ বিশ্ববিদ্যালয়ে তথ্যপ্রযুক্তি উৎসব শুরু

| তারিখ: ১৬-০৬-২০১০
বেসরকারি বিশ্ববিদ্যালয় নর্থসাউথ বিশ্ববিদ্যালয়ে (এনএসইউ) শুরু হয়েছে তথ্যপ্রযুক্তি উৎসব। বিশ্ববিদ্যালয়ের ওয়্যারলেস ফোরাম আয়োজিত ‘টেক ফিয়েস্তা ২০১০’ শিরোনামের তিন দিনের এ অনুষ্ঠানে থাকছে নানা আয়োজন। গতকাল মঙ্গলবার বিশ্ববিদ্যালয়ের মিলনায়তনে উৎসবের উদ্বোধন করেন ডাক ও টেলিযোগাযোগমন্ত্রী রাজিউদ্দিন আহমেদ। তিনি বলেন, তথ্যপ্রযুক্তির সঙ্গে এগিয়ে যেতে হলে প্রয়োজন দক্ষ মানবসম্পদ এবং এ কাজে দেশের সব বিশ্ববিদ্যালয়কে এগিয়ে আসতে হবে। ইন্টারনেটের ব্যান্ডউইথের মূল্যের ব্যাপারে তিনি বলেন, ইন্টারনেটের ব্যান্ডউইথের মূল্য আরও কমানো হবে এবং শিক্ষার্থীদের জন্য বিশেষ ছাড় দেওয়া হবে। এ ছাড়া আগামী ছয় মাসের মধ্যে ১০ হাজার টাকার মধ্যে ল্যাপটপ বাজারে আসবে বলে জানান তিনি।
অনুষ্ঠানে বিশেষ অতিথি বাংলাদেশ টেলিযোগাযোগ নিয়ন্ত্রণ কমিশনের (বিটিআরসি) চেয়ারম্যান জিয়া আহমেদ বলেন, দেশে দ্বিতীয় সাবমেরিন কেবেলর কাজ এগিয়ে চলছে। সার্বিকভাবে প্রযুক্তিকে কাজে লাগিয়ে সবাই মিলে একসঙ্গে কাজের মাধ্যমে এগিয়ে যেতে হবে। অনুষ্ঠানে ঢাকা বিশ্ববিদ্যালয়ের সহ-উপাচার্য হারুনুর রশীদ, এনএসইউর সহ-উপাচার্য এস এ এম খায়রুল বাশার, এনএসইউর পরিচালনা পর্ষদের ভাইস চেয়ারম্যান বেনেজীর আহমেদ, ওয়্যারলেস ফোরামের উপদেষ্টা এবং তড়িৎ প্রকৌশল ও কম্পিউটার বিজ্ঞান (ইইসিএস) বিভাগের চেয়ারম্যান মিফতাহুর রহমান বক্তব্য দেন। তিন দিনের এ উৎসবে চারটি সেমিনার অনুষ্ঠিত হবে। গতকাল উৎসবের প্রথম দিনে ‘টেকনোলজি ট্রান্সফার অ্যান্ড ক্রিয়েটিং আর অ্যান্ড ডি ফ্যাসিলিটিজ বাই দি ইনভেস্টিং কোম্পানিজ ইন দি একাডেমিক ইনস্টিটিউশন অব দ্য হোস্ট কান্ট্রি’ শীর্ষক সেমিনার অনুষ্ঠিত হয়। এ ছাড়া থাকছে তথ্যপ্রযুক্তির প্রদর্শনী, চাকরি মেলা, আন্তবিশ্ববিদ্যালয় টেলিম্পিয়াড ও আন্তবিশ্ববিদ্যালয় গেম প্রতিযোগিতা। উৎসব শেষ হবে আগামীকাল। —নুরুন্নবী চৌধুরী
</doc>
<doc>
ভারতে ব্রডব্যান্ড থেকে আয় ৩৯ হাজার কোটি রুপি

| তারিখ: ১৬-০৬-২০১০
ভারতের মোবাইল ফোন পরিষেবায় যুক্ত হওয়া তৃতীয় প্রজন্মের মোবাইল ফোনের (থ্রিজি) স্লট বরাদ্দের নিলামের পর এবার ব্রডব্যান্ড পরিষেবার নিলামও শেষ হয়েছে। ১১ জুন ছিল এই নিলামের শেষ দিন। রিলায়েন্স গোষ্ঠীর কর্ণধার মুকেশ আম্বানি চার হাজার ৮০০ কোটি রুপিতে কিনে নিলেন ইনফোটেল ব্রডব্যান্ডকে। ভারতের ২২টি সার্কেলের জন্য ব্রডব্যান্ড পরিষেবার নিলাম হয়। এই নিলামে অংশ নেয় ভারতী এয়ারটেল, এয়ারসেল, ভোডাফোন, আইডিয়াসহ ১১টি সংস্থা।
নিলামে বেশির ভাগ সার্কেলের পরিষেবার অধিকার পেয়েছে ইনফোটেলই। তবে এর মধ্যে ভারতী এয়ারটেল, এয়ারসেল এবং মার্কিন বহুজাতিক সংস্থা কোয়ালকমও পেয়েছে ব্রডব্যান্ড পরিষেবার অধিকার। এই ব্রডব্যান্ড পরিষেবা নিলামে ভারতের কেন্দ্রীয় সরকারের আয় হয়েছে ৩৮ হাজার ৬১৭ কোটি রুপি। এর আগে অবশ্য থ্রিজি স্পেকট্রামের নিলাম থেকে ভারত সরকার আয় করে ৬৭ হাজার ৭১৯ কোটি রুপি। এ নিলাম-প্রক্রিয়া চলেছে ইন্টারনেটে। ফলে গত এক মাসে কেবল শুধু স্পেকট্রাম নিলাম থেকেই আয় হয়েছে এক লাখ ছয় হাজার ৩৩৬ কোটি রুপি; যা লক্ষ্যমাত্রার তিন গুণ। —অমর সাহা, কলকাতা
</doc>
<doc>
সিটিসেলের মাধ্যমে দেওয়া যাবে ঢাকা ওয়াসার বিল

| তারিখ: ১৬-০৬-২০১০

মোবাইল ফোন সেবাদাতা সিটিসেলের মাধ্যমে ঢাকা ওয়সার বিল শোধ করা যাবে। মোবাইল ফোনের মাধ্যমে পানি এবং পয়োনিষ্কাশন বিল পরিশোধের সুবিধা দেওয়ার জন্য সম্প্রতি সিটিসেল ও ঢাকা ওয়াসার মধ্যে চুক্তি হয়েছে। ঢাকা ওয়াসার ব্যবস্থাপনা পরিচালক তাকসিম এ খান এবং সিটিসেলের প্রধান নির্বাহী মেহবুব চৌধুরী চুক্তিতে সই করেন। খবর বিজ্ঞপ্তির।
চুক্তি অনুযায়ী দুটি উপায়ে বিল পরিশোধ করা যাবে। সিটিসেলের গ্রাহকেরা তাঁদের নিজেদের সিটিসেল মোবাইল ফোন থেকে এবং ঢাকা ওয়াসার যেকোনো গ্রাহক সিটিসেল অনুমোদিত কেন্দ্র থেকে তাঁদের বিল পরিশোধ করতে পারবেন।
</doc>
<doc>
পাকিস্তানে ‘হালাল’ ফেসবুক

| তারিখ: ১৬-০৬-২০১০

পাকিস্তানে সামাজিক যোগাযোগের ওয়েবসাইট ফেসবুকের ‘হালাল’ সংস্করণ জনপ্রিয়তা পেয়েছে। সম্প্রতি পাকিস্তান কর্তৃপক্ষ এই হালাল সংস্করণ চালু করে। আপত্তিকর বিষয়বস্তু থাকায় পাকিস্তান সরকার গত মাসে সাময়িকভাবে ফেসবুক বন্ধ করে দেয়; এরপর গত ৩১ মে ফেসবুক আবার চালু করে। এর কিছুদিন পর দেশটিতে ফেসবুকের হালাল সংস্করণ চালু করা হয়। নতুন সংস্করণের ঠিকানা হচ্ছে মিল্লাতফেসবুক ডট কম।
গত রোববার পর্যন্ত নতুন সংস্করণের ফেসবুকে তিন লাখ ৩৩ হাজার মানুষ অ্যাকাউন্ট খুলেছেন। মিল্লাতফেসবুককে সংক্ষেপে এমএফবি বলা হচ্ছে। এমএফবির প্রতিষ্ঠাতারা বলেছেন, ‘মুসলিম সম্প্রদায়ের জন্য তৈরি এই নতুন সংস্করণের ফেসবুককে আমরা আরও উন্নত করার চেষ্টা করছি, যাতে এটা সবার কাছে গ্রহণযোগ্য হয়। আমরা চাই ফেসবুকে কেউ কোনো ধর্মকে অবমাননা করবে না, কেউ কাউকে অপমান বা হেয় করবে না বা কোনো আপত্তিকর বিষয়বস্তু বা ছবি রাখবে না।’ তাঁরা আরও বলেন, ‘মিল্লাতফেসবুক পাকিস্তানের একেবারে নিজস্ব ও প্রথম সামাজিক যোগাযোগের নেটওয়ার্ক। মুসলমানদের জন্য তৈরি হলেও এখানে অন্য ধর্মের লোকদের স্বাগত জানানো হবে। আসল ফেসবুকের মতো এখানকার প্রত্যেক সদস্যের ‘ওয়াল’ রয়েছে। এতে ই-মেইল পাঠানো, ছবি, ভিডিও পোস্ট করা ও চ্যাট করার সুবিধাও রয়েছে।’ —পিটিআই অবলম্বনে রোকেয়া রহমান
</doc>
<doc>
পটুয়াখালী বিশ্ববিদ্যালয়ে ই-লার্নিং প্রকল্প

| তারিখ: ১৬-০৬-২০১০

পটুয়াখালী বিজ্ঞান ও প্রযুক্তি বিশ্ববিদ্যালয়ের (পবিপ্রবি) দুর্যোগ ব্যবস্থাপনা বিভাগ ডিজিটাল পদ্ধতিতে চালু করতে যাচ্ছে ইলেকট্রনিক লার্নিং (ই-লার্নিং) প্রকল্প। সমন্বিত দুর্যোগ ব্যবস্থাপনা কার্যক্রমের বিশেষজ্ঞ লিউকে মাউবে ও মাহবুবুর রহমান সম্প্রতি বিশ্ববিদ্যালয় ক্যাম্পাসে এসে এ প্রকল্পের কারিগরি দিক যাচাই-বাছাই করেন। তাঁরা ই-লার্নিংয়ে প্রয়োজনীয় প্রযুক্তিগত যন্ত্রপাতি স্থাপনের জন্য কক্ষ নির্বাচন করেন। এ সময় উপস্থিত ছিলেন দুর্যোগ ব্যবস্থাপনা বিভাগের চেয়ারম্যান আ ক ম মোস্তফা জামান, এ কে এম আবদুল আহাদ বিশ্বাস, আহমেদ পারভেজ, মো. সামসুজ্জোহা ও মো. নুরুল আমিন। জানা গেছে, এ বছরের শেষ নাগাদ এই প্রশিক্ষণ শুরু হবে।
বিশ্ববিদ্যালয়ের শিক্ষক-শিক্ষার্থী ও কর্মকর্তাদের পাশাপাশি দুর্যোগের শিকার স্থানীয় জনসাধারণকে এ বিষয়ে অবহিতকরণ ও দুর্যোগ মোকাবিলার ডিজিটাল পদ্ধতিতে প্রশিক্ষণ দেওয়া হবে। —মেহেদী হাসান, পবিপ্রবি প্রতিনিধি
</doc>
<doc>
প্রাথমিক বিদ্যালয়কে ল্যাপটপ উপহার

| তারিখ: ১৬-০৬-২০১০

একাধিক স্বর্ণপদকপ্রাপ্ত গাইবান্ধার সুন্দরগঞ্জ উপজেলার শিবরাম আদর্শ সরকারি প্রাথমিক বিদ্যালয়কে ল্যাপটপ উপহার দিয়েছে স্মার্ট টেকনোলজিস (বিডি) লিমিটেড। সম্প্রতি বিদ্যালয়ের প্রধান শিক্ষক মো. নূরুল আলমের হাতে ল্যাপটপটি তুলে দেন প্রতিষ্ঠানের মহাব্যবস্থাপক আবুল বাশার মোহাম্মদ। এ সময় প্রতিষ্ঠানের ব্যবস্থাপক জাহাঙ্গীর হোসেন ও মিজানুর রহমান সরকার উপস্থিত ছিলেন।—বিজ্ঞপ্তি
</doc>
<doc>
ওরাকলের নতুন সফটওয়্যার

| তারিখ: ১৬-০৬-২০১০

ব্যবসাপ্রতিষ্ঠানের নতুন সফটওয়্যার কনটেন্ট ম্যানেজমেন্ট ১১জি বাজারে এনেছে ওরাকল। সফটওয়্যারটি ওরাকলের ইউনিভার্সাল কনটেন্ট ম্যানেজমেন্ট ১১জি, ইমেজিং অ্যান্ড প্রসেস ম্যানেজমেন্ট ১১জি, ইনফরমেশন রাইটস ম্যানেজমেন্ট ১১জির মতো অসংখ্য সফটওয়্যারের সমন্বয়ে তৈরি। ওরাকলের পণ্য ব্যবস্থাপনা ভাইস প্রেসিডেন্ট অ্যান্ডি ম্যাকমিলান বলেন, আধেয় ব্যবস্থাপনার দক্ষতা সর্বোচ্চ বৃদ্ধি করতে সক্ষম ওরাকলের নতুন এই সফটওয়্যারটি। —বিজ্ঞপ্তি
</doc>
<doc>
হেল্পলাইন
ফ্লিকার থেকে ফেসবুকে ছবি পাঠান

| তারিখ: ১৬-০৬-২০১০
মোবাইল ফোন ও ডিজিটাল ক্যামেরার সহজলভ্যতার কারণে অনেকেই এখন ছবি তুলে বন্ধুবান্ধবের সঙ্গে শেয়ার করে থাকেন। আবার অনেকেই বিভিন্ন অনলাইন গ্রুপ বা ব্লগসাইটে প্রকাশ করেন। ছবি আদান-প্রদানের সাইটগুলোর ফ্লিকার (www.flickr.com) বেশ জনপ্রিয়। সরাসরি অথবা ইয়াহু ই-মেইল (http//:mail.yahoo.com) ব্যবহার করে এখানে বিনামূল্যে নিবন্ধন করা যায়। এখানে ছবি প্রকাশ ও অন্যদের সঙ্গে আদান-প্রদান করার নিয়মও বেশ সহজ। তবে ইদানীং ফেসবুকের ব্যবহারকারী ও জনপ্রিয়তা বাড়ছে। অনেক বন্ধুই এখন ফ্লিকার থেকে ফেসবুকে বেশি সময় কাটান। আর এখানে অনেক ব্যবহারকারীকে এক সঙ্গে পাওয়া যায়। ফলে সবাইকে একই সঙ্গে জানিয়ে দেওয়া সহজ। তাই বলে একই ছবি বার বার আপলোড করা থেকে শুধু ফ্লিকারে আপলোড করেই ফেসবুকে জানিয়ে দিতে পারেন আপনার বন্ধুদের। ফ্লিকারে ঢুকে করে www.flickr.com/account?tab=extend ঠিকানাটি খুলুন। ফ্লিকার থেকে ফেসবুকে আপডেট করার একটি অপশন দেওয়া থাকবে সেখানে। এটি চালু করা থাকলে ফ্লিকারে আপলোড করা পাবলিক ছবিগুলো তথ্য স্বয়ংক্রিয়ভাবে যুক্ত হয়ে যাবে ফেসবুকের নিউজফিডে। —নাসির খান
</doc>
<doc>
সমঝোতার পথে অভ্র ও বিজয়

| তারিখ: ১৭-০৬-২০১০

ইন্টারনেটে জনপ্রিয় বাংলা সফটওয়্যার অভ্র নিয়ে তৈরি হওয়া জটিলতার অবসান হতে যাচ্ছে। গতকাল বুধবার অনানুষ্ঠানিক এক সভায় অভ্র এবং বাংলা লেখার জনপ্রিয় সফটওয়্যার বিজয়ের মধ্যে সমঝোতা হয়েছে। সমঝোতা অনুযায়ী আগামী ২০ আগস্টের মধ্যে অভ্র সফটওয়্যার থেকে ইউনিবিজয় নামের কি-বোর্ড লে-আউট প্রত্যাহার করে নেবেন অভ্রের নির্মাতা অমিক্রন ল্যাবের প্রতিষ্ঠাতা মেহ্দী হাসান খান। আর একই সময়ের মধ্যে কপিরাইট অফিসে দায়ের করা অভ্রের বিরুদ্ধে কপিরাইট ভঙ্গের অভিযোগ প্রত্যাহার করে নেবেন বিজয়ের নির্মাতা আনন্দ কম্পিউটার্সের প্রধান নির্বাহী মোস্তাফা জব্বার। ঢাকার আগারগাঁওয়ে বাংলাদেশ কম্পিউটার কাউন্সিল (বিসিসি) কার্যালয়ে অনুষ্ঠিত সভায় পারস্পরিক অনানুষ্ঠনিক আলোচনার মাধ্যমে দুই পক্ষের মধ্যে এই সমঝোতা হয়েছে। মোস্তাফা জব্বার ও মেহ্দী হাসান খান শিগগিরই এ ব্যাপারে একটি যৌথ বিবৃতি দেবেন।
বিসিসির নির্বাহী পরিচালক মাহফুজুর রহমানের সভাপতিত্বে প্রায় দুই ঘণ্টা ধরে চলে এ সভা। সভায় মোস্তাফা জব্বার, মেহ্দী হাসান খানসহ আরও উপস্থিত ছিলেন আমাদের গ্রাম উন্নয়নের জন্য তথ্যপ্রযুক্তি প্রকল্পের পরিচালক রেজা সেলিম, এএইচজেড অ্যাগ্রো ইন্ডাস্ট্রিজের প্রধান নির্বাহী কর্মকর্তা আনিসুর রহমান মাহমুদ, রায়ানস আর্কাইভের প্রধান নির্বাহী আহমেদ হাসান, বিসিসির সিস্টেম অ্যানালিস্ট এনামুল কবির, বাংলাদেশ ওপেন সোর্সনেটওয়ার্কের সাধারণ সম্পাদক মুনির হাসান, প্রথম আলোর উপফিচার সম্পাদক পল্লব মোহাইমেন, কম্পিউটার প্রোগ্রামার রিফাত-উন-নবীসহ অনেকে। সভায় উপস্থিত বক্তারা বলেন, কম্পিউটারে বাংলা লেখার কাজে দীর্ঘদিন ধরে বিজয় যেমন ব্যাপক জনপ্রিয়, তেমনি ইন্টারনেটে বাংলা লেখার ক্ষেত্রে নতুন যুগ সৃষ্টি করেছে অভ্র। তাই আইনের দীর্ঘসূত্রতায় না গিয়ে একটি সমঝোতায় এলে তা বাংলায় কম্পিউটার চর্চার ক্ষেত্রে ইতিবাচক ভূমিকা রাখবে। মোস্তাফা জব্বার ও মেহ্দী হাসান খান ভবিষ্যতে কম্পিউটারে বাংলা ভাষার উন্নয়নে আরও কাজ করে যাবেন—উপস্থিত সবাই এ প্রত্যাশা করেন।
প্রসঙ্গত, গত ৪ এপ্রিল একটি দৈনিক পত্রিকায় মোস্তাফা জব্বারের একটি লেখায় অভ্রকে পাইরেটেড উল্লেখ করা হয়। এর পরই ইন্টারনেটে বাংলা ব্লগসাইটগুলোতে প্রতিবাদের ঝড় ওঠে। অভ্র সফটওয়্যারে ইউনিবিজয় কি-বোর্ড থাকার কারণে বিজয় কি-বোর্ড লে-আউটের কপিরাইট ও প্যাটেন্ট স্বত্ব লঙ্ঘন হয়—২৫ এপ্রিল কপিরাইট অফিসে এ অভিযোগ আনেন মোস্তাফা জব্বার। এরপর কপিরাইট অফিস মেহদী হাসান খানকে এর কারণ দর্শানোর জন্য চিঠি দেয়। এর জবাবও দেন তিনি। এরপর বিষয়টির শুনানির দিন ধার্য করে কপিরাইট অফিস। তবে দুই পক্ষের মধ্যে যে সমঝোতা হতে যাচ্ছে, তাতে এই জটিলতার পরিসমাপ্তি ঘটবে বলে আশা করা যাচ্ছে। —নিজস্ব প্রতিবেদক
</doc>
<doc>
চাঁদপুরে ডিজিটাল বাংলাদেশ বিষয়ে সেমিনার

| তারিখ: ১৭-০৬-২০১০

ডিজিটাল বাংলাদেশ মানে শুধু কম্পিউটার শিক্ষা নয়, সামাজিক, অর্থনৈতিকভাবে সচ্ছল এবং বিশ্বের বুকে মাথা উঁচু করাই হচ্ছে ডিজিটাল বাংলাদেশের মূল লক্ষ্য। সম্প্রতি ‘ডিজিটাল বাংলাদেশ ও আমাদের করণীয়’ শীর্ষক দিনব্যাপী সেমিনারে প্রধান অতিথি জেলা প্রশাসক প্রিয়তোষ সাহা এ কথা বলেন। তিনি বলেন, দেশের সব মানুষকে উন্নত রাষ্ট্রের নাগরিক সুযোগ-সুবিধা দেওয়া এবং তাদের জীবনধারা উন্নত করে, একটি উন্নত জাতি এবং দেশ হিসেবে বাংলাদেশকে বিশ্বের মানচিত্রে প্রতিষ্ঠা করতে হবে। অনুষ্ঠানে উপস্থিত সবার সন্তানদের বিশ্ব উপযোগী করে গড়ে তোলার জন্য কম্পিউটার শিক্ষায় শিক্ষিত করে গড়ে তোলার জন্য অনুরোধ জানান তিনি।
চাঁদপুর সদর উপজেলা নির্বাহী কর্মকর্তা শাহীনুর শাহীন খানের সভাপতিত্বে অনুষ্ঠানে বিশেষ অতিথির বত্তৃদ্ধতা করেন অতিরিক্ত জেলা প্রশাসক (সার্বিক) মো. মতিউল ইসলাম, সদর উপজেলা পরিষদের ভাইস চেয়ারম্যান নুরুল ইসলাম নাজিম দেওয়ানসহ অনেকে। —আলম পলাশ, চাঁদপুর
</doc>
<doc>
ইন্টারনেটে অনলাইন রেডিও

| তারিখ: ১৭-০৬-২০১০

ইন্টারনেটে চালু হয়েছে বিডিওয়েব সল্যুশনস নামের একটি অনলাইন রেডিও। ২৪ ঘণ্টা সাইটটিতে জনপ্রিয় বিভিন্ন গান শোনা যাবে। গান শোনার পাশাপাশি সাইট থেকে ফায়ারফক্স প্লাগ-ইন এবং ডেস্কটপ প্রোগ্রাম নামানোর (ডাউনলোড) সুযোগ রয়েছে। ঠিকানা: www.banglaradio24.com। —বিজ্ঞপ্তি
</doc>
<doc>
আসুসের নতুন ল্যাপটপ

| তারিখ: ১৭-০৬-২০১০

আসুস ব্র্যান্ডের ইউ৩০জেসি-৪৩০এম মডেলের নতুন ল্যাপটপ বাজারে এনেছে গ্লোবাল ব্র্যান্ড (প্রা.) লিমিটেড। এতে রয়েছে ১৩ দশমিক ৩ ইঞ্চির পর্দা, ইন্টেল কোরআই-৫ প্রসেসর, ২ গিগাবাইট র‌্যাম, ৫০০ গিগাবাইট হার্ডডিস্ক ড্রাইভ, ডিভিডি রাইটার, ব্লুটুথ ২.১, ওয়েবক্যাম, ৩টি ইউএসবি ২.০ পোর্ট, মেমরি কার্ড রিডার ইত্যাদি। দাম ৬১ হাজার ৫০০ টাকা। —বিজ্ঞপ্তি
</doc>
<doc>
গেটওয়ের নতুন ল্যাপটপ বাজারে

| তারিখ: ১৭-০৬-২০১০

গেটওয়ে ব্র্যান্ডের এনভি৫৯সি মডেলের নতুন ল্যাপটপ বাজারে নিয়ে এসেছে এক্সিকিউটিভ টেকনোলজিস লিমিটেড। মিডনাইট নীল রঙের এ ল্যাপটপে রয়েছে ইন্টেল কোর আই ৫ প্রসেসর, ৩ গিগাবাইট ডিডিআর থ্রি র‌্যাম, ৩২০ গিগাবাইট হার্ড ডিস্ক ড্রাইভ, ১৫ দশমিক ৬ ইঞ্চি পর্দা, ডিভিডি রাইটার, ১.৩ মেগাপিক্সেল ওয়েবক্যাম, ওয়াইফাই, ব্লুটুথ, মাল্টি কার্ড রিডার সুবিধা ইত্যাদি। দাম ৫৯ হাজার ৮০০ টাকা। —বিজ্ঞপ্তি
</doc>
<doc>
প্রতিবেদন
ফ্লোক ব্রাউজারের উন্নত সংস্করণ উন্মুক্ত

| তারিখ: ১৭-০৬-২০১০
সহজে ব্যবহার উপযোগী ওয়েবসাইট দেখার সফটওয়্যার ফ্লোকের উন্নত সংস্করণ বের হয়েছে। সম্প্রতি প্রকাশিত নতুন এ সংস্করণে কিছু মুক্ত সোর্স কোড যুক্ত হয়েছে, যা গুগলের জনপ্রিয় ব্রাউজার ক্রোমেও রয়েছে। ২০০৮ সালে প্রথম ওয়েব নেভিগেশন সুবিধাসহ যাত্রা শুরু হয় ফ্লোকের। যার নির্দিষ্ট সার্চ ইঞ্জিন হিসেবে রয়েছে গুগল। মজিলা ফাউন্ডেশনের ফায়ারফক্স কোডবেসে তৈরি ফ্লোক এখন পর্যন্ত প্রায় এক কোটি সাত লাখ বারবার নামানো হয়েছে (ডাউনলোড)।
ফ্লোকের প্রধান নির্বাহী শান হার্ডিন আশা করছেন, নতুন এ উন্নত সংস্করণটি আগামী বছরের মধ্যে সাত কোটিবার নামাবেন ব্যবহারকারীরা। নতুনভাবে ওয়েবসাইট লোড সময়টা বাড়াতে উন্নত এ সংস্করণে যুক্ত হয়েছে বেশ কিছু অনলাইন সোশ্যাল টুলস। ওয়েব ২.০ সমর্থিত ফ্লোক ব্রাউজারটি বর্তমানে মাইক্রোসফট উইন্ডোজ, ম্যাক অপারেটিং সিস্টেম ও মুক্ত অপারেটিং সিস্টেম লিনাক্স সমর্থন করে। তৃতীয় পক্ষের তৈরি প্রোগ্রামের (অ্যাড-অন) পাশাপাশি ফ্লোকে জনপ্রিয় মুক্ত ওয়েবসাইট দেখার সফটওয়্যার ফায়ারফক্সের বেশ কিছু প্রোগ্রামও কাজ করে। বিনা মূল্যে নামিয়ে ব্যবহার করা যায় ব্রাউজারটি, যা দেখতে অনেকটা ফায়ারফক্সের মতোই। সব মিলিয়ে ব্যবহারকারীর নতুন এ উন্নত সংস্করণে নতুন সুবিধা পাবে, যা ওয়েবসাইট দেখার সুবিধাকে বাড়িয়ে দেবে অনেক গুণ, এমনই মনে করছেন বিশেষজ্ঞরা।
—সেইটলিপাই ডট কম অবলম্বনে নুরুন্নবী চৌধুরী
</doc>
<doc>
টিপস
ওয়েবসাইটে সহজে গান খুঁজুন

| তারিখ: ১৭-০৬-২০১০
ইন্টারনেটে যেকোনো গান খুঁজতে অসংখ্য ওয়েবসাইট পাওয়া যায়। তবে সব ওয়েবসাইটে গান নামানোর (ডাউনলোড) সুযোগ থাকে না।সে ক্ষেত্রে একটা একটা করে সাইট খুলে দেখা যেমন সময়সাপেক্ষ ব্যাপার, তেমনি বিরক্তিকরও। অনেক সাইটে আবার নামানোর জন্য নিবন্ধন করতে হয়। এই ঝামেলা থেকে পরিত্রাণ পেতে ডিজার্ট রোজ গানের জন্য intitle:‘index.of’ (mp3)desert.rose লিখে গুগলে অনুসন্ধান করুন।
এতে করে শুধু সেই সব সাইটই আপনার সামনে হাজির হবে। যেখান থেকে নিবন্ধন না করেই গানটি নামানো যাবে। একইভাবে মাইকেল জ্যাকসনের ‘বিট ইট’ গানটি পেতে চাইলে পুরো সংকেত ঠিক রেখে শুধু desert.rose -এর জায়গায় beat.it লিখতে হবে। উল্লেখ্য, গানের শিরোনাম
একাধিক শব্দের হলে শব্দগুলোর মধ্যে অবশ্যই ডট (.) চিহ্ন দিতে হবে।
ডিউক জন
</doc>
<doc>
উইকিপিডিয়ায় বন্ধ থাকা নিবন্ধ সম্পাদনার জন্যউন্মুক্ত

| তারিখ: ১৯-০৬-২০১০

ইন্টারনেটে সবচেয়ে সমৃদ্ধ বিশ্বকোষ উইকিপিডিয়ার অনেকগুলো পৃষ্ঠা বেশ কয়েক বছর বন্ধ রাখার পর সম্পাদনার জন্য সম্প্রতি সবার জন্য উন্মুক্ত করে দেওয়া হয়েছে।উইকিপিডিয়া কর্তৃপক্ষ বলছে, বিতর্কিত কিছু নিবন্ধ সম্পাদনার সুবিধার জন্য এই গুরুত্বপূর্ণ পদক্ষেপ নেওয়া হয়েছে।
সাবেক মার্কিন প্রেসিডেন্ট জর্জ ডব্লিউ বুশ, ব্রিটিশ প্রধানমন্ত্রী ডেভিড ক্যামেরন ও আইসল্যান্ড-সম্পর্কিত কিছু নিবন্ধসহ দুই হাজারেরও বেশি নিবন্ধসংবলিত পৃষ্ঠা খুলে দিয়েছে উইকিপিডিয়া। এসব পৃষ্ঠা এত দিন দেখা গেলেও কেউ কোনো সম্পাদনা করতে পারত না। ব্যবহারকারীরা এখন এসব পৃষ্ঠায় প্রবেশ করে তা সম্পাদনা করতে পারবে। তাদের সাইটে অনুপ্রবেশ (হ্যাকিং) রোধে চলমান প্রচেষ্টার অংশ হিসেবে উইকিপিডিয়া এসব পৃষ্ঠা খুলে দিয়েছে।
উইকিপিডিয়ার প্রতিষ্ঠাতা জিমি ওয়েলস বিবিসিকে বলেন, এত দিন বন্ধ করে রাখা পৃষ্ঠাগুলোতে প্রবেশের জন্য নতুন একটি পদ্ধতি ব্যবহার করা হয়েছে। এ পদ্ধতির নাম ‘পেন্ডিং চেঞ্জেস’। তিনি বলেন, উইকিপিডিয়া সাধারণত তাদের যেকোনো নিবন্ধ সম্পাদনার জন্য প্রত্যেককে স্বাগত জানিয়ে থাকে। তবে ঘন ঘন সম্পাদনা ও ভুল তথ্য দেওয়ার কারণে বিতর্কিত নিবন্ধসংবলিত পৃষ্ঠাগুলোতে প্রবেশ সাময়িকভাবে বন্ধ রাখতে বাধ্য হয় উইকিপিডিয়া।
জিমি ওয়েলস বলেন, পৃষ্ঠা খুলে দেওয়ার কারণে এখন অনেকে এসব নিবন্ধে নতুন ও সঠিক তথ্য দিতে পারবে। এতে উইকিপিডিয়া আরও সমৃদ্ধ হবে। তবে এতে ভুল তথ্য দেওয়া হচ্ছে কি না তা কঠোরভাবে পর্যবেক্ষণ করবে উইকিপিডিয়ার নিজস্ব সম্পদ। ভুল তথ্য পাওয়া গেলে তা মুছে ফেলা হবে। —বিবিসি অবলম্বনে রোকেয়া রহমান
</doc>
<doc>
দেশের বাজারে এইচপির সমন্বিত সমাধান সুবিধা

| তারিখ: ১৯-০৬-২০১০

বাংলাদেশের বাজারে কম্পিউটার হার্ডওয়্যার সফটওয়্যারের সমন্বিত নতুন সেবা চালু করার ঘোষণা দিয়েছে হিউলেট-প্যাকার্ড (এইচপি)।এ জন্য ‘মিশন ক্রিটিক্যাল কনভার্জড’ অবকাঠামো তৈরি করেছে এইচপি। গত বৃহস্পতিবার ঢাকার একটি হোটেলে নতুন এইচপি ‘ইন্টেগ্রিটি সলিউশনস’ নামের এ সেবা চালুর ঘোষণা দেওয়া হয়।
অনুষ্ঠানে এইচপির সার্ভার বাজারজাত ব্যবস্থাপক গ্রেগরি লিস্টার বলেন, এইচপির নতুন এই সুবিধাটি তথ্যপ্রযুক্তি ক্ষেত্রে যুগান্তকারী ভূমিকা রাখবে। এ প্রযুক্তি ব্যবহার করার ফলে ব্যবহারকারী আগের চেয়ে অনেক বেশি সুবিধা পাবেন। অনুষ্ঠানে এইচপির পক্ষ থেকে জানানো হয়, নতুন এই ইন্টেগ্রিটি সলিউশন্স সুনির্দিষ্ট গ্রাহক-চাহিদা পূরণ করে সব ধরনের প্রোগ্রাম চালানোর সুবিধা নিশ্চিত করবে। এইচপি ইন্টেগ্রিটি সর্বাধুনিক ও জটিল কাজে ব্যবহূত কম্পিউটারের ব্যবস্থাপনাকে সহজ করে গ্রাহকদের সবচেয়ে কাঙ্ক্ষিত ও প্রয়োজনীয় চাহিদাগুলো পূরণ করবে। এইচপির নতুন এই সুবিধার মাধ্যমে একই সঙ্গে অ্যালিয়েন্স ওয়ান নামে একটি সেবা চালু হচ্ছে। যার মাধ্যমে কম্পিউটার সার্ভার, ডিস্ক, নেটওয়ার্কিং ও পেশাদার সেবা দেওয়ার ক্ষেত্রে সর্বোচ্চ সুবিধা পাওয়া যাবে। —তারিকুর রহমান খান
</doc>
<doc>
যন্ত্রপাতি কেনার জন্য রবিকে ১০ কোটি ডলার ঋণ দেবে সিডিবি

| তারিখ: ১৯-০৬-২০১০

চীন উন্নয়ন ব্যাংক (সিডিবি) মোবাইল ফোন সেবাদাতা প্রতিষ্ঠান রবিকে ১০ কোটি ডলার ঋণ দেবে। চীনা প্রতিষ্ঠান হুয়াওয়ের নেটওয়ার্ক অবকাঠামো যন্ত্রপাতি কিনে টেলিযোগাযোগ সেবা বিস্তৃতির জন্য রবিকে এই ঋণ দিচ্ছে সিডিবি।
১৪ জুন রাজধানীর এক হোটেলে আয়োজিত অনুষ্ঠানে সিডিবির চেয়ারম্যান উ ইউ শিনশিং, রবির মানবসম্পদ ও করপোরেট অ্যাফেয়ার্স বিভাগের প্রধান মতিউল ইসলাম এবং হুয়াওয়ের প্রধান নির্বাহী টনি জ্যাং হুই সমঝোতা চুক্তিতে সই করেন।
এ সময়চীন ও বাংলাদেশ সরকারের ঊর্ধ্বতন কর্মকর্তারা উপস্থিত ছিলেন।
প্রসঙ্গত, সিডিবি ইতিমধ্যে বাংলাদেশের টেলিফোন সেবাদাতাদের ২৬ কোটি ডলার ঋণ প্রদান করেছে। —নিজস্ব প্রতিবেদক
</doc>
<doc>
বিশ্বকাপ ফুটবল নিয়ে ভার্চুয়াল ম্যাচ

| তারিখ: ১৯-০৬-২০১০

বিশ্বকাপ ফুটবলের প্রথম রাউন্ডের ওপর ভিত্তি করে ফেসবুকের মাধ্যমে অনলাইন ভার্চুয়াল ম্যাচের আয়োজন করা হয়েছে। ফেসবুক অ্যাপ্লিকেশনের মাধ্যমে এ ভার্চুয়াল ম্যাচে যে কেউ অংশ নিতে পারবে। প্রতিটি ভার্চুয়াল ম্যাচে বিজয়ীর জন্য রয়েছে পুরস্কার। সাইটটির ঠিকানা: www.superselector.net। —বিজ্ঞপ্তি
</doc>
<doc>
প্রকাশনা
নিজে নিজেই বানান ওয়েবসাইট

| তারিখ: ১৯-০৬-২০১০
বিগিনিং ওয়ার্ডপ্রেস\ লেখক: মো. মিজানুর রহমান\ দাম: ২০০ টাকা\ পৃষ্ঠা: ২৬৮\ প্রকাশক: জ্ঞানকোষ প্রকাশনী, ঢাকা\

মুক্ত সফটওয়্যার ওয়ার্ডপ্রেস ব্লগ এবং ডায়নামিক ওয়েবসাইট তৈরির জনপ্রিয় একটি সফটওয়্যার। এটি দিয়ে সহজেই ব্লগ বা ওয়েবসাইট তৈরি করা যাবে। ওয়ার্ডপ্রেসে বিনা মূল্যে তথ্য বা ফাইল রাখা (হোস্টিং) করা যায় এবং এর জন্য আলাদা প্রোগ্রামিং শিখতেও হয় না।
ওয়ার্ডপ্রেসের মাধ্যমে ওয়েবসাইট তৈরির বিভিন্ন বিষয় নিয়ে প্রকাশিত হয়েছে বিগিনিং ওয়ার্ডপ্রেস নামের বইটি। বইটি লিখেছেন মো. মিজানুর রহমান। ১৬ অধ্যায়ের এ বইয়ে ওয়েবসাইট তৈরির জন্য প্রাথমিক তথ্য, ওয়ার্ডপ্রেসের মাধ্যমে তৈরি করা কিছু ওয়েবসাইটের বর্ণনা, ওয়ার্ডপ্রেস ইনস্টল, থিম ঠিক করা, নিজস্ব থিম তৈরি ইত্যাদি বিষয়ের বিস্তারিত বর্ণনা রয়েছে। এ ছাড়া বাংলায় ব্লগ লেখা, ব্লগ থেকে আয়ের কৌশল এবং পূর্ণাঙ্গ একটি ব্লগ তৈরির নানা কৌশল চিত্রের সাহায্যে বর্ণনা করা হয়েছে। বইয়ের সঙ্গে রয়েছে সিডি। ওয়ার্ডপ্রেসের বিভিন্ন কৌশলের পাশাপাশি এতে রয়েছে ইন্টারনেট থেকে আয়ের বিভিন্ন পদ্ধতির বর্ণনা। বিভিন্ন ফ্রিল্যান্সিং ওয়েবসাইট ও আউটসোর্সিং কাজের তথ্যও পাওয়া যাবে বইটিতে। যারা সহজে ওয়েবসাইট তৈরি করতে আগ্রহী তাদের জন্য বিশেষ উপযোগী বইটি যার মাধ্যমে সহজে করা যাবে নিজের ব্লগ কিংবা ওয়েবসাইট। —নুরুন্নবী চৌধুরী
</doc>
<doc>
টিপস
দ্রুত ফাইল নামিয়ে নিন করুন

| তারিখ: ১৯-০৬-২০১০

ইন্টারনেট থেকে খুব দ্রুত এবং সহজেই ফাইল নামানোর জন্য (ডাউনলোড) সহজ একটি সফটওয়্যার হলো ইন্টারনেট ডাউনলোড ম্যানেজার (আইডিএম)।
এর মাধ্যমে খুব সহজে দ্রুত ভিডিও দেখার ওয়েবসাইট ইউটিউবসহ যেকোনো ভিডিও ও অডিও নামানো যাবে। সফটওয়্যারটি নামানো যাবে www.mediafire.com/?
zgey0ztgnaj ঠিকানার ওয়েবসাইট থেকে।
রাহী
</doc>
<doc>
সাইবার ক্যাফেকে সেবা খাতে আনার দাবি

| তারিখ: ২০-০৬-২০১০
সাইবার ক্যাফেকে জরুরি সেবাদাতা প্রতিষ্ঠান হিসেবে ঘোষণার দাবি জানিয়েছে সাইবার ক্যাফে ওনার্স অ্যাসোসিয়েশন অব বাংলাদেশ (কোয়াব)। সাইবার ক্যাফে ব্যবসায়ীদের সংগঠন কোয়াবের নবনির্বাচিত কমিটি সরকারের কাছে এই দাবি জানায়। গত শুক্রবার জাতীয় প্রেসক্লাবে কোয়াবের নতুন কমিটির কাছে দায়িত্ব হস্তান্তর অনুষ্ঠান ও ‘তথ্যপ্রযুক্তি বিকাশে করণীয়: সমস্যা ও সমাধান’ শীর্ষক আলোচনা সভায় এ দাবি জানানো হয়।
অনুষ্ঠানের প্রধান অতিথি বাণিজ্যমন্ত্রী ফারুক খান বলেন, ‘ডিজিটাল বাংলাদেশ গড়ে তোলার জন্য আমাদের সরকারের পক্ষ থেকে যা কিছু করা সম্ভব, সবকিছুই করা হবে। আমাদের সরকার কম্পিউটারের ওপর থেকে শুল্ক প্রত্যাহার করে দেশে তথ্যপ্রযুক্তির দরজা খুলে দিয়েছিল।’ তিনি বলেন, বাংলাদেশ তথ্যপ্রযুক্তির মহাসড়কে প্রবেশ করেছে। এই মহাসড়ক ভালোভাবে পার হওয়ার জন্য সাইবার ক্যাফে অনেক বেশি ভূমিকা পালন করতে পারে। কোনো অনৈতিক ও অসামাজিক কর্মকাণ্ডে সাইবার ক্যাফেগুলো যাতে জড়িয়ে না পড়ে, সে ব্যাপারে কোয়াবের সব সদস্যের প্রতি তিনি আহ্বান জানান। সেবা খাত হিসেবে ঘোষণা, ভ্যাট কমানো, এসএমই সুবিধা প্রদান, ন্যূনতম মূল্যে ব্যান্ডউইড্থ প্রদানসহ ছয় দফা দাবি পূরণের আশ্বাস দেন তিনি।
কোয়াবের নতুন সভাপতি নাজমুল করিম তাঁর বক্তব্যে কোয়াবের সাফল্য, ভবিষ্যৎ লক্ষ্য, পরিকল্পনা ও সরকারের কাছে সংগঠনের বিভিন্ন দাবি তুলে ধরেন। তিনি বলেন, ‘ডিজিটাল বাংলাদেশ গড়ার জন্য আমরাই সবচেয়ে বেশি ভূমিকা রাখতে পারি। সরকারি সহযোগিতা পেলে গ্রামে গ্রামে সাইবার ক্যাফে গড়ে তুলব।’
অনুষ্ঠানে বক্তৃতা করেন আইএসপি অ্যাসোসিয়েশন অব বাংলাদেশে সভাপতি মো. আক্তারুজ্জামান, বাংলাদেশ টুরিজম প্রমোশন অ্যাসোসিয়েশনের চেয়ারম্যান নাজির মিয়া, কোয়াবের সাবেক সভাপতি জহিরুল ইসলামসহ অনেকে। —তারিকুর রহমান খান
</doc>
<doc>
এশীয় সাইবার গেমসের জন্য বাংলাদেশ দল

| তারিখ: ২০-০৬-২০১০

আগামী ৯ থেকে ১১ জুলাই সিঙ্গাপুরে অনুষ্ঠেয় বিশ্ব সাইবার গেমস (ডব্লিউসিজি) ২০১০-এর এশীয় চ্যাম্পিয়নশিপে অংশ নিচ্ছে বাংলাদেশ। প্রতিযোগিতায় সাত সদস্যের বাংলাদেশ দলের নাম গত শুক্রবার ঘোষণা করা হয়েছে। ঢাকায় অনুষ্ঠিত বাছাইপর্বের মাধ্যমে এশীয় চ্যাম্পিয়নশিপের জন্য দল গঠন করা হয়েছে।
ডব্লিউসিজি বাংলাদেশের কান্ট্রি ম্যানেজার মো. ইরফান হুসেন গতকাল শনিবার প্রথম আলোকে জানান, এশীয় সাইবার গেমসে ফিফা ২০১০, ফোরজা ৩ এবং ডোটা। এর মধ্যে ডোটা দলগত গেম। আর ফোরজা ৩ এক্সবক্সে খেলতে হয়। এশিয়া পর্যায়ের এবারের প্রতিযোগিতা বাংলাদেশের খেলোয়াড়েরা হলেন ফিফা১০: আরাফাত জনি (গবর্নমেন্ট ল্যাবরেটরি স্কুল, ঢাকা), ফরজা ৩: মো. শরফরাজ হোসেন (এ লেভেল শিক্ষার্থী); ডোটা: মোহাম্মদ সাজ্জাদুর রহমান (ইউনিভার্সিটি অব লিবারেল আর্টস), ফয়সাল জসিম উদ্দিন (আমেরিকান আন্তর্জাতিক বিশ্ববিদ্যালয়, বাংলাদেশ), আশিকুর রহমান (নর্থসাউথ বিশ্ববিদ্যালয়), এম মহিউদ্দিন সজল (লালমাটিয়া হাউজিং সোসাইটি হায়ার সেকেন্ডারি স্কুল) ও সাদমান সাকিব রহমান (ম্যাপল লিফ ইন্টারন্যাশনাল স্কুল)।
এবারের ডব্লিউসিজি এশীয় চ্যাম্পিয়নশিপে ১৪টি দেশ অংশ নিচ্ছে। দেশগুলো হলো সিঙ্গাপুর, অস্ট্রেলিয়া, বাংলাদেশ, চীন, চীনা তাইপে, হংকং, ইন্দোনেশিয়া, কোরিয়া, মালয়েশিয়া, নিউজিল্যান্ড, ফিলিপাইন, শ্রীলঙ্কা, থাইল্যান্ড ও ভিয়েতনাম। —নিজস্ব প্রতিবেদক
</doc>
<doc>
মোবাইল ফোন ব্যবসায়ী সমিতির নতুন কমিটি

| তারিখ: ২০-০৬-২০১০

বাংলাদেশ মোবাইল ফোন এক্সেসরিজ ব্যবসায়ী সমিতির ১৯ সদস্যবিশিষ্ট কমিটি গঠন করা হয়েছে। কুমিল্লার হালিমা টেলিকমের আবুল কালাম হাসানকে সভাপতি এবং ঢাকার উত্তরার সোনাতা টেলিকমের মো. মোজাম্মেল হককে সাধারণ সম্পাদক করা হয়। কমিটির নতুন নেতারা বলেন, মোবাইল ফোনের আনুষঙ্গিক জিনিসপত্রের (এক্সেসরিজ) ব্যবসায়ীদের কল্যাণে কমিটি কাজ করে যাবে। পাশাপাশি গ্রাহকদের কাছে সর্বশেষ প্রযুক্তির মোবাইল ফোনসেট পৌঁছানোর ব্যাপারেও সিদ্ধান্ত হয়। —নিজস্ব প্রতিবেদক
</doc>
<doc>
আপডেট
দাম বেড়েছে মনিটর ও টিভি কার্ডের

| তারিখ: ২০-০৬-২০১০

টিভি কার্ডের দাম বেড়েই চলেছে। সঙ্গে কিছু মনিটরের দামও বেড়েছে। এছাড়া বাকি সব যন্ত্রাংশের দাম অপরিবর্তিত রয়েছে বলে বিক্রেতারা জানান। গতকাল শনিবার পাওয়া বিভিন্ন যন্ত্রাংশের দাম নিচে দেওয়া হলো:

প্রসেসর: ইন্টেল কোর আই ৭ (২.৮ গি.হা.) ২৩৫০০ টাকা, ইন্টেল কোর আই ৫ (২.৬৬ গি.হা.) ১৬০০০ টাকা, ইন্টেল কিউ ৯৫০৫ (২.৮৩ গি.হা.) ১৭৫০০ টাকা, ইন্টেল সেলেরন ১.৮ গি.হা. ৩০০০ টাকা। ইন্টেল কোর আই ৩ ২.৯৩ গি.হা. ৯০০০ টাকা কোর আইথ্রি ৩.০৬ গি.হা. ৯৮০০ টাকা। পেন্টিয়াম ডুয়েল কোর ২.৯৩ গি.হা. ৬৩০০, পেন্টিয়াম ডুয়েল কোর ২.৭ গি.হা. ই ৫৪০০, ৫০০০ টাকা। ইন্টেল কোর টু কোয়াড ৮৪০০- ১৩২০০ টাকা; ২.৬৬ গি.হা. ১৩০০০ টাকা। ইন্টেল কোর টু ডুয়ো কেরাজ ই ৭৫০০ ২.৯৩ গি.হা. ৮৬০০ টাকা। মাদারবোর্ড: ইন্টেল ডিপি ৫৫ ডব্লিউবি এলজিএ ১১৫৬ (ডিডিআরএ) ৯৫০০ টাকা, ইন্টেল ডিএইচ ৫৫ এইচসি ৯৮০০ টাকা। গিগাবাইট এইচ ৫৫-এমএইচটুএইচ (ডিডিআর ৩) ৮০০০ টাকা। ইন্টেল ডিজি৪৫ এসজি ১১০০০ টাকা, ইন্টেল ডিজি ৪৫আইডি ৮২০০ টাকা। ডিজি৪১আরকিউ ৪৪০০ টাকা। ৪১টিওয়াই ৫৬০০ টাকা। ইন্টেল ৪৩জিটি ৬৭০০ টাকা। গিগাবাইট জি ৪১ ইন্টেল টিপসেট ৪২০০ টাকা। আসুস জি ৪১ ৪১০০ টাকা। র‌্যাম: ২ গি.বা. ডিডিআর ২- ৩৮০০ টাকা। ১ গি.বা. ডিডিআর টু ১৯০০ টাকা; ২ গি.বা. ডিডিআর ৩ ৪০০০ টাকা। হার্ডডিস্ক ড্রাইভ: ১৬০ গি.বা. (৭২০০ আরপিএম) ২৮০০ টাকা। ৩২০ গি.বা. ৩৪০০ টাকা। ৫০০ গি.বা. ৪০০০ টাকা। ১ টেরাবাইট ৭০০০ টাকা। পেনড্রাইভ: ২ গি.বা. ৬০০ টাকা; ৪ গি.বা. ৯০০ টাকা; ৮ গি.বা. ১৩০০ টাকা। এলসিডি মনিটর: স্যামসাং ১৫.র্৬র্ ৭৭০০ টাকা। ফিলিপস ১৮.র্৫র্ ৮৮০০ টাকা; ডেল ১র্৮র্ ৮৮০০ টাকা। স্যামসাং ১৮.র্৫র্ ৯৩০০ টাকা। এলজি ১র্৮র্ ৮৩০০ টাকা। এইচপি ১৮.র্৫র্ ৯২০০ টাকা। স্যামসাং ২১.র্৫র্ ১২১০০ টাকা। গ্রাফিকস কার্ড: গিগাবাইট জিভি ১ গি.বা. ৯৫০০ জিটি ৪৭০০ টাকা। গিগাবাইট পিসিআই এক্সপ্রেস ১ গি.বা. ৯৫০০ জিটি ৪৪০০ টাকা। স্যাফায়ার (এইচডি ৪৮৩০) ৫১২ মে.বা. ২৯০০, এইচডি ৩৪৫০ ৫১২ মে.বা. ২৯০০ টাকা। পিসিআই এক্সপ্রেস ৪৫৫০ এইচডি ৫১২ মে.বা. ৪৮০০ টাকা, এক্সএফএস এক্সপ্রেস ১ গি.বা জিএফ ৯৪০০ জিটি ৪৩০০ টাকা। ফক্সকন জিফোর্স পিসিআই ১০,৫০০ টাকা। ডিভিডি রাইটার/রি-রাইটার: সামসাং ৫২ী২৪ী৫২এক্স ১৮০০ টাকা এবং আসুস ৫২ী৩২ী৫২এক্স ২২০০ টাকা, সনি ডিভিডি-আরডব্লিউ ১৯০০ টাকা। ডিভিডি-রম ড্রাইভ: আসুস ১৮এক্স ১,৪০০ টাকা, ১,৩৫০ টাকা এবং বেনকিউ ১৬ এক্স ১৩০০ টাকা। কেসিং: ১৫০০ থেকে ২২০০ টাকা। মাউস: ১০০ থেকে ৯০০ টাকা। কিবোর্ড: সাধারণ ২৫০ থেকে ৩৫০ টাকা। মাল্টিমিডিয়া ৬০০ টাকা। স্পিকার: ক্রিয়েটিভ ইনস্পায়ার (৫: ১) ৫৩০০ টাকা, (৭: ১) ৯৮০০ টাকা, (৪: ১) ৪০০০ টাকা, (২: ১) ২৭০০ টাকা। মাইক্রোল্যাব (২: ১) ১৭০০ থেকে ১৮০০ টাকা, (৫: ১) ৪৫০০ টাকা, ক্রিয়েটিভ এসবিএস (এ৩০০) ২৫০০ টাকা, ডিলাক্স ২:১ ১৭০০। জিপিআরএস মডেম: আসুস ইউএসবিটি ৭১০০ টাকা, মবিডাটা ৩৫০০ টাকা (ইউএসবি)। হ্যান (ইউএসবি) ৩২০০ টাকা। টিভিকার্ড: এভারমিডিয়া এক্সটারনাল (ইউএসবি) ৪২০০ টাকা ও ইন্টারনাল ২৭০০ টাকা, গেডমি (ইউএসবি) টিভিকার্ড ২২০০, রিয়ালভিউ এক্সটারনাল (এলসিডি) ২২০০ টাকা ও গেড মি (এলসিডি) ২২০০ টাকা। কে-ওয়ার্ল্ড ২৭ টাকা প্রিন্টার: ক্যানন পিক্সমা আইপি ১৯৮০ ৩১০০ টাকা, এইচপি ১৬৬০ ডেস্কজেট ২৬০০ টাকা, এপসন সি ৫৯ ৩৩০০ টাকা, এইচপিসি পি (লেজার) ১০০৫, ৯২০০ টাকা; লেক্সমার্ক ই ১২০এন ৬৫০০ টাকা, ব্রাদার এইচএল ২১৪০-৭৫০০ টাকা, লেক্সমার্ক অল ইন ওয়ান এক্স ২৬৫০-৪৫০০ টাকা। এমএফসি ৭৩৪০ থেকে ২৩৫০০ স্যামসাং এমএল ১৬৪০ (লেজার) ৫৫০০, ডিজিটাল ফটোফ্রেম: ট্রানন্সেট ৮৫০০, জিনিয়াস ৭৫০০ টাকা। পোর্টেবল হার্ডডিস্ক: ট্রানন্সেট (২৫০ গি.হা) ৫১০০ টাকা, (৩২০ গি.হা) ৫৬০০ টাকা, (৫০০ গি.হা) ৮১০০ টাকা, (১ টি বি) ২০৫০০ টাকা। ইউপিএস: ৬৫০ ভিএ ২৬০০ টাকা, ৮০০ ভিএ ৩০০০ টাকা, ১২০০ িভএ ৫২০০ টাকা, ২ কেভিএ ১০৫০০ টাকা। এন্টি ভাইরাস: নরটন সিঙ্গেল ইউজার (ইন্টারনেট সিকিউরিটি) ১১০০ টাকা। ক্যাসপারস্কি সিঙ্গেল ইউজার ১১০০ টাকা। —সংগ্রহ: মহিম আজিম
এখানে শুধু যন্ত্রাংশের দাম দেওয়া হয়েছে। পুরো কম্পিউটার কেনার ক্ষেত্রে যন্ত্রাংশ সংযোজন খরচ ও সার্ভিস চার্জ যুক্ত হবে।
</doc>
<doc>
টিপস
রাঙিয়ে তুলুন মাই কম্পিউটার

| তারিখ: ২০-০৬-২০১০

কম্পিউটারের থাকা মাই কম্পিউটারকে ইচ্ছে মতো রঙিন করে নেওয়া যায়। এজন্য উইন্ডোজ অপারেটিং সিস্টেমে চলা কম্পিউটারের ডেস্কটপের ফাঁকা জায়গায় ডান ক্লিক করে Properties-এ যান। Appearance-এ ক্লিক করুন। এর নিচে Advance-এ ক্লিক করলে, Advance Appearance ডায়ালগ বক্স আসবে। এখন বক্সের নিচে Items-এ window-এ ক্লিক করুন। এখন এর ডানপাশে Color 1-এর নিচে সাদা রং সিলেক্ট আছে দেখাবে। এখানে অন্য কোনো রং বেছে নিয়ে OK করুন।
নুর হোসেন, সাতক্ষীরা
</doc>
<doc>
গাড়ি চালানোর সময় বড়রা ফোনে বেশিকথা বলে!

| তারিখ: ২১-০৬-২০১০

গাড়ি চালানোর সময় মুঠোফোনে কথা বলা বা এসএমএস পাঠানোর কাজগুলো শুধু অল্প বয়সীরাই করে না। প্রাপ্তবয়স্ক বা প্রবীণেরাও এমনটি করে থাকেন। নতুন এক গবেষণার ফল থেকে এ তথ্য জানা গেছে।
যুক্তরাষ্ট্রের গবেষণা প্রতিষ্ঠান পিউ রিসার্চ সেন্টার অ্যান্ড আমেরিকান লাইফ প্রজেক্ট এ গবেষণা চালায়। গবেষণায় দেখা গেছে, গাড়ি চালানোর সময় অল্প বয়সী ও বেশি বয়সী সবাই সমানভাবে মুঠোফোনে কথা বলতে ও এসএমএস পাঠাতে পছন্দ করেন। তবে বেশি বয়সীরা এসএমএস পাঠানোর চেয়ে কথা বলতেই বেশি ভালোবাসেন। গবেষণায় দেখা গেছে, গাড়ি চালানোর সময় যাঁরা মুঠোফোনে এসএমএস লেনদেন করেন, তাঁদের ৪৭ শতাংশই প্রাপ্তবয়স্ক আর ৩৪ শতাংশ অল্প বয়সী (১৬ থেকে ১৭ বছর)। আর গাড়ি চালানোর সময় যাঁরা কথা বলতে ভালোবাসেন, তাঁদের ৭৫ শতাংশই বেশি বয়সী। গবেষণায় আরও দেখা গেছে, মার্কিন নাগরিকদের ৬১ শতাংশ গাড়ি চালানোর সময় মুঠোফোনে কথা বলেন। পিউ রিসার্চের একজন জ্যেষ্ঠ গবেষক ম্যারি ম্যাডেন বলেন, ‘গাড়ি চালানোর সময় মুঠোফোনে কথা বলার ঝুঁকি সম্পর্কে আমরা অল্প বয়সীদের লক্ষ্য করে নানা প্রচারণা চালাচ্ছি এবং তাদের নানা ধরনের প্রশিক্ষণ দিচ্ছি। এখন দেখা যাচ্ছে, প্রাপ্তবয়স্কদেরও এই প্রশিক্ষণের প্রয়োজন রয়েছে। কেননা দেখা গেছে, গাড়ি চালানোর সময় মুঠোফোনে কথা বলতে গিয়ে চালকের মন বিক্ষিপ্ত হয়েছে এবং গাড়ি ভয়াবহ দুর্ঘটনার কবলে পড়েছে।’ —এপি অবলম্বনে রোকেয়া রহমান
</doc>
<doc>
তিন পার্বত্য জেলার শিক্ষাপ্রতিষ্ঠানে কম্পিউটার ল্যাব

| তারিখ: ২১-০৬-২০১০

আগামী দিনের প্রতিযোগিতামূলক বাজারের জন্য নতুন প্রজন্মকে ইন্টারনেট এবং তথ্যপ্রযুক্তিতে বিশেষভাবে দক্ষ করে গড়ে তুলতে হবে। আমাদের শিক্ষার্থীদের সেই সুযোগ করে দেওয়ার জন্য দেশের শিক্ষাপ্রতিষ্ঠানগুলোতে কম্পিউটার ল্যাব স্থাপন করা হচ্ছে। এতে পার্বত্য জেলার শিক্ষার্থীরা নিজেদের বিশ্বমানের জনশক্তি হিসেবে গড়ে তুলতে পারবে। এ আশাবাদ ব্যক্ত করেছেন পার্বত্য চট্টগ্রামবিষয়ক প্রতিমন্ত্রী দীপংকর তালুকদার। তিনি গতকাল রোববার রাঙামাটি, বান্দরবান ও খাগড়াছড়ি জেলার ৪৮টি শিক্ষাপ্রতিষ্ঠানে কম্পিউটার ল্যাব স্থাপন কর্মসূচির অবহিতকরণ সভায় এসব কথা বলেন।
রাঙামাটির জেলা প্রশাসক সৌরেন্দ্র নাথ চক্রবর্তীর সভাপতিত্বে অনুষ্ঠিত সভায় বক্তৃতা করেন বিজ্ঞান এবং তথ্য ও যোগাযোগ প্রযুক্তি মন্ত্রণালয়ের ভারপ্রাপ্ত সচিব আবদুর রব হাওলাদার, বাংলাদেশ কম্পিউটার কাউন্সিলের নির্বাহী পরিচালক মো. মাহফুজুর রহমান এবং রাঙামাটির পুলিশ সুপার মনসুর-উল-হাসান ও বিজ্ঞান মন্ত্রণালয়ের পরামর্শক মুনির হাসান। এই অবহিতকরণ কর্মসূচির মাধ্যমে উপজেলা পর্যায়ে ১৪০০ শিক্ষাপ্রতিষ্ঠানে ল্যাব স্থাপনের প্রথম পর্যায়ের কাজ শেষ হয়েছে। এক মাসের মধ্যে শিক্ষাপ্রতিষ্ঠানগুলো নিজ নিজ কম্পিউটার ল্যাব চালু করতে পারবে বলে জানা গেছে।
এর আগে গত শনিবার চট্টগ্রাম মেট্রোপলিটন এলাকা এবং চট্টগ্রাম ও কক্সবাজার জেলার নির্বাচিত শিক্ষাপ্রতিষ্ঠানে কম্পিউটার ল্যাব স্থাপনের কর্মসূচির অংশ হিসেবে চট্টগ্রাম শিল্পকলা একাডেমিতে এক সভার আয়োজন করা হয়। চট্টগ্রাম জেলা প্রশাসক ফয়েজ আহমেদের সভাপতিত্বে অনুষ্ঠিত সভায় প্রধান অতিথি হিসেবে উপস্থিত ছিলেন মুখ্য সচিব আবদুল করিম। —নিজস্ব প্রতিবেদক
</doc>
<doc>
বাংলালায়ন এখন সিলেটে

| তারিখ: ২১-০৬-২০১০

তারহীন ওয়াইম্যাক্স ইন্টারনেট সেবাদাতা বাংলালায়ন সিলেটে আনুষ্ঠানিক কার্যক্রম শুরু করেছে। গত শনিবার সিলেটে এক সংবাদ সম্মেলনে বিস্তারিত জানানো হয়। সম্মেলনে বাংলালায়নের প্রধান নির্বাহী খালেদ শামস বলেন, ‘বাংলালায়নের প্রধান লক্ষ হলো, সিলেটকে একটি তারবিহীন ইন্টারনেট শহরে পরিণত করা। বিশেষ মূল্যে ১২৮ কেবিপিএস, ২৫৬ কেবিপিএস, ১, ২, ৫ এমবিপিএস প্যাকেজ সুবিধা রয়েছে। এ ছাড়া, শিক্ষার্থীরা বিশেষ মূল্যে এ সেবা পাবে বলে জানানো হয়। —নিজস্ব প্রতিবেদক, সিলেট
</doc>
<doc>
বিইউবিটিতে হলো প্রোগ্রামিং প্রতিযোগিতা

| তারিখ: ২১-০৬-২০১০

বাংলাদেশ ইউনিভার্সিটি অব বিজনেস অ্যান্ড টেকনোলজির (বিইউবিটি) কম্পিউটার বিজ্ঞান ও প্রকৌশল বিভাগের উদ্যোগে অনুষ্ঠিত হয়ে গেল দুই দিনব্যাপী আন্তবিশ্ববিদ্যালয় প্রোগ্রামিং প্রতিযোগিতা। এতে ২৫টি বিশ্ববিদ্যালয়ের ৫৮টি দল অংশ নেয়। প্রতিযোগিতায় প্রথম ১০টি স্থানের প্রথম, দ্বিতীয়, পঞ্চম, ষষ্ঠ এবং নবম স্থান অর্জন করে বাংলাদেশ প্রকৌশল বিশ্ববিদ্যালয়ের (বুয়েট) বিভিন্ন দল। প্রতিযোগিতায় তৃতীয়, চতুর্থ এবং সপ্তম স্থান অর্জন করে ঢাকা বিশ্ববিদ্যালয়ের বিভিন্ন দল। অষ্টম ও দশম স্থান অধিকার করে যথাক্রমে স্টেট ইউনিভার্সিটি অব বাংলাদেশের ইপসাইলনস দল এবং আহছানউল্লাহ ইউনিভার্সিটি অব সায়েন্স অ্যান্ড টেকনোলজির ইনভেনসিবল দল। প্রতিযোগিতায় প্রতিযোগীদের সর্বমোট নয়টি সমস্যার সমাধান করতে দেওয়া হয়। খবর বিজ্ঞপ্তির।
সর্বোচ্চ চারটি সমস্যার সমাধান করতে পারে পাঁচটি দল। তিনটি সমস্যার সমাধান করে পাঁচটি দল, দুটি করে সমস্যার সমাধান করে ৩২টি দল এবং বাকি অন্যান্য দল সবাই একটি করে সমস্যার সমাধান করে। প্রোগ্রামিং প্রতিযোগিতায় প্রধান বিচারক হিসেবে ছিলেন বুয়েটের কম্পিউটার বিজ্ঞান ও প্রকৌশল (সিএসই) বিভাগের অধ্যাপক মোহাম্মদ কায়কোবাদ। বিচারকাজ পরিচালনা করেন সাউথইস্ট বিশ্ববিদ্যালয়ের সিএসই বিভাগের চেয়ারম্যান শাহরিয়ার মনজুর। বিইউবিটির মিলনায়তনে প্রোগ্রামিং প্রতিযোগিতায় বিজয়ী দলের মধ্যে পুরস্কার বিতরণ করা হয়। অনুষ্ঠানের প্রধান অতিথি হিসেবে উপস্থিত ছিলেন বিশ্ববিদ্যালয় মঞ্জুরি কমিশনের চেয়ারম্যান অধ্যাপক নজরুল ইসলাম। বিশেষ অতিথি হিসেবে উপস্থিত ছিলেন বিশ্ববিদ্যালয়ের ট্রাস্টি বোর্ডের চেয়ারম্যান অধ্যাপক শফিক আহমেদ সিদ্দিক, সিন্ডিকেটের চেয়ারম্যান এ এফ এম সরোয়ার কামাল এবং বিশ্ববিদ্যালয়ের উপ-উপাচার্য আলী আজম। অনুষ্ঠানে সভাপতিত্ব করেন বিইউবিটির উপাচার্য মো. আবু সালেহ।
</doc>
<doc>
আইআইইউসিতে মুক্ত সফটওয়্যার কর্মশালা

| তারিখ: ২১-০৬-২০১০
আন্তর্জাতিক ইসলামী বিশ্ববিদ্যায় চট্টগ্রামের (আইআইইউসি) ঢাকা ক্যাম্পাসে ‘মুক্ত সফটওয়্যার ব্যবহারের প্রয়োজনীয়তা’ শীর্ষক সেমিনার অনুষ্ঠিত হয়েছে। সেমিনারে সভাপতিত্ব করেন বিশ্ববিদ্যালয়ের কম্পিউটার বিজ্ঞান ও প্রকৌশল (সিএসসি) বিভাগের প্রধান মোহাম্মদ সামসুল আলম। সেমিনারে উপস্থিত ছিলেন ব্যবসায় প্রশাসন বিভাগের সহকারী অধ্যাপক মো. সামসুল হক, মো. জাহিদুল হোসেন ভুঁইয়া, এ কে এম মাসুম, তড়িৎ প্রকৌশল বিভাগের প্রধান ও উৎসবের সহ-আহ্বায়ক মো. আতহার উদ্দিনসহ অনেকে।
সেমিনারে দৈনন্দিন কাজে ব্যবহূত বিভিন্ন সফটওয়্যারের বিকল্প মুক্ত সফটওয়্যার সম্পর্কে নানা বিষয় তুলে ধরা হয়। পাশাপাশি জনপ্রিয় বিভিন্ন মুক্ত সফটওয়্যার ব্যবহার পদ্ধতি নিয়ে আলোচনা করেন বাংলাদেশ ওপেন সোর্স নেটওয়ার্কের সদস্যরা।
অনুষ্ঠান পরিচালনা করেন সিএসই বিভাগের প্রভাষক মোহাম্মদ জাহিদুল ইসলাম। সেমিনারের সার্বিক সহযোগিতায় ছিল আইআইইউসি ঢাকা ক্যাম্পাস ওপেন সোর্স নেটওয়ার্কের সদস্যরা। —নাসির খান
</doc>
<doc>
আসুসের নতুন মনিটর

| তারিখ: ২১-০৬-২০১০

আসুস ব্র্যান্ডের ভিই২৪৬এইচ মডেলের ২৪ ইঞ্চির প্রশস্ত পর্দার নতুন এলসিডি মনিটর বাজারে এনেছে গ্লোবাল ব্র্যান্ড প্রাইভেট লিমিটেড। এইচডিসিপি সমর্থিত এই মনিটরটিতে রয়েছে সম্পূর্ণ হাইডেফিনেশন ১০৮০ পিক্সেল রেজ্যুলেশন, এসপ্লেন্ডিড ভিডিও ইন্টেলিজেন্স প্রযুক্তি, ট্রেস ফ্রি প্রযুক্তি, বিল্ট-ইন স্টেরিও স্পিকার, ২ মিলি সেকেন্ড রেসপন্স সময় ইত্যাদি। দাম ২৫ হাজার টাকা। —বিজ্ঞপ্তি
</doc>
<doc>
হেল্পলাইন
নির্দিষ্ট সময় পর পর ওয়েব পেইজ হালনাগাদ

| তারিখ: ২১-০৬-২০১০

কিছু কিছু ওয়েবসাইট বা ওয়েব পেইজ আছে যেগুলো নির্দিষ্ট সময় পর পর হালনাগাদ (রিলোড) হলে ভালো হয়। এর মধ্যে চলতি কোনো খেলার স্কোর, শেয়ারবাজারের নির্দিষ্ট ওয়েবপেইজ ইত্যাদি। কিন্তু ওই সাইটে বা পেইজে যদি স্বয়ংক্রিয় রিলোডের ব্যবস্থা না থাকে তাহলে ব্রাউজারের মাধ্যমেও তা করা যায়। ফায়ারফক্স ব্রাউজারে ‘রিলোড এভরি’ নামের একটি প্রোগ্রাম (অ্যাড-অন) ব্যবহার করে পছন্দমতো সময় অন্তর অন্তর পেজগুলোকে রিলোড করা যায়। এ জন্য https://addons.mozilla.org/en-US/firefox/addon/115 বা ডেভেলপারের ওয়েবসাইট http://reloadevery.mozdev.org থেকে অ্যাড-অন্সটি ইনস্টল করে ফায়ারফক্স পুনরায় চালু করুন (রিস্টার্ট)। এবার যে ওয়েবপাতাটি হালনাগাদ করতে চান সেই ট্যাবে গিয়ে মাউসের ডান বাটন ক্লিক করে Reload Every-এ সময় নির্বাচন করে ওপরে Enable-এ ক্লিক করুন। হালনাগাদ বন্ধ করতে চাইলে Reload Every>Enable-এ ক্লিক করে টিক চিহ্ন তুলে দিলেই হবে। এ ছাড়া সব ট্যাবকেই হালনাগাদ করতে চাইলে Reload Every> Enable All Tabs করলেই হবে। আর সব ট্যাবকে হালনাগাদ থেকে বাদ দিতে চাইলে Reload Every> Disable All Tabs করতে হবে। এ ছাড়া www.sitereloader.com সাইটের মাধ্যমে সব ওয়েবসাইট দেখার সফটওয়্যার হালনাগাদের সুবিধা পাওয়া যায়। —মেহেদী আকরাম
</doc>
<doc>
ভুভুজেলার আওয়াজ ভার্চুয়াল জগতেও!

| তারিখ: ২২-০৬-২০১০
চলছে ফুটবল বিশ্বকাপ। দক্ষিণ আফ্রিকায় এবারের বিশ্বকাপে খেলা, খেলোয়াড়ের পাশাপাশি আলোচিত ভুভুজেলা বাঁশি। ভুভুজেলার পক্ষে-বিপক্ষে নানা আলোচনা।অনেকে একে বিষম বাঁশিও বলছেন। আবার মাঠে কিংবা মাঠের বাইরে ঐতিহ্যবাহী ভুভুজেলার বিকিকিনিও বেশ। মাঠের পাশাপাশি ইন্টারনেটেও ভুভুজেলা নিয়ে হচ্ছে অনেক কিছু। মোবাইল ফোনের মুক্ত অপারেটিং সিস্টেম অ্যান্ড্রয়েড সম্প্রতি ভুভুজেলা নিয়ে প্রায় ৩০টি প্রোগ্রাম ও থিম বাজারে ছেড়েছে।
এ ছাড়া অ্যাপলের জনপ্রিয় স্পর্শকাতর পর্দার মোবাইল ফোন আইফোন ও আইপ্যাডের জন্যও রয়েছে ডিজিটাল ভুভুজেলা!
প্রোগ্রাম ও থিমগুলো এমনভাবে তৈরি যেখানে এর সুর পুরোপুরি ভভুজেলার মতোই শোনা যায়। এসব থিম আর প্রোগ্রাম নিয়ে ব্যবহারকারীদেরও রয়েছে আগ্রহ।
এ ছাড়া জনপ্রিয় তাৎক্ষণিক হালনাগাদের ওয়েবসাইট (মাইক্রোব্লগিং) টুইটারে দ্য ভভুজেলা নামক একটি ঠিকানা থেকেও দেওয়া হচ্ছে হালনাগাদ। যুক্তরাষ্ট্র ও স্লোভেনিয়ার খেলাটি ড্র হওয়ায় ডিজিটাল আওয়াজ বাজ! বাজ! স্ট্যাটাস দেওয়া হয়েছে! ভিডিও দেখার জনপ্রিয় ওয়েবসাইট ইউটিউবেও রয়েছে ভুভুজেলার বেশ কয়েকটি ভিডিও। খেলা ছাড়াও ইন্টারনেট দুনিয়ায় ব্লগ, সামাজিক যোগাযোগ সাইটসহ বিভিন্ন মাধ্যমেই চলছে ভুভুজেলা নিয়ে নানা আলোচনা আর তৈরি হচ্ছে প্রোগ্রাম। —সিএনএন অবলম্বনে নুরুন্নবী চৌধুরী
</doc>
<doc>
সম্প্রসারিত হচ্ছে আমাদের গ্রামের ই-হেলথ গবেষণা

| তারিখ: ২২-০৬-২০১০

আমাদের গ্রাম উন্নয়নের জন্য তথ্যপ্রযুক্তি প্রকল্পের ই-হেলথ গবেষণা কার্যক্রম সম্প্রসারিত হচ্ছে। স্তন ক্যানসার নিরূপণে মোবাইল ফোন প্রযুক্তি ব্যবহার করার উদ্যোগ নেওয়া হয়েছে। এ ব্যাপারে সহযোগিতা করবে যুক্তরাষ্ট্রের প্রযুক্তি প্রতিষ্ঠান ক্লিক ডায়াগনস্টিক এবং উইসকনসিন বিশ্ববিদ্যালয়। গতকাল সোমবার ঢাকায় এক হোটেলে এক আলোচনা সভায় এসব তথ্য জানানো হয়।
আলোচনা সভা পরিচালনা করেন আমাদের গ্রামের ই-হেলথ গবেষণার পরামর্শক ও কানাডার টরন্টো বিশ্ববিদ্যালয়ের অধ্যাপক অফিরা গিনসবার্গ। তিনি জানান, ই-হেলথ গবেষণা প্রকল্পটি ব্র্যাক বিশ্ববিদ্যালয়ের সঙ্গে জনস্বাস্থ্য ও অনকোলজি পাঠক্রম তৈরি করবে। পাশাপাশি ই-হেলথ গবেষণা কাজেও সহযোগিতা করবে। ব্র্যাক বিশ্ববিদ্যালয়ের জনস্বাস্থ্য অনুষদের ডিন টিমোথি ইভানস বলেন, বাংলাদেশের গ্রামপর্যায়ে উদ্ভাবনী প্রযুক্তি ব্যবহার করে স্বাস্থ্যসেবায় আমাদের গ্রাম যে চেষ্টা করে যাচ্ছে তা আন্তর্জাতিক স্বীকৃতি পেয়েছে। সভায় উপস্থিত ছিলেন ওহাইও স্টে বিশ্ববিদ্যালয়ের অধ্যাপক রিচার্ড লাভ, আমাদের গ্রামের পরিচালক রেজা সেলিম ও পরামর্শক শাহনাজ চৌধুরী।
সামাজিক জাগরণের মাধ্যম হিসেবে ক্যানসার রোগীদের জন্য মোবাইল ফোন কী কী কাজে ব্যবহার করা যায় এবং বিশেষ প্রোগ্রাম ব্যবহার করে স্তন ক্যানসার রোগীদের কীভাবে উদ্বুদ্ধ করা যায় সে ব্যাপারে গবেষণা করা হবে ই-হেলথ কর্মসূচিতে। সভায় জানানো হয়ং কম্পিউটার ও মোবাইল ফোনের মধ্যে সমন্বয় করে আমাদের গ্রামের নিজস্ব ইলেকট্রনিক মেডিকেল রেকর্ড (ইএমআর) সফটওয়্যার ব্যবহার করা হচ্ছে। —নিজস্ব প্রতিবেদক
</doc>
<doc>
এইচপির বর্ষা উৎসব

| তারিখ: ২২-০৬-২০১০

হিউল্যাট-প্যাকার্ডের (এইচপি) ইমেজিং অ্যান্ড প্রিন্টিং গ্রুপের আয়োজনে বর্ষা উৎসব শুরু হয়েছে। উৎসবে এইচপির বিভিন্ন পণ্য কিনে পাওয়া যাবে উপহার। গতকাল রাজধানীতে আয়োজিত এক অনুষ্ঠানে উৎসবের উদ্ধোধন করেন এইচপি ইমেজিং এবং প্রিন্টিং গ্রুপের মহাব্যবস্থাপক ও ইয়ং কিয়ং আরভিং। এ সময়ে উপস্থিত ছিলেন এইচপি বাংলাদেশের কান্ট্রি ব্যবসায় উন্নয়ন ব্যবস্থাপক সাব্বির শাফিউল্লাহ্সহ অনেকে। উৎসবে নির্ধারিত মডেলের এইচপি ইংকজেট এবং লেজারজেট কার্ট্রিজ ক্রয়ের সঙ্গে থাকছে পানি নিরোধক ব্যাগ, ছাতা, রেইনকোট, হেলভেশিয়া মিল ভাউচার ইত্যাদি। এ ছাড়া নির্ধারিত মডেলের এইচপি ইংকজেট প্রিন্টার ক্রয়ের সঙ্গে থাকছে আইপড সাফল, ডিজিটাল ক্যামেরা অথবা মোবাইল ফোন পাওয়ার সুযোগ। —নিজস্ব প্রতিবেদক
</doc>
<doc>
ব্রাহ্মণবাড়িয়ায় দ্রুত গতির ইন্টারনেট

| তারিখ: ২২-০৬-২০১০
ব্রাহ্মণবাড়িয়ায় দ্রুত গতির ইন্টারনেট সেবা চালু হচ্ছে। জেলার আখাউড়া উপজেলা পরিষদ মিলনায়তনে ‘ডিজিটাল বাংলাদেশ ও আমাদের করণীয়’ শীর্ষক কর্মশালায় প্রধান অতিথির বক্তৃতায় জেলা প্রশাসক মো. আবদুল মান্নান এ কথা জানান। তিনি বলেন, www.dcbrahmanbaria.gov.bd ঠিকানায় ব্রাহ্মণবাড়িয়া জেলা তথ্য বাতায়নে জেলার প্রায় সব তথ্যই রয়েছে। কর্মশালায় জানানো হয় আখাউড়া উপজেলাসহ জেলার ইউনিয়ন পরিষদগুলোতে তথ্যসেবা কেন্দ্র চালু করা হচ্ছে। কর্মশালায় সভাপতিত্ব করেন আখাউড়া উপজেলা নির্বাহী কর্মকর্তা মো. ফারুক আহমদ।—আখাউড়া প্রতিনিধি
</doc>
<doc>
প্রতিবেদন
ভারতে চীনা মোবাইল নিষিদ্ধ হতে পারে

| তারিখ: ২২-০৬-২০১০

চীনের কমদামি মোবাইল ফোনসেটে এখন ছেয়ে গেছে গোটা ভারতের মোবাইল বাজার। কম দামে পেয়ে মানুষও আকৃষ্ট হচ্ছে রংবেরঙের চীনা মোবাইলের প্রতি। তবে এমন চিত্রটা কিন্তু ২০০৬-০৭ সালের দিকে ছিল না। তখন চীনা মোবাইল ভারতে ঢোকেনি। এরপর অবশ্য শুরু হয় ভারতজুড়ে চীনা মোবাইলের বাজার। ওই বছরই এক ধাপে ভারতের বাজারে ঢুকে পড়ে ৫৫ লাখ চীনা মোবাইল ফোন সেট। ২০০৮-০৯ সালে এই সংখ্যা গিয়ে দাঁড়ায় এক কোটি ২৪ লাখে। আর গত আর্থিক বছরে এই সংখ্যা ছোঁয় দুই কোটিতে। একটি সমীক্ষায় দেখা গেছে, ২০০৯-১০ এই চলতি আর্থিক বছরে ইতিমধ্যেই চার হাজার ২০০ কোটি রুপির চীনা মোবাইল ফোন সেট ভারতের বাজারে ঢুকে পড়েছে।
এদিকে এখনো জ্যামিতিক হারে চীনা মোবাইল হ্যান্ড সেটের সংখ্যা বেড়ে যাওয়ায় শঙ্কা ছড়িয়ে পড়েছে ভারতের বিভিন্ন মোবাইল সেট প্রস্তুতকারী সংস্থায়। তারা বিষয়টি তুলেছে সরকারের কাছে। দাবিও তুলেছে, এভাবে ভারতে চীনা মোবাইল ফোন বেড়ে গেলে মার খেয়ে যাবে দেশীয় মোবাইল শিল্প। তাই তারা দাবি তুলেছে, চীনা মোবাইল ফোন নিষিদ্ধ করার। যদিও চীনা মোবাইল ফোনগুলো নিরাপত্তার নির্দিষ্ট সুপারিশ মেনে তৈরি হচ্ছে না। তা ছাড়া এই মোবাইল ফোন থেকে সরকারও বঞ্চিত হচ্ছে ভ্যাট, শুল্ক ইত্যাদি থেকে। ভারতের ডিপার্টমেন্ট অব টেলিকম (ডট) বিভাগের এক কর্মকর্তা বলেছেন, চীনা মোবাইল ফোন যেভাবে ভারতের মোবাইল বাজার কবজা করছে তাতে দেশের মোবাইল শিল্পের ওপর একটা নেতিবাচক প্রভাব পড়েছে। সরকারও বিষয়টি নিয়ে এবার চিন্তাভাবনা শুরু করেছে। ওই কর্মকর্তা এই ইঙ্গিতও দিয়েছেন, দেশীয় শিল্পের বাজার রক্ষা করতে সরকার চীনা মোবাইল ফোন বন্ধের পথেও হাঁটতে বাধ্য হতে পারে। —অমর সাহা, কলকাতা
</doc>
<doc>
মোবাইল ফোনের জন্য সামাজিক যোগাযোগ সফটওয়্যার

| তারিখ: ২৩-০৬-২০১০
শীর্ষ সফটওয়্যার নির্মাতা প্রতিষ্ঠান মাইক্রোসফট করপোরেশনের গবেষকেরা মোবাইল ফোনের জন্য সামাজিক যোগাযোগ সফটওয়্যার তৈরি করেছেন। এর মাধ্যমে মোবাইল ফোন ব্যবহারকারীরা বন্ধুদের সঙ্গে তাদের ব্যক্তিগত তথ্য আদান-প্রদান করতে পারবে। সিলিকন ভ্যালির মাইক্রোসফটের গবেষক ইকবাল মহম্মদ ও তাঁর সহকর্মীরা কনট্রেইল নামে নতুন এই নেটওয়ার্ক তৈরি করেছেন। ইকবাল মহম্মদ বলেন, যখন আপনি কোনো ছবি বা তথ্য বন্ধুদের সঙ্গে ফ্লিকর-এ আদান-প্রদান করবেন, তখন অন্য যে কেউ আপনার তথ্য বা ছবি দেখে ফেলতে পারে।
নতুন নেটওয়ার্কে এমনটি হবে না। এতে তৈরি করা যাবে ফিল্টার। ফলে যেসব তথ্য বা ছবি আপনি পাঠাতে চান কেবল সেগুলোই দেখা যাবে। যাদের সঙ্গে আপনি তথ্য বা ছবি আদান-প্রদান করতে চান, তাদের একটি তালিকা থাকবে মোবাইল ফোনে। তালিকার বাইরে কেউ আপনার ছবি দেখতে পারবে না। কনট্রেইল চলবে মাইক্রোসফটের উইন্ডোজ অ্যাজুর নামের একটি প্রোগ্রামের মাধ্যমে। এ ছাড়া উইন্ডোজ মোবাইল অপারেটিং সিস্টেম চালিত এইচটিসির ফোনের জন্য তৈরি করা হয়েছে তিনটি প্রোগ্রাম। এ প্রোগ্রামগুলো এমনভাবে তৈরি করা হয়েছে, যেখানে সব ধরনের সামাজিক প্রোগ্রামগুলো কাজ করবে। —টেকনোলজিরিভিউ অবলম্বনে রোকেয়া রহমান
</doc>
<doc>
১১৫টি শিক্ষাপ্রতিষ্ঠানে কম্পিউটার ল্যাব

| তারিখ: ২৩-০৬-২০১০

তথ্যপ্রযুক্তির মাধ্যমে এগিয়ে নিতে হলে স্কুল-কলেজের শিক্ষার্থীদের কাছে কম্পিউটার পৌঁছে দিতে হবে।এ জন্য চট্টগ্রাম, রাজশাহী, খুলনা ও বরিশাল বিভাগের মেট্রো এলাকার ১১৫টি মাধ্যমিক ও উচ্চমাধ্যমিক শিক্ষাপ্রতিষ্ঠানে কম্পিউটার ল্যাব স্থাপনের কর্মসূচি নেওয়া হয়েছে। গতকাল মঙ্গলবার ঢাকার বাংলাদেশ কম্পিউটার কাউন্সিলে মিলনায়তনে (বিসিসি) ৮৩টি শিক্ষাপ্রতিষ্ঠানে কম্পিউটার ল্যাব স্থাপনের অবহিতকরণ অনুষ্ঠানের আয়োজন করা হয়।
অনুষ্ঠানে প্রধান অতিথি প্রধানমন্ত্রীর সংস্থাপন ও প্রশাসনবিষয়ক উপদেষ্টা এইচ টি ইমাম বলেন, ‘একটি দেশের মানবসম্পদ তথ্যপ্রযুক্তিতে সচেতন হলে সে দেশ তথ্যপ্রযুক্তিতে এগিয়ে যেতে পারে খুব সহজে। তিনি বলেন, যোগ্য মানবসম্পদ হিসেবে গড়ে তোলার জন্য শিক্ষার্থীদের বিকল্প নেই। তাই আমরা শিক্ষাপ্রতিষ্ঠানে কম্পিউটার ল্যাব স্থাপন করার জন্য যথাযথ ব্যবস্থা নিয়েছি।’ অনুষ্ঠানে ৮৩টি শিক্ষাপ্রতিষ্ঠানের ১৭০ জন প্রধান ও কম্পিউটার শিক্ষকের হাতে কম্পিউটারসামগ্রী তুলে দেওয়া হয়। রাজশাহী বালিকা উচ্চবিদ্যালয়ের প্রধান শিক্ষক তৌহিদ আরা বলেন, ‘বিশ্বের সঙ্গে তাল মিলিয়ে চলতে হলে আমাদের তথ্যপ্রযুক্তি ক্ষেত্রে এগিয়ে যেতে হবে। এগিয়ে যাওয়ার জন্য সবচেয়ে বড় হাতিয়ার হিসেবে কাজ করতে পারে শিক্ষার্থীরা। বিজ্ঞান এবং তথ্য ও যোগাযোগপ্রযুক্তি মন্ত্রণালয়ের (আইসিটি) অধীন বিসিসি এ কর্মসূচির আয়োজন করে। অনুষ্ঠানে ছিলেন একসেস টু ইনফরমেশনের (এটুআই) জাতীয় প্রকল্প পরিচালক নজরুল ইসলাম খান, আইসিটি মন্ত্রণালয়ের পরামর্শক মুনির হাসান, বিসিসির কার্যনিবাহী পরিচালক মাহফুজুর রহমানসহ অনেকে। অনুষ্ঠানে সভাপতিত্ব করেন ভারপ্রাপ্ত আইসিটি সচিব আবদুর রব হাওলাদার।
শিক্ষাপ্রতিষ্ঠানে কম্পিউটার ল্যাব স্থাপন কর্মসূচির পরিচালক মো. মাসুম বিল্লাহ জানান, এই কর্মসূচিতে প্রতিটি শিক্ষাপ্রতিষ্ঠানকে ১১টি কম্পিউটার, একটি লেজার প্রিন্টার, ছয়টি ইউপিএস, একটি সুইচ, পাঁচটি ইউএসবি মডেম এবং ছয়টি কম্পিউটার টেবিল ও ১১টি কম্পিউটার চেয়ারের সমন্বয়ে একটি আধুনিক ল্যাব স্থাপন করতে সাহায্য করা হবে। এ ছাড়া প্রতিটি শিক্ষাপ্রতিষ্ঠানে কক্ষ সংস্কার ও অন্যান্য আনুষঙ্গিক কাজ বাবদ ২০ হাজার টাকা দেওয়া হবে। —তারিকুর রহমান খান
</doc>
<doc>
গ্রীস্মকালে বিশেষ মূল্যে সিএসএম কম্পিউটার

| তারিখ: ২৩-০৬-২০১০

বিশেষ মূল্যে কম্পিউটার সোর্স মেশিনের (সিএসএম) কম্পিউটারে বিশেষ সুবিধা দিয়েছে কম্পিউটার সোর্স লিমিটেড। সিএসএম সামার পিসি ২-এ রয়েছে ১৬ ইঞ্চি এলসিডি মনিটর, ইন্টেল সেলেরন ১.৮০ গিগাহার্টজ প্রসেসর, ১ গিগাবাইট র‌্যাম, ২৫০ গিগাবাইট হার্ডডিস্ক ড্রাইভ, ডিভিডি রাইটার ও একটি মাল্টিমিডিয়া স্পিকার ইত্যাদি।
প্রতিটি কম্পিউটারের সঙ্গে উপহার হিসেবে থাকছে একটি বিজয় সিডি ও মাইক্রোল্যাব টি-শার্ট, অ্যান্টিভাইরাস। তিন বছরের বিক্রয়োত্তর সুবিধাসহ দাম ২২ হাজার ৯০০ টাকা। —বিজ্ঞপ্তি
</doc>
<doc>
প্রতিবেদন
মোবাইলের জন্য নতুন ফ্ল্যাশ প্লেয়ার

| তারিখ: ২৩-০৬-২০১০
মোবাইল ফোনের জন্য অ্যাডোবির ফ্ল্যাশ প্লেয়ারের নতুন সংস্করণ উন্মুক্ত করা হয়েছে। গতকাল আনুষ্ঠানিকভাবে ফ্ল্যাশ প্লেয়ার ১০.১ পুরো সংস্করণ প্রকাশিত হয়। তবে শুরুতেই সবার জন্য নতুন এ সংস্করণটি ব্যবহারের সুযোগ থাকছে না। নতুন এ সংস্করণটি মোবাইল ফোন ছাড়াও ল্যাপটপ ও ডেস্কটপ কম্পিউটার, ট্যাবলয়েট কম্পিউটার, টেলিভিশনেও ব্যবহার করা যাবে। অ্যাডোবির প্রযুক্তি কৌশল পরিচালক অনুপ মুরাকা বলেন, মোবাইল ফোনের মুক্ত অপারেটিং সিস্টেম অ্যান্ড্রয়েড ২.২ সংস্করণে ফ্ল্যাশ প্লেয়ারের এ সংস্করণ খুব দ্রুত কাজ করবে। নেক্সাস ওয়ান ফোন, মটোরোলা এবং অন্যান্য অ্যান্ড্রোয়েড চালিত ফোনগুলোকে যত দ্রুত সম্ভব এ ২.২ সংস্করণ ব্যবহারের পরামর্শ দিয়েছেন তিনি।
অ্যান্ড্রয়েড ছাড়াও অ্যাডোবি মোশন, সিমবিয়ান ও মাইক্রোসফটের মোবাইল অপারেটিং সিস্টেমের জন্যও ফ্ল্যাশ প্লেয়ারের পুরো সংস্করণ অবমুক্ত করা হয়েছে।
চলতি বছরে কনজ্যুমার ইলেকট্রনিকস শো এবং মোবাইল ওয়ার্ল্ড কংগ্রেস শীর্ষক দুটি বড় সম্মেলনে বিভিন্ন মোবাইল প্রতিষ্ঠান তাদের বিভিন্ন নতুন ফোনের ঘোষণা দেবে। এসব ফোনের সম্ভাব্য সুবিধার কথা মাথায় রেখে আরও নতুন সুবিধাও যুক্ত হবে ফ্ল্যাশ প্লেয়ারে, যা প্রোগ্রাম স্টোর থেকে যেকোনো ব্যবহারকারী সহজে নামিয়ে নিতে (ডাউনলোড) পারবেন বলে জানিয়েছেন অনুপ মুরাকা। তিনি বলেন, এ কাজটি সহজ হয় যদি মোবাইল ফোন অপারেটিং প্রতিষ্ঠান তাদের মূল পর্দায় একটি পপ আপ লিংক রাখেন, যেখান থেকে সহজেই ফ্ল্যাশ প্লেয়ারের নতুন সংস্করণ সহজে নামিয়ে নিতে পারবেন ব্যবহারকারীরা।
মোবাইল ফোন ছাড়াও ফ্ল্যাশ প্লেয়ারের নতুন এ সংস্করণটি ডেল, স্যামসাং, গুগল, এইচটিসি, এনভিডিয়া, ইন্টেলসহ বিভিন্ন প্রযুক্তি প্রতিষ্ঠানের নিজস্ব পণ্যেও কাজ করবে। তবে এ তালিকা থেকে বাদ পড়েছে অ্যাপল। সব ধরনের মোবাইল ফোনে ফ্ল্যাশ প্লেয়ারের এ সংস্করণ কাজ করলেও আইফোনে তা কাজ করবে না।
—পিসি ওয়ার্ল্ড অবলম্বনে নুরুন্নবী চৌধুরী
</doc>
<doc>
ইন্টারনেটে বিশ্বকাপ-উন্মাদনা

| তারিখ: ২৪-০৬-২০১০

২০১০ বিশ্বকাপ ফুটবলের অন্যতম আলোচিত একটি বিষয় হচ্ছে ভুভুজেলা বাঁশি। তবে এবারের বিশ্বকাপের উন্মাদনা ভুভুজেলা ছাড়াও ইন্টারনেট-দুনিয়ায় আগের সব ঘটনাকেই ছাড়িয়ে গেছে। যুক্তরাষ্ট্রের প্রেসিডেন্ট নির্বাচনের সময় বারাক ওবামাকে নিয়ে ইন্টারনেট-দুনিয়ার এক ধরনের আলোড়ন সৃষ্টি হয়েছিল। ইন্টারনেটভিত্তিক বিষয়বস্তু (কন্টেন্ট) তৈরির প্রতিষ্ঠান আকামাই সূত্রে জানা গেছে, বিশ্বকাপের দক্ষিণ আফ্রিকা ও মেক্সিকোর ম্যাচ শুরু হওয়ার পরই খেলা দেখা, তথ্য সংগ্রহসহ নানা কাজে দুই ঘণ্টায় প্রতি মিনিটে প্রায় এক কোটি ২০ লাখ ব্যবহারকারী ইন্টারনেটে সংযুক্ত হয়েছেন। ২০০৮ সালে যুক্তরাষ্ট্রের প্রেসিডেন্ট নির্বাচনের সময় যা ছিল ৮৫ লাখ। খুদে বার্তা লেখার ওয়েবসাইট (মাইক্রোব্লগিং) টুইটারে প্রতি সেকেন্ডে প্রায় ৭৫০টি টুইট হচ্ছে, যা ধীরে ধীরে আরও বাড়ছে। জনপ্রিয় দলগুলোর খেলার সময় এ সংখ্যা দ্বিগুণেরও বেশি হয়ে যায় বলে জানিয়েছে প্রতিষ্ঠানটি। ফলে বর্তমানে প্রায়ই ‘টুইটার ওভারলোড’ বার্তা পাচ্ছেন অনেক ব্যবহারকারী। বিশ্ব ফুটবল সংস্থা ফিফার নিজস্ব ওয়েবসাইটেও ব্রাজিল আর উত্তর কোরিয়া ম্যাচ চলাকালে প্রায় এক কোটি ব্যবহারকারী লগইন করেছেন! থেমে নেই ইন্টারনেটে সরাসরি ম্যাচ দেখানো ওয়েবসাইটগুলোর ব্যবহারকারীরাও। বিশ্বকাপে অনুষ্ঠিত প্রথম ১৪টি ম্যাচে ইএসপিএন ও এবিসির ওয়েবসাইটে দর্শক ছিল প্রায় ৩৩ লাখ, যা ২০০৬ সালের চেয়ে প্রায় ৬৪ ভাগ বেশি। এ ছাড়া দৈনিক বিশ্বকাপের খবর নিতে কিংবা খেলোয়াড়দের ছবি দেখতে ব্লগ, ওয়েবসাইটেও ব্যবহারকারীদের বিচরণ রেকর্ডসংখ্যক। বিশ্বকাপের খেলাগুলো যত এগিয়ে যাচ্ছে, এ ধরনের কর্মকাণ্ড ধীরে ধীরে তত বাড়ছে। —সিএনএন অবলম্বনে নুরুন্নবী চৌধুরী
</doc>
<doc>
গুগল এবার অনলাইন গানের দুনিয়ায়!

| তারিখ: ২৪-০৬-২০১০
সার্চ ইঞ্জিন গুগল অনলাইনে গান নামানোর একটি প্রোগ্রাম চালু করার পরিকল্পনা করছে। ওয়াল স্ট্রিট জার্নাল-এর খবরে বলা হয়, অ্যাপলের জনপ্রিয় আইটিউনস সাইটের সঙ্গে পাল্লা দেওয়ার জন্য গুগল এ উদ্যোগ নিচ্ছে। ওয়াল স্ট্রিট জার্নাল জানায়, গুগলের পরিকল্পনা সম্পর্কে এখনো স্পষ্ট কিছু জানা যায়নি। তবে অনলাইনের পাশাপাশি গুগল অ্যান্ডরয়েড অপারেটিং সিস্টেমে চলে এমন মোবাইল ফোনেও গান নামানোর পরিকল্পনা করছে বলে জানা গেছে। তবে গুগল এ ব্যাপারে কোনো রেকর্ড কোম্পানির সঙ্গে চুক্তি করেছে কি না, তা-ও জানা যায়নি।
এতে করে বোঝা যাচ্ছে, গুগলের এ পরিকল্পনা বাস্তবায়িত হতে কয়েক মাস সময় লাগবে। এ ব্যাপারে গুগল কর্তৃপক্ষের কোনো মন্তব্য পাওয়া যায়নি।
গুগল তার অ্যান্ডরয়েড অপারেটিং সিস্টেম চালু করার পর থেকে গুগল ও অ্যাপল পরস্পরের প্রতিদ্বন্দ্বী হয়ে উঠেছে। —কানাডা আইটি অবলম্বনে রোকেয়া রহমান
</doc>
<doc>
সেরা সহযোগীদের পুরস্কৃত করেছে এইচপি

| তারিখ: ২৪-০৬-২০১০

বাংলাদেশে হিউলেট-প্যাকার্ডের (এইচপি) ব্যবসায়িক অংশীদারদের মধ্যেপুরস্কার বিতরণ করা হয়েছে। এইচপি পণ্য বিক্রির লক্ষ্যমাত্রা অর্জনকারীরা এ পুরস্কার পেয়েছেন। গত মঙ্গলবার রাজধানীর এক হোটেলে আয়োজিত ‘গ্র্যান্ড পার্টনার মিট এবং টপ অ্যাচিভার অ্যাওয়ার্ড’ অনুষ্ঠানে এ পুরস্কার দেওয়া হয়।
অনুষ্ঠানে এইচপি আইপিজি এইসির মহাব্যবস্থাপক ও ইয়ং কিয়ং আরভিং এবং বাংলাদেশের কান্ট্রি ব্যবসায় উন্নয়ন ব্যবস্থাপক সাব্বির শাফিউল্লাহ বিজয়ীদের নাম ঘোষণাসহ পুরস্কৃত করেন। সন্তোষজনক পারদর্শিতার জন্য ১২ জন অংশীদারকে এ পুরস্কার দেওয়া হয়।অনুষ্ঠানে ও ইয়ং কিয়ং আরভিং এইচপি নির্দেশনা, নতুন পণ্য, প্রযুক্তি ও সমাধানের বিভিন্ন দিক নিয়ে আলোচনা করেন। —নিজস্ব প্রতিবেদক
</doc>
<doc>
সেমিনারে বক্তারা
টিকে থাকতে প্রযুক্তির জ্ঞান প্রয়োজন

| তারিখ: ২৪-০৬-২০১০

সুনামগঞ্জে গতকাল বুধবার আয়োজিত এক সেমিনারে বক্তারা বলেছেন, তরুণ প্রজন্মকে প্রতিযোগিতায় টিকে থাকতে হলে তথ্যপ্রযুক্তিতে সম্পৃক্ত হতে হবে। তথ্যপ্রযুক্তির জ্ঞান ছাড়া প্রতিযোগিতায় টিকে থাকা যাবে না। অবাধ তথ্যপ্রবাহের কারণে এখন সব কিছুই প্রযুক্তিনির্ভর হয়ে যাচ্ছে। তাই প্রযুক্তির ব্যবহার বাড়াতে হবে। নিজেকে জ্ঞান-বিজ্ঞানে সমৃদ্ধ হতে হবে।
শহরের আইটি সফট কম্পিউটার একাডেমিতে অনুষ্ঠিত সেমিনারে প্রতিষ্ঠানের পরিচালক হুমায়ুন কবীরের সভাপতিত্বে সুনামগঞ্জ সরকারি কলেজের অধ্যক্ষ মোহাম্মদ সেলিম খান, সুনামগঞ্জ পৌরসভার মেয়র নুরুল ইসলাম, তরুণ আইনজীবী মলয় চক্রবর্তী, শিক্ষক কৃষ্ণরঞ্জন আচার্য, আইটি সফটের সহকারী পরিচালক জহিরুল ইসলাম, প্রশিক্ষক লায়লা পারভিন বক্তৃতা করেন। —খলিল রহমান, সুনামগঞ্জ প্রতিনিধি
</doc>
<doc>
লার্ন এশিয়ার গবেষণা প্রতিবেদন
নীতিমালার অভাবে এম-কমার্স বিস্তৃত হচ্ছে না

| তারিখ: ২৬-০৬-২০১০
মুঠোফোনের মাধ্যমে টাকা লেনদেনের নিরাপদ প্রযুক্তিপদ্ধতি (মোবাইল পেমেন্ট সলিউশন) বাংলাদেশের স্বল্প আয়ের জনগোষ্ঠীর কাছে মুঠোফোনভিত্তিক বাণিজ্য—এম-কর্মাস সুবিধা পৌঁছে দিতে পারে। তবে এ ক্ষেত্রে সঠিক দিকনির্দেশনা ও নীতিমালা না থাকায় বাংলাদেশে এম-কমার্স বিকাশ হচ্ছে না। সম্প্রতি আঞ্চলিক গবেষণাপ্রতিষ্ঠান লার্ন এশিয়ার এক গবেষণা প্রতিবেদনে এ তথ্য জানানো হয়েছে।
গবেষণা প্রতিবেদনে বলা হয়েছে, উন্নয়নশীল দেশগুলোতে যাদের মাথাপিছু সাপ্তাহিক আয় দুই মার্কিন ডলারের কম, তাদের জন্য ই-কমার্স সম্ভাবনাময়। কারণ এসব দেশে মুঠোফোন ব্যবহারের খরচ ধীরে ধীরে কমে আসায় স্বল্প আয়ের জনগোষ্ঠীর মধ্যে মুঠোফোন গ্রাহকের সংখ্যা ব্যাপকভাবে বেড়েছে। আর এম-কমার্স, ই-কমার্সের মতোই বেশি লেনদেনের মাধ্যমে বাজারে ক্রেতা ও বিক্রেতা উভয়ের জন্য সুবিধা নিয়ে আসবে। তবে বাংলাদেশে মুঠোফোনে লেনদেন (মোবাইল পেমেন্ট) সংক্রান্ত কোনো সুনির্দিষ্ট নীতিমালা না থাকায় এই সেবা বিস্তৃত হচ্ছে না বলে লার্ন এশিয়ার এই গবেষণা প্রতিবেদনে উল্লেখ করা হয়েছে।
ইতিমধ্যে কেন্দ্রীয় ব্যাংক বাংলাদেশ ব্যাংক ২০০৮ সালে ‘মোবাইল পেমেন্ট’কে স্বীকৃতি দিতে এবং এ জন্য লাইসেন্স প্রদান করতে ‘বাংলাদেশ মোবাইল পেমেন্ট গাইডলাইন’ নামে একটি খসড়া নির্দেশনা প্রকাশ করেছে। এ ছাড়া ‘বাংলাদেশ পেমেন্ট অ্যান্ড সেটেলমেন্ট সিস্টেমস রেগুলেশনন্স, ২০০৯’ নামে একটি নির্দেশনা প্রকাশ করেছে বাংলাদেশ ব্যাংক। তাতে মোবাইল পেমেন্ট সেবার বিষয়টি পুরোপুরি প্রাধান্য পেয়েছে। গত বছরের অক্টোবরে ব্যাংকটি ‘ইলেকট্রনিক প্রিপেইড কার্ড’ পদ্ধতি চালুর অনুমোদন দেয়, যা ২০১০ সালের এপ্রিল থেকে চালুর কথা ছিল। ওই একই বছর কিছু ব্যাংককে মুঠোফোন কোম্পানিগুলোর সঙ্গে অংশীদারের ভিত্তিতে ‘মোবাইল মানি ইলেকট্রনিক রেমিট্যান্স সিস্টেম’ চালুর অনুমতি দেয় কেন্দ্রীয় ব্যাংক। —অনিকা ফারাজানা
</doc>
<doc>
বোয়ালমারীতে ডিজিটাল বাংলাদেশ নিয়ে কর্মশালা

| তারিখ: ২৬-০৬-২০১০
ফরিদপুরের বোয়ালমারী উপজেলা পরিষদ ও উপজেলা প্রশাসনের যৌথ উদ্যোগে সম্প্রতি স্থানীয় অফিসার্স ক্লাব মিলনায়তনে ‘ডিজিটাল বাংলাদেশ ও আমাদের করণীয়’ শীর্ষক দিনব্যাপী এক কর্মশালা অনুষ্ঠিত হয়েছে। কর্মশালায় জেলার অতিরিক্ত জেলা প্রশাসক (শিক্ষা ও উন্নয়ন) অরুণ চন্দ্র মহোত্তম বলেন, ফরিদপুরের জেলা তথ্য বাতায়ন নামের ওয়েবসাইটে www.dcfaridpur.gov.bd জেলার হালনাগাদ তথ্য রয়েছে। এ ছাড়াও অনলাইনে যেকোনো অভিযোগ জানানো যায়। বোয়ালমারী উপজেলার নিজস্ব ওয়েবসাইট www.unoboalmari.gov.bd তৈরি সম্পন্ন রয়েছে বলে কর্মশালায় জানান উপজেলা নির্বাহী কর্মকর্তা মো. মাহাবুবুর রহমান। এতে উপজেলা চেয়ারম্যান এম এম মোশাররফ হোসেন, ভাইস চেয়ারম্যান রেখা পারভীন ও সৈয়দ রাসেল রেজা, কৃষি কর্মকর্তা মো. রফিকুল হাসানসহ অনেকে বক্তৃতা করেন। কর্মশালা সঞ্চালনা করেন সহকারী কমিশনার (ভূমি) শাব্বির ইকবাল। —রাসেল আহমেদ, বোয়ালমারী (ফরিদপুর) প্রতিনিধি
</doc>
<doc>
কুমিল্লাকে জানা যাবে ওয়েব পোর্টালে

| তারিখ: ২৬-০৬-২০১০
কুমিল্লা জেলার তথ্য বাতায়ন জনগণের দোরগোড়ায় তথ্য ও সেবা পৌঁছে দিতে কাজ শুরু করেছে। কুমিল্লা জেলার নানা তথ্য নিয়ে চালু হওয়া (www.dccomilla.gov.bd) ওয়েবসাইটে কুমিল্লা জেলার বিস্তারিত তথ্য পাওয়া যাবে।
গত বুধবার জাতিসংঘ ঘোষিত আন্তর্জাতিক জনসেবা দিবসের আলোচনা সভায় প্রধান অতিথির বক্তব্যে কুমিল্লা জেলা প্রশাসক মো. জামাল হোসাইন এসব কথা জানান। তিনি বলেন, সরকার ডিজিটাল বাংলাদেশ গড়ার জন্য কুমিল্লা ও যশোরকে প্রথম ডিজিটাল জেলা হিসেবে স্বীকৃতি দিয়েছে। এরই আলোকে কুমিল্লা কাজ করে যাচ্ছে। —নিজস্ব প্রতিবেদক, কুমিল্লা
</doc>
<doc>
বাজারে এসেই সাড়া জাগিয়েছে আইফোন-৪

| তারিখ: ২৬-০৬-২০১০

জনপ্রিয় মোবাইল ফোন আইফোনের নতুন সংস্করণ গত বৃহস্পতিবার যুক্তরাজ্য, জার্মানি, ফ্রান্স, জাপান ও যুক্তরাষ্ট্রের বাজারে এসেছে। বাজারে আসার প্রথম দিনেই হাজার হাজার মানুষ অ্যাপল কম্পিউটার ইনকরপোরেটেডের তৈরি করা আইফোন-৪ কেনার জন্য দোকানে দোকানে ভিড় জমায়। লন্ডনে রিজেন্ট স্ট্রিটে অ্যাপলের নির্ধারিত দোকানের সামনে লোকজন ২৪ ঘণ্টা আগে থেকেই সারি বেঁধে দাঁড়িয়ে পড়েন। প্রত্যেকেই চেয়েছিলেন তাঁরাই নতুন আইফোনের প্রথম মালিক হবেন। অ্যালেক্স নামে একজন কানাডীয় নাগরিক শুধু আইফোন-৪ কেনার জন্য বিমানে করে লন্ডনে চলে আসেন। জার্মানির বার্লিন, মিউনিখ, ফ্রাঙ্কফুর্ট, কোলন ও হামবুর্গে হাজার হাজার মানুষ নতুন এই মোবাইল ফোন কেনার জন্য ভিড় জমায়।
আইফোন-৪ এর পূর্বসূরি আইফোন-৩ সংস্করণের চেয়ে ছোট এবং হালকা। অ্যাপল জানিয়েছে, আইফোন-৪-এর ইস্পাতের আবরণ অ্যান্টেনার কাজ করবে। এতে সংযোজিত ব্যাটারি খুব শক্তিশালী। একবার চার্জ করার অন্য যেকোনো হ্যান্ডসেটের চেয়ে এই সেটে ৪০ শতাংশ বেশি সময় কথা বলা যাবে। একই কারণে এর মালিকেরা টানা ছয় ঘণ্টা ধরে তৃতীয় প্রজন্মের (থ্রিজি) নেটওয়ার্কে ইন্টারনেট ব্যবহার করতে পারবেন।এতে রয়েছে দুটি ক্যামেরা এবং ভিডিও চ্যাটের সুবিধা। —এএফপি অবলম্বনে রোকেয়া রহমান
</doc>
<doc>
এইচপি ল্যাপটপে ছাড়

| তারিখ: ২৬-০৬-২০১০

এইচপি-কম্প্যাক বিভিন্ন ল্যাপটপে বিশেষ অফার ঘোষণা করেছে স্মার্ট টেকনোলজিস (বিডি) লিমিটেড। এতে বিশেষ মূল্য ছাড়ে এইচপি-কম্প্যাকের প্যাভিলিয়ন, কম্প্যাক প্রেসারিও, আকর্ষণীয় রঙের এইচপি মিনি ইত্যাদি সিরিজের ল্যাপটপ পাওয়া যাবে। বিভিন্ন মডেলের ও উন্নত বৈশিষ্ট্য সুবিধাসহ দাম পড়বে ৫০ হাজার ৫০০ টাকা থেকে ৫৯ হাজার ৫০০ টাকা। —বিজ্ঞপ্তি
</doc>
<doc>
আসুসের নতুন মাদারবোর্ড

| তারিখ: ২৬-০৬-২০১০
আসুস ব্র্যান্ডের পি৫জি৪১সি-এম এলএক্স মডেলের নতুন মাদারবোর্ড বাজারে এনেছে গ্লোবাল ব্র্যান্ড (প্রা.) লিমিটেড। ইন্টেল জি৪১ চিপসেটের এ মাদারবোর্ডে রয়েছে আসুস অ্যান্টি সার্জ প্রযুক্তি। মাদারবোর্ডটি ইন্টেল এলজিএ ৭৭৫ সকেটের ইন্টেল কোর২কোয়াড, কোর২ডুও, পেন্টিয়াম প্রসেসরসমূহ সমর্থন করে। দাম চার হাজার ৬০০ টাকা। —বিজ্ঞপ্তি
</doc>
<doc>
হেল্পলাইন
ফাইল ও ফোল্ডার থাক নিরাপদে

| তারিখ: ২৬-০৬-২০১০

নিজের কম্পিউটারে গুরুত্বপূর্ণ ফাইল ও ফোল্ডার নিরাপদে রাখাটা জরুরি। ফলে নিজস্ব ফাইল নিরাপদ থাকে। এ কাজটি সহজে সফটওয়্যারের মাধ্যমে করা যায়। ইজি ফাইল লকার নামের একটি সফটওয়্যার দ্বারা গুরুত্বপূর্ণ ফাইল, ফোল্ডারসহ হার্ডডিস্কের নির্দিষ্ট ড্রাইভেও প্রবেশ বন্ধ করে রাখা যাবে। বিনা মূল্যে ২২৬ কিলোবাইটের সফটওয়্যারটি http://freeandfreeware.blogspot.com/ 2009/07/easy-file-locker.html ঠিকানা থেকে নামিয়ে নিন (ডাউনলোড)। এবার সফটওয়্যারটি ইনস্টল করে নিন এবং System মেনু থেকে গোপন নম্বর (পাসওয়ার্ড) ঠিক করে নিন। এবার গুরুত্বপূর্ণ ফোল্ডারটি লক করতে শুরুতে Edit মেনু থেকে Add Folder-এ ক্লিক করুন। এবার Setting ডায়ালগ বক্স থেকে ব্রাউজ বাটনে ক্লিক করে যে ফোল্ডারটি লক করতে চান সেটি নির্বাচন করুন। এবার আপনার প্রয়োজন অনুসারে Accessable, Writeable, Deleteable, Visible থেকে দরকারি অপশনগুলো নির্বাচন করে Ok করুন। এখান থেকে Accessable ক্লিক করে দিলে আপনার ফোল্ডারে কেউ প্রবেশ করতে পারবে না। এভাবে আপনি ইচ্ছেমতো যে কোনো ফাইল, ফোল্ডার অথবা ড্রাইভ বিভিন্নভাবে লক করে রাখতে পারবেন। সফটওয়্যারটি আনইনস্টল করার জন্যও গোপন নম্বর লাগবে এবং লক করা ফাইল সার্চ করলেও খুঁজে পাওয়া যাবে না। তাই আপনার ফাইল কিংবা ফোল্ডার থাকবে নিরাপদে। —নুরুন্নবী চৌধুরী
</doc>
<doc>
অপ্রয়োজনীয় সরকারি ওয়েবসাইট বন্ধ করে দিচ্ছে যুক্তরাজ্য

| তারিখ: ২৭-০৬-২০১০

যুক্তরাজ্য সরকার পরিচালিত ৮২০টি ওয়েবসাইটের মধ্যে প্রায় ৬০০টি বন্ধ করে দেওয়ার প্রক্রিয়া চলছে। সে দেশের মন্ত্রিপরিষদ বিভাগের দায়িত্বপ্রাপ্ত মন্ত্রী ফ্রান্সিস মাউদে সম্প্রতি এ ঘোষণা দিয়েছেন। অর্থের অপচয় রোধের লক্ষ্যে অপ্রয়োজনীয় ও অনাকর্ষণীয় এসব সাইট বন্ধ করে দেওয়া হবে বলে তিনি জানান। সাম্প্রতিক এক জরিপে দেখা গেছে, এ রকম ৪৬টি ওয়েবসাইট তৈরি ও পরিচালনার জন্য এ পর্যন্ত খরচ হয়েছে প্রায় সাড়ে নয় কোটি ইউরো। এ ছাড়া ২০০৯-১০ অর্থবছরে এই সাইটগুলোর রক্ষণাবেক্ষণ ও হালনাগাদকরণের কাজে নিয়োজিত জনবলের পেছনে অতিরিক্ত আরও ৩ কোটি ইউরো খরচ হয়েছে।
যুক্তরাজ্য সরকার পরিচালিত ওয়েবসাইটগুলোর মধ্যে বেশ কিছু সাইটের পরিচালন ব্যয় অত্যধিক। যেমন, www.uktradeinvest.gov.uk ও www.businesslink.gov.uk সাইট দুটিতে প্রবেশ করা প্রতি দর্শনার্থীর জন্য সরকারের ব্যয় হয় যথাক্রমে ১২৬০ ও ২৩০ টাকা। আবার, সরকার পরিচালিত আলুর চিপস বিষয়ক ওয়েবসাইট www.lovechips.co.uk সাধারণ মানুষের কাছে অনাকর্ষণীয় ও এতে অপ্রয়োজনীয় তথ্যের পরিমাণই বেশি।
ফ্রান্সিস মাউদের ভাষায়, ‘অপ্রয়োজনীয় জিনিসের পৃষ্ঠপোষকতার দিন শেষ। সাধারণের কাছে উপযোগিতা নেই এমন সব সাইটের জন্য অর্থ খরচ একান্তই অপ্রয়োজনীয়। ওয়েবসাইটগুলোর মাধ্যমে সাধারণ মানুষজনকে আমরা সর্বোত্তম সেবাই দিতে চাই।’ উল্লেখ্য, যুক্তরাজ্যের সরকারি দপ্তরগুলোর প্রায় ১৬ শতাংশই তাদের দর্শনার্থীর সংখ্যা, ধরন ও সাইটের পরিচালন ব্যয় সম্পর্কে অবগত নয়। —ডেইলি টেলিগ্রাফ অবলম্বনে সুজয় দাস

দেশের বাজারে এওসির নতুন পণ্য

| তারিখ: ২৭-০৬-২০১

কম্পিউটার মনিটর প্রস্তুতকারক প্রতিষ্ঠান এওসি বাংলাদেশে নতুন তিনটি পণ্য নিয়ে এসেছে। এগুলো হচ্ছে এওসি এলসিডি মনিটর, টিভি এবং অল-ইন-ওয়ান পিসি। গত বৃহস্পতিবার ঢাকায় আয়োজিত এক অনুষ্ঠানে নতুন পণ্যগুলোর বিভিন্ন বৈশিষ্ট্যের কথা তুলে ধরা হয়। অনুষ্ঠানের শুরুতে আয়োজিত সংবাদ সম্মেলনে উপস্থিত ছিলেন এওসি দক্ষিণ এশিয়া অঞ্চলের পরিচালক মুকেশ গুপ্তা, ইজি ইনফোটেক প্রাইভেট লিমিটেডের ব্যবস্থাপনা পরিচালক রেজওয়ানুর রব, ভাইস প্রেসিডেন্ট রমেশ উমাশংকরসহ অনেকে।
সম্মেলনে মুকেশ গুপ্তা নতুন পণ্য তিনটির বিভিন্ন বৈশিষ্ট্যের কথা তুলে ধরেন। তিনি বলেন, এওসির নতুন এলসিডি মনিটরটি বিশ্বের অন্যতম সেরা এবং অত্যাধুনিক প্রযুক্তি ব্যবহার করে তৈরি করা হয়েছে। পাশাপাশি এওসি টিভি ও নতুন এওসি অল-ইন-ওয়ান পিসি সব ধরনের ক্রেতার চাহিদা মেটাতে সক্ষম। নতুন পণ্যগুলো উদ্বোধনের পাশাপাশি ইজি ইনফোটেক প্রাইভেট লিমিটেডকে বাংলাদেশে এওসি পণ্যের পরিবেশক ঘোষণা করা হয়। এওসি বাংলাদেশে এর ব্যবসার পরিধি আরও বৃদ্ধি করা হবে বলেও জানানো হয়। —নুরুন্নবী চৌধুরী
</doc>
<doc>
রুয়েটে ইলেকট্রনিকসের কর্মশালা অনুষ্ঠিত

| তারিখ: ২৭-০৬-২০১০

রাজশাহী প্রকৌশল ও প্রযুক্তি বিশ্ববিদ্যালয়ে (রুয়েট) সম্প্রতি ইলেকট্রনিকস বিষয়ে কর্মশালা অনুষ্ঠিত হয়েছে। রুয়েটের ইলেকট্রিক্যাল বিভাগের সেমিনার কক্ষে আয়োজিত কর্মশালার আনুষ্ঠানিক উদ্বোধন করেন রুয়েটের উপাচার্য সিরাজুল করিম চৌধুরী। কর্মশালায় রুয়েটসহ বিভিন্ন বিশ্ববিদ্যালয়ের শিক্ষার্থীরা অংশ নেন। কর্মশালায় ডিজিটাল বাংলাদেশ, ব্যাংক নিরাপত্তাসহ বিভিন্ন বিষয়ে আলোচনা করা হয়। কর্মশালায় বক্তারা বলেন, এ ধরনের কর্মশালার মাধ্যমে শিক্ষার্থীদের মধ্যে তথ্যপ্রযুক্তির প্রতি আকর্ষণ ক্রমাগত বৃদ্ধি পাবে, যা ডিজিটাল বাংলাদেশ গড়তে সহায়ক ভূমিকা রাখতে সক্ষম হবে।
কর্মশালায় রুয়েটের ছাত্রকল্যাণ উপদেষ্টা এম আশরাফুল আলম, ইলেকট্রিক্যাল বিভাগের প্রধান আবদুল গাফ্ফার খানসহ অনেকে উপস্থিত ছিলেন। —রাজশাহী বিশ্ববিদ্যালয় প্রতিনিধি।
</doc>
<doc>
জিপ্যাক হিসাবরক্ষণ সফটওয়্যার

| তারিখ: ২৭-০৬-২০১০
ওয়েবভিত্তিক হিসাবরক্ষণের জন্যবিশেষ সফটওয়্যার তৈরি করেছে জেনারেশন ডট নেক্সট আইটি সল্যুশন।
সফটওয়্যারটি সাধারণ ইন্টারনেট গতিতে সহজে ব্যবহার উপযোগী। একাধিক প্রতিষ্ঠানের ব্যবহারকারী দ্বারা একই সময়ে আলাদা অবস্থান থেকে সফটওয়্যারটি ব্যবহার করা যাবে।
এর মাধ্যমে ব্যবসাপ্রতিষ্ঠানের আর্থিক অবস্থা নিরূপণ, ব্যবসাপ্রতিষ্ঠানের সাধারণ হিসাব, প্রাপ্তি-প্রদান হিসাব, প্রতিদিনের আয়-ব্যয় হিসাব এবং ব্যালেন্সশিটসহ নানা প্রয়োজনীয় তথ্য পাওয়া যাবে। —বিজ্ঞপ্তি
</doc>
<doc>
আপডেট
দামের হেরফের তেমন নেই

| তারিখ: ২৭-০৬-২০১০

বিশ্বকাপ ফুটবলের জন্য টিভিকার্ড ও মিনিটরের বিক্রি বেড়েছে কম্পিউটার বাজারে। তাই টিভি কার্ড ও মনিটরের দাম তুলনামূলক বেড়েছে। এছাড়া দু’একটা যন্ত্রাংশের দাম পরিবর্তন হয়েছে। বাকি সব যন্ত্রাংশের দাম অপরিবর্তিত রয়েছে জানায় বিক্রেতারা। গতকাল শনিবার পাওয়া বিভিন্ন যন্ত্রাংশের দাম নিচে দেওয়া হলো:
প্রসেসর: ইন্টেল কোর আই ৭ (২.৮ গি.হা.) ২৩৫০০ টাকা, ইন্টেল কোর আই ৫ (২.৬৬ গি.হা.) ১৬০০০ টাকা, ইন্টেল কিউ ৯৫০৫ (২.৮৩ গি.হা.) ১৭৫০০ টাকা, ইন্টেল সেলেরন ১.৮ গি.হা. ৩০০০ টাকা। ইন্টেল কোর আই ৩ ২.৯৩ গি.হা. ৯০০০ টাকা কোর আইথ্রি ৩.০৬ গি.হা. ৯৮০০ টাকা। পেন্টিয়াম ডুয়েল কোর ২.৯৩ গি.হা. ৬৩০০, পেন্টিয়াম ডুয়েল কোর ২.৭ ৫২০০ টাকা পেন্টিয়াম ডুয়েল কোর ২.৭ গি.হা. ই ৫৪০০, ৫০০০ টাকা। ইন্টেল কোর টু কোয়াড ৮৪০০- ১৩২০০ টাকা; ২.৬৬ গি.হা. ১৩০০০ টাকা। ইন্টেল কোর টু ডুয়ো কেরাজ ই ৭৫০০ ২.৯৩ গি.হা. ৮৬০০ টাকা। মাদারবোর্ড: ইন্টেল ডিপি ৫৫ ডব্লিউবি এলজিএ ১১৫৬ (ডিডিআরএ) ৯৫০০ টাকা, ইন্টেল ডিএইচ ৫৫ এইচসি ৯৮০০ টাকা। গিগাবাইট এইচ ৫৫-এমএইচটুএইচ (ডিডিআর ৩) ৮০০০ টাকা। ইন্টেল ডিজি৪৫ এসজি ১১০০০ টাকা, ইন্টেল ডিজি ৪৫আইডি ৮২০০ টাকা। ডিজি৪১আরকিউ ৪৪০০ টাকা। ৪১টিওয়াই ৫৬০০ টাকা। ইন্টেল ৪৩জিটি ৬৭০০ টাকা। গিগাবাইট জি ৪১ ইন্টেল টিপসেট ৪২০০ টাকা। আসুস জি ৪১ ৪১০০ টাকা। র‌্যাম: ২ গি.বা. ডিডিআর ২- ৩৮০০ টাকা। ১ গি.বা. ডিডিআর টু ১৯০০ টাকা; ২ গি.বা. ডিডিআর ৩ ৪০০০ টাকা। হার্ডডিস্ক ড্রাইভ: ১৬০ গি.বা. (৭২০০ আরপিএম) ২৯০০ টাকা। ৩২০ গি.বা. ৩৩০০ টাকা। ৫০০ গি.বা. ৪০০০ টাকা। ১ টেরাবাইট ৭০০০ টাকা। পেনড্রাইভ: ২ গি.বা. ৫৫০ টাকা; ৪ গি.বা. ৮০০ টাকা; ৮ গি.বা. ১৩০০ টাকা। এলসিডি মনিটর: স্যামসাং ১৫.৬" ৭৭০০ টাকা। ফিলিপস ১৮.৫" ৮৮০০ টাকা; ডেল ১৮.৫" ৮৮০০ টাকা। স্যামসাং ১৮.৫" ৯৩০০ টাকা। এলজি ১৮.৫" ৮৩০০ টাকা। এইচপি ১৮.৫" ৯২০০ টাকা। স্যামসাং ২১.৫'' ১২১০০ টাকা। গ্রাফিকস কার্ড: গিগাবাইট জিভি ১ গি.বা. ৯৫০০ জিটি ৪৭০০ টাকা। গিগাবাইট পিসিআই এক্সপ্রেস ১ গি.বা. ৯৫০০ জিটি ৪৪০০ টাকা। স্যাফায়ার (এইচডি ৪৮৩০) ৫১২ মে.বা. ২৯০০, এইচডি ৩৪৫০ ৫১২ মে.বা. ২৯০০ টাকা। পিসিআই এক্সপ্রেস ৪৫৫০ এইচডি ৫১২ মে.বা. ৪৮০০ টাকা, এক্সএফএস এক্সপ্রেস ১ গি.বা জিএফ ৯৪০০ জিটি ৪৩০০ টাকা। ফক্সকন জিফোর্স পিসিআই ১০,৫০০ টাকা। ডিভিডি রাইটার/রি-রাইটার: সামসাং ৫২X২৪X৫২এক্স ১৮০০ টাকা এবং আসুস ৫২X৩২X৫২এক্স ২২০০ টাকা, সনি ডিভিডি-আরডব্লিউ ১৯০০ টাকা। ডিভিডি-রম ড্রাইভ: আসুস ১৮এক্স ১,৪০০ টাকা, ১,৩৫০ টাকা এবং বেনকিউ ১৬ এক্স ১৩৫০ টাকা। কেসিং: ১৫০০ থেকে ২২০০ টাকা। মাউস: ১০০ থেকে ৯০০ টাকা। কিবোর্ড: সাধারণ ২৫০ থেকে ৩৫০ টাকা। মাল্টিমিডিয়া ৬০০ টাকা। স্পিকার: ক্রিয়েটিভ ইনস্পায়ার (৫: ১) ৫৩০০ টাকা, (৭: ১) ৯৮০০ টাকা, (৪: ১) ৪৫০০ টাকা, (২: ১) ২৭০০ টাকা। মাইক্রোল্যাব (২: ১) ১৭০০ থেকে ১৮০০ টাকা, (৫: ১) ৪৫০০ টাকা, ক্রিয়েটিভ এসবিএস (এ৩০০) ২৫০০ টাকা, ডিলাক্স ২:১ ১৭০০। জিপিআরএস মডেম: আসুস ইউএসবিটি ৭১০০ টাকা, মবিডাটা ৩৫০০-৪২০০ টাকা (ইউএসবি)। হ্যান (ইউএসবি) ৩২০০ টাকা। টিভিকার্ড: এভারমিডিয়া এক্সটারনাল (ইউএসবি) ৪২০০ টাকা ও ইন্টারনাল ৩২০০ টাকা, গেডমি (ইউএসবি) টিভিকার্ড ২২০০, রিয়ালভিউ এক্সটারনাল (এলসিডি) ২২০০ টাকা ও গেড মি (এলসিডি) ২২০০ টাকা। কে-ওয়ার্ল্ড ২৭ টাকা। প্রিন্টার: ক্যানন পিক্সমা আইপি ২৭০০ ৩১০০ টাকা, এইচপি ১৬৬০ ডেস্কজেট ২৬০০ টাকা, এপসন সি ৫৯ ৩৩০০ টাকা, এইচপিসি পি (লেজার) ১০০৫, ৯২০০ টাকা; লেক্সমার্ক ই ১২০এন ৬৫০০ টাকা, ব্রাদার এইচএল ২১৪০-৭৫০০ টাকা, লেক্সমার্ক অল ইন ওয়ান এক্স ২৬৫০-৪৫০০ টাকা। এমএফসি ৭৩৪০ থেকে ২৩৫০০ স্যামসাং এমএল ১৬৪০ (লেজার) ৫৫০০। ডিজিটাল ফটোফ্রেম: ট্রানসেন্ড ৮৫০০, জিনিয়াস ৭৫০০ টাকা। পোর্টেবল হার্ডডিস্ক: ট্রানসেন্ড (২৫০ গি.হা) ৫১০০ টাকা, (৩২০ গি.হা) ৫৬০০ টাকা, (৫০০ গি.হা) ৮০০০ টাকা, (১ টি বি) ২০৫০০ টাকা। ইউপিএস: ৬৫০ ভিএ ২৫৫০ টাকা, ৮০০ ভিএ ৩০০০ টাকা, ১২০০ ভিএ ৫২০০ টাকা, ২ কেভিএ ১০৫০০ টাকা। রেডফক্স ৬৫০ভিএ ২৮০০ টাকা। অ্যান্টি ভাইরাস: নরটন সিঙ্গেল ইউজার (ইন্টারনেট সিকিউরিটি) ১১০০ টাকা। ক্যাসপারস্কি সিঙ্গেল ইউজার ১১০০ টাকা। —সংগ্রহ: তারিকুর রহমান খান
এখানে শুধু যন্ত্রাংশের দাম দেওয়া হয়েছে। পুরো কম্পিউটার কেনার ক্ষেত্রে যন্ত্রাংশ সংযোজন খরচ ও সার্ভিস চার্জ যুক্ত হবে।
</doc>
<doc>
৭ জুলাই থেকে ল্যাপটপ মেলা

| তারিখ: ২৮-০৬-২০১০

ঢাকায় চতুর্থবারের মতো শুরু হচ্ছে ল্যাপটপ কম্পিউটারের মেলা। শুধু ল্যাপটপ নিয়ে আয়োজিত তিন দিনের এ মেলা শুরু হবে ৭ জুলাই। মেকার কমিউনিকেশনের আয়োজনে এ মেলা অনুষ্ঠিত হবে ঢাকার বঙ্গবন্ধু আন্তর্জাতিক সম্মেলনে কেন্দ্রে। এবারের মেলায় ১৭টি প্রতিষ্ঠান ১৫টি প্যাভিলিয়ন ও ১১টি স্টলে নিজেদের সর্বশেষ প্রযুক্তির ল্যাপটপ প্রদর্শন করবে।
মেলার সমন্বয়ক সুলতান মাহমুদ জানান, সাধারণত আমরা জানুয়ারি মাসে ল্যাপটপ মেলা করলেও এবারই প্রথম অংশগ্রহণকারীদের অনুরোধে একই বছর দ্বিতীয়বারের মতো মেলার আয়োজন করা হয়েছে। তিনি জানান, সর্বশেষ প্রযুক্তির ল্যাপটপগুলো সাধারণ দর্শক এবং ব্যবহারকারীদের কাছে সহজে পৌঁছাতে এবং অংশগ্রহণকারীদের অনুরোধে বছরে দুবার এ মেলা অনুষ্ঠিত হবে।
এবারের মেলায় তিনটি নতুন ব্র্যান্ডসহ এবং বেশ কয়েকটি নতুন প্রতিষ্ঠানও যোগ দেবে বলে জানা গেছে। মেলা প্রতিদিন সকাল ১০টা থেকে সন্ধ্যা আটটা ৩০ মিনিট পর্যন্ত চলবে। মেলার টিকিট ২০ টাকা। মেলার পৃষ্ঠপোষক হিসেবে রয়েছে গিগাবাইট, তোশিবা, এসার ও স্যামসাং এবং সহযোগী এইচপি। —নুরুন্নবী চৌধুরী
</doc>
<doc>
আইইউবিসি ওপেন সোর্স নেটওয়ার্কের যাত্রা শুরু

| তারিখ: ২৮-০৬-২০১০
সম্প্রতি চট্টগ্রামের ইনডিপেন্ডেন্ট বিশ্ববিদ্যালয় চট্টগ্রাম ক্যাম্পাসে ওপেন সোর্স নেটওয়ার্কের যাত্রা শুরু হয়েছে। এ উপলক্ষে বিশ্ববিদ্যালয় মিলনায়তনে আয়োজিত এক অনুষ্ঠানে বাংলাদেশ ওপেন সোর্স নেটওয়ার্কের (বিডিওএসএন) সাধারণ সম্পাদক মুনির হাসান মুক্ত সফটওয়্যারের বিভিন্ন দিকের কথা তুলে ধরেন। তিনি বলেন, শুধু সফটওয়্যার ব্যবহার করলেই হবে না, এর সোর্স কোড বিষয়েও পর্যাপ্ত জ্ঞান থাকতে হবে। সেমিনারে উপস্থিত ছিলেন বিশ্ববিদ্যালয়ের স্কুল অব ইঞ্জিনিয়ারিং ও কম্পিউটার বিজ্ঞান ও প্রকৌশল বিভাগের শিক্ষক আতিকুর রহমান, এমরান হারুন এবং সৌমিত্র পালিত। বক্তারা বলেন, বিশ্ববিদ্যালয় শিক্ষার্থীদের শুধু পড়াশোনায় সীমাবদ্ধ নয় বরং দেশের মানুষের জন্য তাদের কাজ করতে হবে। দেশকে সুন্দর আগামীর দিকে নিয়ে যাওয়ার দায়িত্বটি বিশ্ববিদ্যালয়ের তরুণ শিক্ষার্থীদের নিতে হবে। সেমিনারে চট্টগ্রাম ওএসএনের সমন্বয়ক আরাফাত-উর-রহমান শিক্ষার্থীদের মুক্ত সফটওয়্যারবিষয়ক নানা প্রশ্নের উত্তর দেন। অনুষ্ঠান শেষে আইইউবিসি ওএসএন গঠন করা হয়। —নিজস্ব প্রতিবেদক
</doc>
<doc>
ডিজিটাল পূর্বধলা বিনির্মাণে প্রদর্শনী

| তারিখ: ২৮-০৬-২০১০
ডিজিটাল পূর্বধলা বিনির্মাণে তথ্যপ্রযুক্তির সেবা গ্রহণে সর্বস্তরের মানুষকে উদ্বুদ্ধ করতে সম্প্রতি নেত্রকোনার পূর্বধলা উপজেলায় তিন দিনব্যাপী প্রদর্শনী হয়েছে। গবেষণাপ্রতিষ্ঠান ডি.নেটের সহযোগিতায় বেসরকারি সংস্থা আরবানের উদ্যোগে তিন দিনের এই ভ্রাম্যমান প্রদর্শনী উপজেলার বিভিন্ন ইউনিয়ন প্রদক্ষিণ করে। এর আগে আরবান কার্যালয়ে পল্লি তথ্য কেন্দ্র ও প্রদর্শনীর উদ্বোধন করেন উপজেলা চেয়ারম্যান এরশাদ হোসেন। এ সময় অন্যদের মধ্যে উপস্থিত ছিলেন আরবানের নির্বাহী পরিচালক সৈয়দ আরিফুজ্জামান মাসুম, ডি.নেটের সহকারী পরিচালক রাহমাতুল আলমসহ অনেকে। আরবান পল্লি তথ্য কেন্দ্রে তথ্যপ্রযুক্তি, শিক্ষা, কৃষি, স্বাস্থ্যসেবার সব তথ্য পাওয়া যাবে। —গোলাম মোস্তফা, পূর্বধলা (নেত্রকোনা) প্রতিনিধি
</doc>
<doc>
ভারতে ৪৯৯ রুপির মুঠোফোন!

| তারিখ: ২৮-০৬-২০১০
ভারতের বাজারে সবচেয়ে কম দামের মুঠোফোন বিক্রি শুরু হয়েছে। কলকাতার মুঠোফোন নির্মাতা প্রতিষ্ঠান মিন্টের তৈরি এ মুঠোফোনের দাম মাত্র ৪৯৯ রুপি। কম দামের এ মুঠোফোনের আনুষ্ঠানিক উদ্বোধন করেন কলকাতার মেয়র শোভন চট্টোপাধ্যায়।
মিন্টের মহাব্যবস্থাপক শ্বেতা ছছরিয়া বলেছেন, এই রঙিন পর্দার মুঠোফোনে রয়েছে এফএম রেডিও ও টর্চ লাইট। এই মুঠোফোনে রাখা যাবে ১০০টি ফোন নম্বর ও ৫০টি এসএমএস। সংস্থা একই সঙ্গে ৯৯৯ রুপি মূল্যের আরও দুটি মডেলের মুঠোফোন ছেড়েছে।
এর আগে বাংলা নববর্ষের দিন কলকাতার বাজারে ৫০০ রুপি মূল্যের হ্যান্ডসেট ছেড়েছে কলকাতার মুঠোফোন প্রস্তুতকারক সংস্থা জিপি ইনফোটেক। এই মুঠোফোনের পর্দাও রঙিন। —অমর সাহা, কলকাতা
</doc>
<doc>
পঞ্চগড়ে তথ্যপ্রযুক্তি সেমিনার

| তারিখ: ২৮-০৬-২০১০

আন্তর্জাতিক জনসেবা দিবস উপলক্ষে গত বুধবার পঞ্চগড় জেলা প্রশাসকের সম্মেলন কক্ষে ‘তথ্যপ্রযুক্তির প্রসার ও তথ্যের অবাধ প্রবাহ’ শীর্ষক সেমিনার অনুষ্ঠিত হয়েছে। জেলা প্রশাসক বনমালী ভৌমিকের সভাপতিত্বে অনুষ্ঠিত সেমিনারে অতিরিক্ত জেলা প্রশাসক এহছানুল পারভেজ, সিভিল সার্জন ডা. মো. ইমারউদ্দিন, কৃষি সম্প্রসারণ অধিদপ্তরের উপপরিচালক বিজয় কুমার চ্যাটার্জি, তেঁতুলিয়া উপজেলার চেয়ারম্যান মুক্তারুল হক ও সদর উপজেলার ভাইস চেয়ারম্যান আনোয়ার সাদাত বক্তৃতা করেন। বক্তারা সরকারি সেবা জনগণের দোরগোড়ায় পৌঁছে দিতে তথ্যপ্রযুক্তির প্রসার এবং অবাধ তথ্যপ্রবাহ নিশ্চিত করার ওপর গুরুত্বারোপ করেন।
জেলা প্রশাসক জেলার বিভিন্ন সরকারি বেসরকারি অফিস ও শিক্ষাপ্রতিষ্ঠানে ইন্টারনেট ও ই-মেইল সুবিধা সম্প্রসারণে সরকারিভাবে সহায়তাদানের ঘোষণা দেন। প্রয়োজনে কম্পিউটার ও ইন্টারনেট মডেম বিনা মূল্যে সরবরাহ করার ঘোষণা দেন। সেমিনারে সরকারি কর্মকর্তা, জনপ্রতিনিধিসহ অনেকে উপস্থিত ছিলেন। —শহীদুল ইসলাম শহীদ, পঞ্চগড় প্রতিনিধি
</doc>
<doc>
অনলাইন কুইজের দ্বিতীয় রাউন্ডে পুরস্কার পেল ১৮ জন

| তারিখ: ২৮-০৬-২০১০
কম্পিউটার সোর্স লিমিটেডের ফিফা ওয়ার্ল্ড কাপ-২০১০ অনলাইন কুইজ প্রতিযোগিতায় দ্বিতীয় রাউন্ডে অংশগ্রহণকারীদের মধ্যে ১৮ জন বিজয়ীকে পুরস্কৃত করেছে। পুরস্কার বিতরণী অনুষ্ঠানে কম্পিউটার সোর্সের বিপণন পরিচালক মোখলেসুর রহমান বিজয়ীর হাতে পুরস্কার তুলে দেন। অনুষ্ঠানে পুরস্কার বিতরণ ছাড়াও এবারের ফিফা-২০১০ বিশ্বকাপ, কুইজ প্রোগ্রামের নানা দিক ও ওয়েবসাইটসহ বিভিন্ন বিষয় নিয়ে আলোচনা করা হয়। www.computersourcebd.com ঠিকানার ওয়েবসাইটে কুইজ পাওয়া যাবে।—বিজ্ঞপ্তি
</doc>
<doc>
কমিউনিক এশিয়া মেলায় আমরা

| তারিখ: ২৮-০৬-২০১০

এশিয়ার অন্যতম বৃহৎ তথ্য ও যোগাযোগপ্রযুক্তি মেলা কমিউনিক এশিয়া সম্প্রতি হয়ে গেল সিঙ্গাপুরে। এবারের মেলায় বাংলাদেশ থেকে অংশগ্রহণকারী প্রতিষ্ঠানগুলো মেলায় তাদের নিজস্ব প্যাভিলিয়নে অংশ নিয়েছে। এর মধ্যে ছিল আমরা নেটওয়ার্কস লি., জেনুইটি সিস্টেমস ও কিউএসআর সিস্টেমস। খবর বিজ্ঞপ্তির।
ইন্টারনেট সেবাদাতা প্রতিষ্ঠান আমরা নেটওয়ার্কস লি. এবারের কমিউনিক এশিয়ায় তাদের জনপ্রিয় সেবাগুলো প্রদর্শন করে। আমরা নেটওয়ার্কসের প্রধান পরিচালন কর্মকর্তা (সিওও) শারফুল আলম বলেন, ‘এবারের মেলায় আমরা আশাতীত সাড়া পেয়েছি।’
</doc>
<doc>
হেল্পলাইন
তৈরি করুন সফটওয়্যারের বহনযোগ্য সংস্করণ

| তারিখ: ২৮-০৬-২০১০

নানা কারণে আমরা কম্পিউটারে বিভিন্ন রকম সফটওয়্যার ইনস্টল করে থাকি। বেশিসফটওয়্যার থাকার কারণে কম্পিউটারের গতি ধীর হয়ে যায়, C:\ ড্রাইভের ওপর চাপ বাড়ে। তবে বহনযোগ্য সফটওয়্যার ব্যবহার করলে এই আশঙ্কা কমে যায়। কারণ বহনযোগ্য সফটওয়্যার সরাসরি কম্পিউটারে ব্যবহার করা যায়। ইচ্ছে করলে যেকোনো সফটওয়্যারের বহনযোগ্য সংস্করণ তৈরি করে নিতে পারেন। এ জন্য আপনার লাগবে setup capture নামের সফটওয়্যার। http://mediafire.com/?kyzhnz1amwz ঠিকানার সাইট থেকে মাত্র ৪ মেগাবাইটের এই সফটওয়্যারটি নামিয়ে নিন। এখন জিপ ফাইলটি খুলুন। দুই ক্লিকে setup capture চালু করুন এবং পর্যায়ক্রমে next অপশনে ক্লিক করুন। How to install লেখা এলে উইন্ডোটি মিনিমাইজ করুন।
এখন যে সফটওয়্যারকে বহনযোগ্য সফটওয়্যার হিসেবে রূপান্তর করতে চান, সেটি পিসিতে ইনস্টল করুন (বহনযোগ্য করার কাজ সম্পন্ন হয়ে গেলে ইচ্ছে করলে আপনি ইনস্টল করা কপিটি মুছে ফেলতে পারবেন)। এখন মিনিমাইজ করা উইন্ডোটি খুলুন এবং পর্যায়ক্রমে তিনবার next-এ ক্লিক করুন। এরপর usb flash/portable media অপশন নির্বাচিত করে next-এ ক্লিক করুন। এরপর ফাইলটি কম্প্রেস করার অপশন আসবে, কম্প্রেস করতে না চাইলে No compresson নির্বাচিত করে next-এ ক্লিক করুন। এরপর পর্যায়ক্রমে next /finish-এ ক্লিক করুন। এখন C:/programe files/vmware/vmware north star/captures-এ গিয়ে দেখুন আপনার কাঙ্ক্ষিত সফটওয়্যারটির পোর্টেবল ভার্সন তৈরি হয়েছে। ইনস্টল করার ঝামেলা নেই বলে এটি আপনি পেনড্রাইভ থেকেও সহজেই ব্যবহার করতে পারবেন। —খালেদ মাহমুদ খান, টাঙ্গাইল
</doc>
<doc>
চীনা ভাষায় ডোমেইন ঠিকানা চালু

| তারিখ: ২৯-০৬-২০১০

চীনের নিজস্ব ভাষায় ডোমেইন নাম চালু হয়েছে। এর ফলে চীনের ব্যবহারকারীরা নিজ ভাষায় ওয়েবসাইট খুলতে পারবেন। ওয়েব ঠিকানা ও বিশ্বের ইন্টারনেটবিষয়ক শীর্ষ সংস্থা ইন্টারনেট করপোরেশন ফর অ্যাসাইনড নেমস অ্যান্ড নম্বর (আইসিএএনএন) সম্প্রতি চীনের নিজস্ব ভাষায় ডোমেইন নাম লেখার অনুমোদন দিয়েছে। আন্তর্জাতিক ডোমেইন নেমস (আইডিএনএস) চীনের ভাষায় ওয়েবসাইট খোলার ব্যাপারটি চালু করেছে।
সম্প্রতি শেষ হওয়া ৩৮তম আন্তর্জাতিক আইসিএএনএন সম্মেলনে এ সিদ্ধান্ত নেওয়া হয়েছে। বিভিন্ন ভাষায় চালু হওয়া ডোমেইন নামের স্বীকৃতি দেওয়ার ব্যাপারটি অনুমোদিত হয়েছিল আগে। এ তালিকায় প্রথম অনুমোদন পায় আরবি স্ক্রিপ্ট যা সৌদি আরব, আরব আমিরাতে ব্যবহূত হচ্ছে। আইসিএএনএন জানিয়েছে চীন, হংকং ও তাইওয়ান শিগগিরই সাধারণ ব্যবহারকারীদের জন্য চীনের স্ক্রিপ্টে ডোমেইন নাম চালু হচ্ছে।
আইসিএএনএনের প্রধান রোড বেকস্ট্রোম জানান, বিশ্বের জনসংখ্যার বড় একটি অংশ চীনা ভাষায় কথা বলে এবং চীনা ভাষায় ডোমেইন নাম চালু হওয়ার ফলে ইন্টারনেটে নিজস্ব ভাষায় ১০০ কোটি লোক ডোমেইন নাম ব্যবহার করতে পারবে। লাতিন অক্ষরের বাইরে নিজস্ব ভাষায় ডোমেইন নাম চালু হওয়ায় বিশাল অংশের ইন্টারনেট ব্যবহারকারীরা ইংরেজির বাইরে নিজেদের ভাষায় ডোমেইন নাম লেখার সুযোগ পাবে। শিগগিরই আরও ২০টি ভাষার সুবিধাসহ থাই ও তামিল ভাষায় ডোমেইন নাম লেখার সুবিধা চালু হবে বলে জানা গেছে। এ ছাড়াও পর্নো সাইটগুলোর জন্য ডটএক্সএক্সএক্স নামে নির্দিষ্ট ডোমেইন নাম ঠিক করা হয়েছে। —বিবিসি অবলম্বনে নুরুন্নবী চৌধুরী
</doc>
<doc>
দক্ষ জনবল তৈরিতে যৌথ উদ্যোগ

| তারিখ: ২৯-০৬-২০১০
একটি দেশের দক্ষ মানবসম্পদ সে দেশের অর্থনৈতিক উন্নতির ক্ষেত্রে ভূমিকা রাখতে পারে।সেই দক্ষ মানবশক্তি তৈরির উদ্যোগ নিতে পারে বিভিন্ন বিশ্ববিদ্যালয়। গতকাল সোমবার ঢাকায় ইস্টার্ন বিশ্ববিদ্যালয়ে আইস টেকনোলজির সহায়তায় অনুষ্ঠিত ‘এম্প্লয়াবিলিটি ইন্ডেক্সিং: লিডিং টু বেটার জবস’ শিরোনামের এক সেমিনারে বক্তারা এ কথা বলেন।
সেমিনারে বাংলাদেশে উন্নত প্রশিক্ষণ, তথ্যপ্রযুক্তি ও তথ্যপ্রযুক্তিসেবা খাতে প্রতিষ্ঠিত হতে সহায়তা, প্রশিক্ষণপ্রাপ্ত মানবসম্পদের চাহিদা ও ঘাটতি নিয়ে আলোচনা করা হয়।
সেমিনারে প্রধান অতিথি কনফেডারেশন অব ইন্ডিয়ান ইন্ডাস্ট্রিজের (সিআইআই) চেয়ারম্যান গণেশ নটরাজন বলেন, যে দেশ তথ্যপ্রযুক্তি ক্ষেত্রে দক্ষ জনবল তৈরি করতে পারবে, সে দেশ তত এগিয়ে যাবে। বিশ্ববিদ্যালয়গুলো তথ্যপ্রযুক্তি ক্ষেত্রে দক্ষ মানবশক্তি তৈরি করার জন্য সবচেয়ে বড় ভূমিকা পালন করতে পারে। এ জন্য আইস টেকনোলজিস, গ্লোবাল ট্যালেন্ট ট্র্যাক (জিটিটি) কনফেডারেশন অব ইন্ডিয়ান ইন্ডাস্ট্রিজ (সিআইআই) এবং ভারতীয় কর্মসংস্থান সংগঠনগুলো সহায়তা করবে।
অনুষ্ঠানে আইস টেকনোলজিসের ব্যবস্থাপনা পরিচালক রুবায়েত জামিল বলেন, আইস টেকনোলজিস প্রশিক্ষণপ্রাপ্ত দক্ষ মানবসম্পদ তৈরিতে বিভিন্ন কর্মসূচি হাতে নিয়েছে। আইস ও জিটিটি যৌথভাবে দেশের শিক্ষাব্যবস্থায় তথ্যপ্রযুক্তি এবং তথ্যপ্রযুক্তি সেবা খাতের বাজারে দক্ষতা বাড়াতে বিভিন্ন কর্মসূচি হাতে নিয়েছে। অনুষ্ঠানে জিটিটির সঙ্গে ইস্টার্ন বিশ্ববিদ্যালয়ের একটি চুক্তি হয়। চুক্তির আওতায় জিটিটি ইস্টার্ন বিশ্ববিদ্যালয়ে ‘স্কিলড সেন্টার অব এক্সেলেন্স’ স্থাপন করবে।
সেমিনারে ইস্টার্ন বিশ্ববিদ্যালয়ের ইলেকট্রনিকস ও টেলিযোগাযোগ অনুষদের ডিন নুরুন্নবী, কলা অনুষদের ডিন নুরুল ইসলাম, জেনসার টেকনোলজিস লিমিটেডের ভাইস প্রেসিডেন্ট প্রমিলা নাগামালতি কালিভ, গ্লোবাল ট্যালেন্ট ট্রাক প্রাইভেট লিমিটেডের মহাব্যবস্থাপক শুভপ্রিয় মুখার্জি প্রমুখ উপস্থিত ছিলেন। —তারিকুর রহমান খান
</doc>
<doc>
প্রযুক্তি ও কারিগরি শিক্ষায় ব্যয় বাড়ানোর দাবি

| তারিখ: ২৯-০৬-২০১০

জাতীয় শিক্ষা বাজেটে প্রযুক্তি ও কারিগরি শিক্ষা খাতে ব্যয় বাড়াতে হবে। ২০২১ সালের মধ্যে ডিজিটাল বাংলাদেশ গড়ে তুলতে সর্বস্তরে কারিগরি শিক্ষার প্রসার ও বাস্তবায়ন করতে হবে। সম্প্রতি কারিগরি ও বৃত্তিমূলক শিক্ষা সপ্তাহ ২০১০ উপলক্ষে ময়মনসিংহের জেলা পরিষদ মিলনায়তনে অনুষ্ঠিত ‘ডিজিটাল বাংলাদেশ বিনির্মাণে কারিগরি ও বৃত্তিমূলক শিক্ষা’ শীর্ষক এক সেমিনারে কারিগরি শিক্ষা অধিদপ্তরের পরিচালক হুসনুল মাহমুদ খান মুখ্য আলোচক হিসেবে এসব কথা বলেছেন। সেমিনারে প্রধান অতিথি ছিলেন অতিরিক্ত জেলা প্রশাসক (রাজস্ব) ফরিদ আহাম্মেদ। তিনি ডিজিটাল বাংলাদেশ গড়ার জন্য সরকারের কিছু উদ্যোগের কথা তুলে ধরেন।
সেমিনারে প্রবন্ধ পড়েন ময়মনসিংহ কারিগরি প্রশিক্ষণকেন্দ্রের অধ্যক্ষ মো. সাখাওয়াৎ আলী। এতে বক্তৃতা করেন ময়মনসিংহ পলিটেকনিক ইনস্টিটিউটের অধ্যক্ষ মো. ফরিদ উদ্দিন, ঢাকা ইনস্টিটিউট অব গ্লাস অ্যান্ড সিরামিকসের অধ্যক্ষ মো. রফিকুল ইসলাম, বিএডিসি ময়মনসিংহ অঞ্চলের (ক্ষুদ্র সেচ) নির্বাহী প্রকৌশলী মো. আবদুল মজিদ, বাংলাদেশ কৃষি বিশ্ববিদ্যালয়ের নির্বাহী প্রকৌশলী মো. আনিছুল হক, ময়মনসিংহ পলিটেকনিক ইনস্টিটিউটের প্রশিক্ষক এ কে এম মিজানুর রহমান, ময়মনসিংহ কারিগরি শিক্ষা কল্যাণ সমিতির সভাপতি মো. নাজমুল ইসলাম ও পূর্বধলা ডিগ্রি কলেজের অধ্যক্ষ শহীদ খান।
বক্তারা বলেন, বাংলাদেশের অর্থনৈতিক উন্নয়ন-প্রক্রিয়া ত্বরান্বিত করতে কৃষি ও শিল্প খাতকে অগ্রাধিকার দিয়ে দক্ষ জনশক্তি তৈরি এবং তাদের প্রশিক্ষণের বিকল্প নেই।—ময়মনসিংহ অফিস
</doc>
<doc>
নর্থ সাউথ বিশ্ববিদ্যালয়ে ওয়েবসাইটে নিবন্ধন

| তারিখ: ২৯-০৬-২০১

নর্থ সাউথ বিশ্ববিদ্যালয় রেজিস্ট্রার অফিস স্বয়ংক্রিয়করণ করা হলো। শিক্ষার্থীদের নিবন্ধন পদ্ধতিতে তথ্যপ্রযুক্তির ব্যবহার নিশ্চিত করতে এ কার্যক্রম চালু করা হয়েছে।
সম্প্রতি বিশ্ববিদ্যালয়ের আয়োজিত ‘ডিজিটাল আর্কাইভিং অব অফিশিয়াল রেকর্ডস অব রেজিস্ট্রার অফিস’ শীর্ষক অনুষ্ঠানে বিশ্ববিদ্যালয়ের পরিচালনা পর্ষদের চেয়ারম্যান এম এ কাসেম এর আনুষ্ঠানিক উদ্বোধন করেন।
তিনি বলেন, তথ্যপ্রযুক্তির ব্যাপক ব্যবহার উন্নয়নের অন্যতম শর্ত। নর্থ সাউথ বিশ্ববিদ্যালয়ে তথ্যপ্রযুক্তি চর্চা অব্যাহত থাকবে বলে তিনি আশাবাদ ব্যক্ত করেন এবং সংশ্লিষ্ট সবাইকে ধন্যবাদ জানান। খবর বিজ্ঞপ্তির।
অনুষ্ঠানে বিশ্ববিদ্যালয়ের উপাচার্য হাফিজ জি এ সিদ্দিকীর সভাপতিত্বে স্কুল অব ইঞ্জিনিয়াররিং অ্যান্ড অ্যাপ্লাইড সায়েন্সের ডিন আবুল এল হক, সহ-উপাচার্য এস এ এম খায়রুল বাশার, কোষাধ্যক্ষ এম রাশিদুল ইসলাম বক্তৃতা করেন।
</doc>
<doc>
শিক্ষাপ্রতিষ্ঠানের জন্য সফটওয়্যার

| তারিখ: ২৯-০৬-২০১০

মাধ্যমিক ও উচ্চমাধ্যমিক পর্যায়ের প্রতিষ্ঠানের কর্মকাণ্ডকে অনলাইনে পরিচালনা করার জন্য বিভিন্ন সফটওয়্যার তৈরি করেছে টিএস ম্যানেজমেন্ট সিস্টেম। এসব সফটওয়্যারের মাধ্যমে শিক্ষাপ্রতিষ্ঠানের ফলাফল, হিসাবরক্ষণ, গ্রন্থাগার ব্যবস্থাপনা ও নিজস্ব ওয়েবসাইট পরিচালনা করা যাবে। সাইটের ঠিকানা: www.tsmts.com।—বিজ্ঞপ্তি
</doc>
<doc>
প্রতিবেদন
মুঠোফোনের গায়ে লেখা থাকতে হবে বিকিরণের মাত্রা

| তারিখ: ২৯-০৬-২০১০
যুক্তরাষ্ট্রের ক্যালিফোর্নিয়া অঙ্গরাজ্যের সান ফ্রান্সিসকো শহরে এখন থেকে মুঠোফোন বিক্রি করতে চাইলে সেটের গায়ে বিকিরণের মাত্রা অবশ্যই উল্লেখ করতে হবে। শহরটির তত্ত্বাবধায়ক পরিষদে ১০-১ ভোটে সম্প্রতি এই বিধান প্রবর্তিত হয়েছে।
শহরের মেয়রের পক্ষ থেকে জানানো হয় ‘মুঠোফোন ব্যবহারকে নিরুৎসাহিত করা এই বিধানের উদ্দেশ্য নয়। এটি ব্যবহারকারীদের বিকীর্ণ শক্তি ও এর ক্ষতিকর দিক সম্পর্কে সচেতন করে তুলবে।’ তবে মুঠোফোন নির্মাতাদের সংগঠন ‘সেলুলার টেলিকমিউনিকেশন অ্যান্ড ইন্টারনেট অ্যাসোসিয়েশন’ বিষয়টি নিয়ে ইতিমধ্যেই তাদের অসন্তোষের কথা জানিয়েছে। সংগঠনের সহসভাপতি জন ওয়ালসের অভিযোগ ‘এ ধরনের বিধান ক্রেতাসাধারণকে আরও বেশি দ্বিধাদ্বন্দ্বে ফেলবে।’
সান ফ্রান্সিসকো শহরের তত্ত্বাবধায়ক পরিষদের এই বিধান সব উৎপাদনকারী ও বিক্রেতাকে অবশ্যই মেনে চলতে হবে। আইন অমান্যের শাস্তি ৩০০ ডলার জরিমানা। এর আগে চলতি মাসের প্রথম দিকে ক্যালিফোর্নিয়া অঙ্গরাজ্যের প্রাদেশিক পরিষদে রাজ্য সিনেটর মার্ক লেনো এ ধরনের একটি বিল আনলেও মুঠোফোন শিল্পসংশ্লিষ্ট সংগঠনগুলোর বাধার মুখে তা অনুমোদন পায়নি। প্রসঙ্গত, মুঠোফোনে কথা বলার সময় এর থেকে তড়িৎচ্চৌম্বকীয় তরঙ্গ বিকিরিত হয়। মানবদেহ একটি নির্দিষ্ট মাত্রা পর্যন্ত এই বিকিরণ সহ্য করতে পারে। যুক্তরাষ্ট্রের ‘ফেডারেল কমিউনিকেশন্স কমিশন’ বিকিরণের নিরাপদ সীমা বেঁধে দিয়েছে। বিকিরণের শক্তিমাত্রা এর চেয়ে বেশি হলে মানবদেহে ক্যানসার, মস্তিষ্কের টিউমার ইত্যাদির ঝুঁকি বেড়ে যায় বলে ধারণা করা হয়। —বিবিসি অবলম্বনে সুজয় দাস
</doc>
<doc>
ই-টেন্ডার চালুর আগে সচেতনতা তৈরি করা হচ্ছে

| তারিখ: ৩০-০৬-২০১০
সড়ক ও জনপদ অধিদপ্তর, স্থানীয় সরকার ও প্রকৌশল অধিদপ্তর, বাংলাদেশ পানি উন্নয়ন বোর্ড ও পল্লী বিদ্যুতায়ন বোর্ডের কার্যক্রমে ইলেকট্রনিক দরপত্র ব্যবস্থা (ই-টেন্ডারিং) চালু হচ্ছে। এ প্রকল্পটি পরিকল্পনা মন্ত্রণালয়ের ইমপ্লিমেনটেশন মনিটরিং ও ইভ্যালুয়েশন ডিভিশনের (আইএমইডি) সেন্ট্রাল প্রকিউরমেন্ট টেকনিক্যাল ইউনিট (সিপিটিইউ) বাস্তবায়ন করছে। এতে চারটি সংস্থার ২০টি এজেন্সিতে ই-টেন্ডারিং কার্যক্রম চালু হবে। এ কার্যক্রম জেলা পর্যায়ে তুলে ধরতে ৬৪ জেলায় সরকারি ক্রয়বিষয়ে সামাজিক সচেতনতা বাড়াতে কর্মশালার আয়োজন করা হয়েছে। এর আওতায় পঞ্চম জেলা হিসেবে গতকাল মঙ্গলবার গাজীপুর জেলার পৌর বঙ্গতাজ মিলনায়তনের একটি কর্মশালা অনুষ্ঠিত হয়। এতে প্রধান পরিকল্পনা মন্ত্রণালয়ের আইএমইডি বিভাগের সচিব মো. আবদুল মালেক বলেন, সরকারি কার্যক্রমে স্বচ্ছতা ও জবাবদিহিতা নিশ্চিত করতে সরকারি কেনাকাটা আইন সংশোধন করা হয়েছে। সরকারি কেনাকাটার ক্ষেত্রে সেপ্টেম্বরের মধ্যে ই-টেন্ডার প্রক্রিয়া চালু করা হবে। কর্মশালায় ই-প্রকিউরমেন্ট ও ই-টেন্ডারের নানা বিষয় সবার মাঝে তুলে ধরা হচ্ছে।
কর্মশালায় উপস্থিত ছিলেন সিপিটিইউর পরিচালক কাজী জাহাঙ্গীর আলম, গাজীপুরের জেলা প্রশাসক মো. কামাল উদ্দিন মজুমদার, কর্মশালার আয়োজক বাংলাদেশ সেন্টার ফর কমিউনিকেশন প্রোগ্রামের (বিসিসিপি) পরিচালক মোহাম্মদ শাহজাহান, জেলা পরিষদের প্রধান নির্বাহী ফখরুদ্দিন আহমেদসহ অনেকে। স্থানীয় প্রশাসন, সরকারি ক্রয়কারী সংস্থাগুলোর প্রতিনিধি, অন্যান্য প্রতিষ্ঠান, ঠিকাদার শ্রেণী, সুশীলসমাজ ও সংবাদমাধ্যম—এ ছয় শ্রেণী ও পেশার ব্যক্তিরা কর্মশালায় অংশগ্রহণ করেন। কর্মশালায় জেলার কেনাকাটা বিষয়ক আগের কর্মকাণ্ড, পাবলিক প্রকিউরমেন্ট রিফর্ম (পিপিআর) বাস্তবায়নের ক্ষেত্রে বর্তমান পরিস্থিতি, ভবিষ্যতের পরিকল্পনা ইত্যাদি বিষয়ে আলোচনা করা হয়। এসব আলোচনার পাশাপাশি ই-টেন্ডারের নানা বিষয় তুলে ধরেন পিপিআরপি-২ এর উপদেষ্টা এ কে এম ফজলুল করিম ও বিসিসিপির বাদল হালদার।
সিপিটিউর যোগাযোগ পরামর্শক শফিউল আলম জানান, পর্যায়ক্রমে দেশের অন্যান্য জেলায়ও বিভিন্ন পর্যায়ের ব্যক্তিদের নিয়ে এ ধরনের কর্মশালা করা হবে। ই-প্রকিউরমেন্ট ও ই-টেন্ডার কার্যক্রমে সফটওয়্যার সহায়তা দিচ্ছে জিএসএস অ্যামেরিকান ইনফোটেক এবং দেশীয় সফটওয়্যার প্রতিষ্ঠান দোহাটেক লিমিটেড। —নুরুন্নবী চৌধুরী
</doc>
<doc>
ড্যাফোডিল বিশ্ববিদ্যালয়ে প্রযুক্তি উৎসব

| তারিখ: ৩০-০৬-২০১০
বেসরকারি বিশ্ববিদ্যালয় ড্যাফোডিল আন্তর্জাতিক বিশ্ববিদ্যালয়ে (ডিআইইউ) চলছে তথ্যপ্রযুক্তি উৎসব। ‘টেক ফিয়েস্তা-২০১০’ শিরোনামের তিন দিনব্যাপী এ উৎসব শেষ হচ্ছে আজ। গত সোমবার ডিআইইউ মিলনায়তনে ড্যাফোডিল কম্পিউটার্স লিমিটেড ও ডিআইইউর যৌথ উদ্যোগে এবং ইন্টেলের সহযোগিতায় উৎসবের উদ্বোধন করেন ডিআইইউর উপাচার্য অধ্যাপক আমিনুল ইসলাম। অনুষ্ঠানে ড্যাফোডিল কম্পিউটার্স লিমিটেডের পণ্য-ব্যবস্থাপক জাফর আহমেদ, ইন্টেল টেকনোলজি প্রাইভেট লিমিটেডের চ্যানেল প্লাটফর্ম-ব্যবস্থাপক রাঘবীর ম্যাদীয়াস্থা, ইন্টেল ওয়ার্ল্ড প্রোগ্রাম বাংলাদেশের পণ্য-ব্যবস্থাপক আকতার আহমেদ উপস্থিত ছিলেন। উৎসবে নানা আয়োজনের মধ্যে রয়েছে প্রযুক্তিবিষয়ক সেমিনার, কুইজ প্রতিযোগিতা, এক্সপেরিয়েন্স জোন, প্রযুক্তি পণ্যপ্রদর্শনী, গেমস, আন্তবিভাগীয় পিসি ফুটবল প্রতিযোগিতা ইত্যাদি। এ ছাড়াও ডিআইইউর শিক্ষার্থীদের জন্য রয়েছে বিশেষ মূল্যে ল্যাপটপ কেনার সুবিধা। —নিজস্ব প্রতিবেদক
</doc>
<doc>
তথ্যপ্রযুক্তি পণ্য ও সেবা নিয়ে ডাটাপার্কের অগ্রযাত্রা

| তারিখ: ৩০-০৬-২০১০

দেশের তথ্যপ্রযুক্তিসেবা এগিয়ে নিতে ডাটাপার্ক বিডি লিমিটেড আনুষ্ঠানিকভাবে যাত্রা শুরু করছে আগামীকাল থেকে। ডাটা সেন্টার, তথ্যপ্রযুক্তিগত ব্যবসায়িক পরামর্শ, আইটি শিক্ষামূলক ক্ষেত্রগুলোতে নিজেদের দক্ষ, প্রতিষ্ঠিত কর্মীদের মেধা কাজে লাগিয়ে দেশে ও বহির্বিশ্বের তথ্যপ্রযুক্তি খাতে আন্তর্জাতিকমানের পণ্য ও সর্বোচ্চ সেবা প্রদান করবে প্রতিষ্ঠানটি। খবর বিজ্ঞপ্তির।
নানা ধরনের কার্যক্রমের মধ্যে থাকছে ডাটা সেন্টার সলিউশন, ডিজাস্টার রকভারি সলিউশন, কাস্টমার সফটওয়্যার ডেভেলপমেন্ট, সফটওয়্যার মেইনটেন্যান্স, কনটেন্ট ডেভেলপমেন্ট সার্ভিস ইত্যাদি। যাত্রার শুরু থেকেই ডাটাপার্কের সহযোগী হিসেবে রয়েছে ওরাকল কর্পোরেশন, রেড হার্ট লিনাক্সসহ বেশ কিছু প্রতিষ্ঠান । ওয়েবসাইট: www.dataparkbd.com।
</doc>
<doc>
কোর আই ফাইভ প্রসেসরের ল্যাপটপ

| তারিখ: ৩০-০৬-২০১০

কোর আই ফাইভ প্রসেসর-চালিত এসারের নতুন একটি ল্যাপটপ কম্পিউটার বাজারে ছেড়েছে এক্সিকিউটিভ টেকনোলজিস লিমিটেড। অ্যাস্পায়ার ৫৭৪৫ মডেলের এ ল্যাপটপে আছে ২.২৬ গিগাহার্টজ গতির ইন্টেল কোর আই ফাইভ ৪৩০ প্রসেসর। এতে আরও আছে ১৫.৬ ইঞ্চির মনিটর, ৪ গিগাবাইট র‌্যাম, ৫০০ গিগাবাইট হার্ডডিস্ক, ডিভিডি রাইটার, কার্ড রিডার, ওয়াইফাই ইত্যাদি। এর দাম ৫৪ হাজার ৮০০ টাকা। —বিজ্ঞপ্তি
</doc>
<doc>
চট্টগ্রামে গিগাবাইটের সম্মেলন

| তারিখ: ৩০-০৬-২০১০

সম্প্রতি চট্টগ্রামে গিগাবাইট ও স্মার্ট টেকনোলজিসের যৌথ আয়োজনে গিগাবাইটের বিক্রয় পরিবেশক সম্মেলন অনুষ্ঠিত হয়েছে। অনুষ্ঠানে গিগাবাইটের ইউএসবি ৩ দশমিক ০ প্রযুক্তিসংবলিত এবং ডিডিআর৩ ও ডিডিআর২ র‌্যামসমর্থিত নতুন মাদারবোর্ডগুলো অবমুক্ত করা হয়।
অনুষ্ঠানে উপস্থিত ছিলেন স্মার্ট টেকনোলজিসের চট্টগ্রাম শাখার ব্যবস্থাপক মোহাম্মদ মাজহারুল ইসলাম, গিগাবাইট পণ্য ব্যবস্থাপক খাজা মো. আনাস খানসহ অনেকে। অনুষ্ঠানে কারিগরি নানা বিষয়ের পাশাপাশি মাদারবোর্ডসংশ্লিষ্ট বিভিন্ন বিষয় তুলে ধরা হয় এবং বিভিন্ন ক্যাটাগরিতে ডিলারদের দেওয়া হয় পুরস্কার। অনুষ্ঠানে ডিলারদের অংশগ্রহণে গেম শো অনুষ্ঠিত হয়। —বিজ্ঞপ্তি
</doc>
