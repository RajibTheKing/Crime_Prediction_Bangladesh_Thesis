
চলে গেল ২০১১ সাল। বড় নিষ্ঠুর বছর ছিল চলচ্চিত্র শিল্পের জন্য। অনেক খারাপ রেকর্ডের বছর ছিল আমাদের জন্য। প্রথমত, ছবি কম হয়েছে, অনেক প্রযোজক প্রযোজনা প্রতিষ্ঠান বন্ধ করে চলে গেছেন। ধারাবাহিকভাবে ছবিগুলো সিনেমা হলে মুখ থুবড়ে পড়েছে। চলচ্চিত্র শিল্প এক শাকিব খাননির্ভর হয়েছিল। কিন্তু শাকিব একা কতক্ষণ দৌড়াবে?
বড় হতাশা দিয়ে চলে যাচ্ছে ২০১১ সাল। হতাশা কাটিয়ে ২০১২ আমাদের ভালো কিছু দিতে পারবে কি না, জানি না।
আমৃত্যু চলচ্চিত্র নিয়ে থাকব এ নেশার কারণেই এ বয়সেও ছোটাছুটি করি। সিনেমাটাকে যদি একটু ভালো করা যায়, যদি সমস্যাগুলো দূর করা যায়। কিন্তু সত্যিকার অর্থে পাহাড়সমান সমস্যা কোনো দিন দূর হবে বলে মনে হয় না।
২০১১ সালে আমরা লড়াই করেছি প্রথমত ভিডিও পাইরেসির সঙ্গে। নতুন অনেক ছবি পাইরেসির কবলে লোকসানের মুখে পড়ে। এই প্রযোজকেরা আর ছবি বানাতে পারেননি। এ ধাক্কা কাটিয়ে উঠতে না উঠতেই বড় ধাক্কা পড়ল একের পর এক ছবিগুলো ব্যবসায়িকভাবে সিনেমা হলে মুখ থুবড়ে পড়ার কারণে। দুই-তিন বছর ধরে যে শাকিব খানকে ঘোড়ার বাজি হিসেবে ধরে প্রযোজকেরা দুই থেকে আড়াই কোটি টাকা ব্যয়ে ছবি বানিয়ে আসছিলেন, এ বছর কিন্তু আগের বছরের মতো শাকিব একাই এ শিল্পকে দৌড়ে নিয়ে যেতে পারেনি। এটা ওর কোনো দোষ নয়। শাকিব ওর নিজের জায়গায় ঠিক আছে। ঠিক নেই আমরা। অন্ধের মতো সবাই ওর ওপর ভর করেই ওকেও বেশি লোড দিয়ে ফেলেছি। ২০১১ সালে প্রয়োজন ছিল নব্বইয়ের দশকের মতো নতুন ছেলেমেয়েদের নিয়ে আসা। কিন্তু সেই চেষ্টা যদিও বা দু-একজন যাঁরা বিচ্ছিন্নভাবে করেছিলেন, সেটা সফল হয়নি। সবার সম্মিলিত প্রচেষ্টা থাকলে ২০১২ সালে হয়তো নতুন মুখ এনে শিল্পী সংকট কিছুটা হলেও দূর করা সম্ভব।
এবার কিছু সমস্যার কথা বলব। একটি দেশের চলচ্চিত্র শিল্প, যেখানে প্রায় ১০০ কোটি টাকা বিনিয়োগ হয়, সেই শিল্পের সূতিকাগার এফডিসির অবস্থা ছিল যাচ্ছেতাই। বছরের বেশির ভাগ সময়ই এখানে রক অ্যান রোল মেশিনটি ছিল নষ্ট। বাইরে বছরের মাঝামাঝি সময় হঠাৎ জানা গেল, সাউন্ড নেগেটিভ নেই। তারপর ক্যামেরা ঠিক নেই। ডিজিটাল কমপ্লেক্স একটি করা হয়েছে। কিন্তু এর কোনো কিছুই ঠিক নেই। আজ অবধি এখানে কোনো কাজ হয়নি। তাহলে আমি কি ধরে নেব, সরকারের দিক থেকেও খুব বেশি নজরদারি ছিল না? যদি দায়িত্বপ্রাপ্ত কাউকে কিছু বলেছি, তিনি বলেছেন, ‘আচ্ছা রাজ্জাক সাহেব, আমি দেখছি।’ আর আমরা যাঁরা নেতারা আছি, তাঁরাও শুধু আলোচনার মধ্যেই সীমাবদ্ধ থাকলাম। কোনো আলোচনার চূড়ান্ত ফলাফল ২০১১ সালে দিতে পারেনি। সবকিছুর জন্য আমি আমাদের সবাইকে দায়ী করব। এর মধ্যে আমিও একজন।
২০১১ সালেই আমাদের আপত্তির মুখে মুক্তি দেওয়া হলো ভারতীয় বাংলা ছবি। এটা জানি না কীভাবে কার স্বার্থে দেওয়া হলো। এতটুকু বলতে পারি—তাঁরাই এটা করেছেন, যাঁদের মধ্যে নিজেদের শিল্পের প্রতি সামান্য পরিমাণ ভালোবাসা নেই। তাঁদের উদ্দেশে আর কিছু বলার নেই। শুনেছি, ২০১২ সালে মুম্বাইয়ের বাণিজ্যিক ছবিগুলো নিয়ে আসা হবে। তবে মিনতি এতুটুকই, আমার দেশের পাঁচটি ছবি যেন ওপার বাংলায় যায়।
সারা দুনিয়ার সিনেমা হলের সবকিছুই পাল্টে যাচ্ছে। কলকাতা গিয়ে দেখলাম, প্রত্যন্ত অঞ্চলের সিনেমা হলগুলোর অবস্থা এমনভাবে করা হচ্ছে যে একজন মানুষ মনে করবে ঘরে বসেই তিনি সিনেমা উপভোগ করছেন। আর আমার দেশের সিনেমা হলের যে কী দুরবস্থা তা বলে শেষ করা যাবে না। ২০১১ সালে সিনেমা হলগুলোর পরিবেশ আরও খারাপ হয়েছে। সরকারের কাছে আমরা দাবি করেছিলাম, প্রতি জেলায় অন্তত একটি করে সিনেমা হল ডিজিটাল করতে বাধ্যবাধকতায় নিয়ে আসা হোক। সরকার আশ্বাস দিয়েছে ২০১১ সালে। আশা করি ২০১২ সালে এর বাস্তবায়ন শুরু হবে।
হতাশার আরও কথা হচ্ছে, সর্বশেষ শুনলাম ২০১১ সালেই বন্ধ হয়ে গেছে প্রায় ৮০টি প্রেক্ষাগৃহ।
সবশেষে একটু সুখবর দিতে চাই। এত কিছুর পরও ২০১১ সালে একটুখানি স্বস্তিকর সংবাদ ছিল যে নতুন কিছু ছেলে এসেছে ছবি বানাতে। আমি জানি না তারা কীভাবে কাজ করবে। আমি তাদের মধ্যে দু-একজনের সঙ্গে কাজ করেছি। আমার নিজের কাছে ভালো লেগেছে। এমনও তো হতে পারে, ২০১২ সালে এই নতুনেরাই একটা বিপ্লব ঘটাতে পারে। ২০১১তে না-ই বা কিছু দিল, কিন্তু ২০১২তে সেই বিপ্লব-বসন্ত দেখার অপেক্ষায় থাকলাম।
২০১১ সাল শুরু হয়েছিল উপমহাদেশের প্রখ্যাত নৃত্যশিল্পী ও নৃত্যগুরু বুলবুল চৌধুরীকে স্মরণ করে নৃত্য উৎসব আয়োজনের মধ্য দিয়ে। বাংলাদেশ নৃত্যশিল্পী সংস্থা প্রথমবারের মতো পাঁচ দিনব্যাপী ‘বুলবুল মেলা’ নামের এই উৎসব আয়োজন করে ঢাকা, মানিকগঞ্জ ও চট্টগ্রামে। দেশের বিভিন্ন জেলা থেকে আসা নৃত্যদল ও নৃত্যশিল্পীদের পরিবেশনায় নৃত্যানুষ্ঠানের পাশাপাশি বুলবুল চৌধুরীর একমাত্র জীবিত শিষ্য ভারতের নৃত্যশিল্পী অজিত সান্যালকে দেওয়া হয় সংবর্ধনা। বুলবুল একাডেমি ও বাফা প্রথমবারের মতো ১ থেকে ১০ জানুয়ারি ১০ দিনব্যাপী ‘বুলবুল মেলা’ আয়োজন করে, যেখানে নৃত্যানুষ্ঠানের পাশাপাশি ছিল শোভাযাত্রা ও নৃত্য কর্মশালা। ছায়ানট জানুয়ারিতে আয়োজন করে দুই দিনব্যাপী রবীন্দ্রনৃত্য উৎসব, যেখানে ঢাকা ও ঢাকার বাইরের শিল্পী ও সংগঠনের পরিবেশনায় নৃত্যনাট্যসহ খণ্ডনৃত্য ও রবীন্দ্রনৃত্য বিষয়ে অডিও ভিজ্যুয়াল প্রদর্শিত হয়। এ ছাড়া ছায়ানট অক্টোবরে প্রথমবারের মতো আয়োজন করে ‘শাস্ত্রীয় নৃত্য উৎসব’, এখানেও ঢাকা ও ঢাকার বাইরের শাস্ত্রীয় নৃত্যের শিল্পী ও নৃত্যদল অংশগ্রহণ করে। শ্রীলঙ্কায় অবস্থিত সার্ক কালচারাল সেন্টার এবং বাংলাদেশ সরকারের সংস্কৃতিবিষয়ক মন্ত্রণালয়ের যৌথ আয়োজনে প্রথমবারের মতো ঢাকায় ‘ফোক ড্যান্সেস ইন দ্য সার্ক রিজিয়ন’ শীর্ষক চার দিনব্যাপী সিম্পোজিয়াম অনুষ্ঠিত হয় অক্টোবরে বাংলাদেশ শিল্পকলা একাডেমীতে। এতে বাংলাদেশসহ শ্রীলঙ্কা, ভারত, নেপাল ও ভুটানের প্রতিনিধিদল অংশগ্রহণ করে। সিম্পোজিয়াম উপলক্ষে সেমিনার, আলোকচিত্র প্রদর্শনী ও সার্কভুক্ত দেশের নৃত্যশিল্পীদের পরিবেশনায় বর্ণাঢ্য নৃত্যানুষ্ঠান আয়োজিত হয়।
ভারতের প্রখ্যাত মণিপুরি নৃত্যগুরু পদ্মশ্রী দর্শনা ঝভেরী প্রথমবারের মতো বাংলাদেশে আসেন এ বছর। মণিপুরি নৃত্যের অগ্রণী সংগঠন নৃত্যম নৃত্যশীলন কেন্দ্র, বাংলাদেশ-ভারত সম্প্রীতি পরিষদ ও মণিপুরি সমাজকল্যাণ সমিতি যৌথভাবে মণিপুরি নৃত্যের কর্মশালা আয়োজন করে, যা পরিচালনা করেন পদ্মশ্রী গুরু দর্শনা ঝভেরী। কর্মশালা শেষে গুরু দর্শনা ঝভেরী সমাপনী অনুষ্ঠানে নৃত্য পরিবেশন করেন।
২৯ এপ্রিল আন্তর্জাতিক নৃত্য দিবস উপলক্ষে প্রতিবারের মতো এবারও বাংলাদেশ নৃত্যশিল্পী সংস্থা সাত দিনব্যাপী দেশজুড়ে নৃত্য উৎসবের আয়োজন করে। বাংলাদেশ শিল্পকলা একাডেমীর সঙ্গে যৌথভাবে ২৩ থেকে ২৯ এপ্রিল পর্যন্ত অনুষ্ঠিত উৎসবে ছিল শোভাযাত্রা, নৃত্যমেলা, সেমিনার, নৃত্যানুষ্ঠান ও তিন নৃত্যগুরু বুলবুল চৌধুরী, গওহর জামিল ও জি এ মান্নান পদক প্রদান পর্ব। রবীন্দ্রনাথের সার্ধশততম জন্মজয়ন্তী উপলক্ষে সংস্কৃতিবিষয়ক মন্ত্রণালয়ের অর্থায়নে এবং জাতীয় উদ্যাপন উপকমিটির আয়োজনে বগুড়ায় উদ্যাপিত হয় তিন দিনব্যাপী রবীন্দ্রনৃত্য উৎসব। এতে ঢাকা থেকে নৃত্য সংগঠন দিব্য, নৃত্যলোক ও বগুড়া থেকে আমরা ক’জন শিল্পী গোষ্ঠী ছাড়াও নওগাঁ, জয়পুরহাট, পাবনা, রাজশাহীসহ অন্যান্য জেলার নৃত্য সংগঠন অংশগ্রহণ করে। রবীন্দ্রজন্মজয়ন্তী উপলক্ষে সারা দেশে বিভিন্ন নৃত্যসংগঠন রবীন্দ্র নৃত্যনাট্য ও খণ্ডনৃত্য অনুষ্ঠানের আয়োজন করে। ‘সাধনা’ রবীন্দ্রনাথের নৃত্যনাট্য ‘তাসের দেশ’ প্রথমবারের মঞ্চায়ন করে ঢাকায় শিল্পকলা একাডেমীর জাতীয় নাট্যশালায়। জাতীয় জাদুঘর আয়োজিত রবীন্দ্র সার্ধশততম জন্মজয়ন্তী অনুষ্ঠানে রবীন্দ্রনাথের ‘বিদায় অভিশাপ’ কবিতার নৃত্যরূপায়ণ প্রথমবারের মতো মঞ্চে পরিবেশন করে নৃত্যম নৃত্যশীলন কেন্দ্র। বাংলাদেশ সরকারের সংস্কৃতিবিষয়ক মন্ত্রণালয়ের নাটক, নৃত্য, সংগীত, আবৃত্তি ও যাত্রা উন্নয়ন প্রকল্পের অধীনে বাংলাদেশ নৃত্যশিল্পী সংস্থার সহযোগিতায় নৃত্য কর্মশালা অনুষ্ঠিত হয় ঢাকা, চট্টগ্রাম, রংপুর ও গোপালগঞ্জে এবং সেমিনার অনুষ্ঠিত হয় ঢাকা, সিলেট, বগুড়া ও বরিশালে। একই প্রকল্পের অধীনে বাংলাদেশ শিল্পকলা একাডেমীর সহযোগিতায় দেশব্যাপী আয়োজন করা হয় নৃত্য প্রতিযোগিতার।
বাংলাদেশ নৃত্যশিল্পী সংস্থার নিয়মিত অনুষ্ঠান স্বপ্নযাত্রার দুটি অনুষ্ঠান হয় শিল্পকলা একাডেমীতে মার্চ এবং অক্টোবরে। শিল্পকলা একাডেমী নিয়মিত কার্যক্রমের অংশ হিসেবে প্রতিশ্রুতিশীল নৃত্যশিল্পীদের অংশগ্রহণে নৃত্যানুষ্ঠানের আয়োজন করে। পরিবেশ দিবস উপলক্ষে শিল্পকলা একাডেমী প্রথমবারের মতো মঞ্চায়ন করে নৃত্যনাট্যপরিবেশ বাঁচাও।
নৃত্যের আন্তর্জাতিক সংগঠন ‘ওয়ার্ল্ড ড্যান্স অ্যালায়েন্স’ আয়োজন করে কত্থ্ক ও কন্টেম্পোরারি নৃত্যের কর্মশালা, পরিচালনা করেন আমেরিকান নৃত্যশিল্পী সিনথিয়া লি। প্রথমবারের মতো ঢাকার বাইরে বরিশালে অনুষ্ঠিত হয় ওয়ার্ল্ড ড্যান্স অ্যালায়েন্সের জেলা সম্মেলন ও কন্টেম্পোরারি নৃত্যের কর্মশালা।
টেলিভিশন নৃত্যশিল্পী সংস্থার দ্বিবার্ষিক সম্মেলনের মধ্য দিয়ে ডিসেম্বরে নবগঠিত কার্যকরী কমিটি ঘোষণা করা হয়।
বছরের বিভিন্ন সময়ে ভারত, চীন ও শ্রীলঙ্কার নৃত্যদল বাংলাদেশে নৃত্যানুষ্ঠান পরিবেশন করে। ২০১১ সালে বাংলাদেশের নৃত্যদল ও নৃত্যশিল্পীরা বিশ্বের বিভিন্ন দেশে নৃত্য পরিবেশন করে দেশের জন্য সুনাম বয়ে এনেছেন।
প্রথমবারের মতো নৃত্যশিল্পী পিনু খান ২০১১ সালে জাতীয় সংসদে সংরক্ষিত মহিলা আসনে সংসদ সদস্য নির্বাচিত হয়েছেন।



   আফসানা মিমি

1 2

লিখতে বসেছি টেলিভিশন অনুষ্ঠানের ২০১১ সালের প্রাপ্তি-অপ্রাপ্তি আর ২০১২ সালের প্রত্যাশার কথা।
মাথার ভেতর আকুলি-বিকুলি চলছে কোন প্রাপ্তির কথা বলব আর কোন অপ্রাপ্তির? কারণ, টেলিভিশন অনুষ্ঠানের ব্যর্থতা বা সফলতার দায় তো শুধু নির্মাতা, শিল্পী, কলাকুশলী বা প্রযোজনা প্রতিষ্ঠানের নয়। দায় টেলিভিশন চ্যানেলগুলোরও, যারা নীতিমালা প্রণয়নকারীরা এখনো কোনো সঠিক দিক নির্দেশনা দিতে পারেননি। হাঁটি হাঁটি পা পা করে প্যাকেজ নাটক, প্যাকেজ অনুষ্ঠান বা বেসরকারি পর্যায়ের অনুষ্ঠান নির্মাণের বয়স প্রায় ১৬-১৭ হতে চলল। কিন্তু অনুষ্ঠানের মান দিন দিন কমছে, না বাড়ছে—সে এক জটিল প্রশ্ন।
এ মুহূর্তে অনুমোদন পাওয়া টেলিভিশন চ্যানেলের সংখ্যা ২৩। সংবাদপ্রধান চ্যানেল এটিএন নিউজ, ইন্ডিপেন্ডেন্ট টিভি এবং সময় টিভিকে হিসাব থেকে বাদ রাখলে নিয়মিত সম্প্রচার এবং পরীক্ষামূলক সম্প্রচারসহ বিনোদনমূলক চ্যানেলের সংখ্যা দাঁড়ায় ২০। তার পরও ভারতীয় হিন্দি অথবা ভারতীয় বাংলা চ্যানেলের প্রতি দর্শকদের আগ্রহ আমরা কমাতে পারিনি। দৃষ্টি ফেরাতে পারিনি আমাদের দিকে। এ দায় কি দর্শকদের? নাকি আমাদের, যারা অনুষ্ঠান নির্মাণ করি; নাকি যাঁরা টেলিভিশন চ্যানেল তৈরি করছেন এবং অনুষ্ঠান প্রচার করে চলেছেন নিরন্তর তাঁদের? কয়টি টিভি চ্যানেল স্বমহিমায় উদ্ভাসিত হতে পেরেছে? এ টিভি চ্যানেলগুলো কি আসলে একটি আরেকটির ক্লোন নয়? আমার এসব বাতুল প্রশ্নে টেলিমাধ্যমের মানুষদের ভ্রুকুঞ্চন হওয়াটাই স্বাভাবিক। কিন্তু আমি কোনো ব্যক্তি বা কোনো প্রতিষ্ঠানকে কটাক্ষ করছি না। আমি নিজেও এই বৃহৎ পরিবারেরই একজন সদস্য বা কর্মী। আমি কেবল বলতে চাইছি, একটি মানদণ্ড বা পলিসি আমাদের খুব দরকার। তাহলে সামনের বছরগুলোতে সালতামামি লিখতে বসলে দেখবেন, প্রাপ্তির ঝুলি উপচে উঠছে আর অপ্রাপ্তিগুলো কমে আসছে।
সেই সুদিনের অপেক্ষায় আছি, যেদিন একজন অনুষ্ঠান নির্মাতাকে রীতিমতো যোগ্যতার পরীক্ষা নিয়ে নির্মাণের দায়িত্ব দেওয়া হবে। এবং যোগ্যতার ভিত্তিতেই তার মূল্যায়ন হবে। যার যা খুশি তা লিখতে পারবে না, যার যা খুশি তৈরি করতে পারবে না, যার যা খুশি তা দেখাতে পারবে না। থাকবে সামাজিক এবং রাষ্ট্রীয় দায়। একইভাবে টিভি চ্যানেলগুলোও মুড়ি ও মিছরি একই দামে কিনতে পারবে না। এবং তাদেরও থাকবে সমান দায়িত্ব।
আমরা ভাষার অবমাননা করি। ইতিহাস ও সংস্কৃতির অবমাননা করি। এই অধিকার আমাদের কে দিয়েছে?
আমাদের পতাকা, আমাদের ভাষা, আমাদের ইতিহাস, ঐতিহ্য, সংস্কৃতি এসব তো ধর্মগ্রন্থের মতোই পবিত্র, যা আমরা মাথায় করে রাখব। পরম ভালোবাসায় বুকের ভেতর লালন করব।
দর্শকেরাই আমাদের কাজের মূল বিচারক। তাঁরা বলেন, নাটকের গল্প ভালো নয়। আপনারা এসব কি ভাষায় কথা বলেন? কী দেখান?
একটা তুলনামূলক আলোচনা হতেই পারে যে বিনোদননির্ভর টেলিভিশন চ্যানেলগুলোতে বছরের ৩৬৫ দিনে যা দেখানো হচ্ছে, তার কত ভাগ অনুষ্ঠান সফল?
কীভাবে, কখন পেলেন বিজয়ের বার্তা? তাঁদের কেউ সরাসরি রণাঙ্গনে ছিলেন। কেউ ছিলেন স্বাধীন বাংলা বেতার কেন্দ্রে। কেউ বা দেশে থেকেই গোপনে গোপনে তহবিল সংগ্রহ করে পাঠাতেন সীমান্তের ওপারে। কেউ পাকিস্তানিদের খবরাখবর পৌঁছে দিতেন মুক্তিযোদ্ধাদের কাছে। এমনি করে কোটি কোটি মুক্তিকামী মানুষের সঙ্গে সেদিন মুক্তিযুদ্ধে জড়িয়েছিলেন আমাদের সংস্কৃতি অঙ্গনের লোকজনও। তবে ষোলোই ডিসেম্বর বিজয়ের দিনটিতে তাঁরা কোথায় ছিলেন, কখনই বা শুনলেন বিজয়ের খবর, কী প্রতিক্রিয়া হয়েছিল তাঁদের, সেই কথাগুলোই আমরা জানতে চেয়েছি সংস্কৃতি অঙ্গনের কয়েকজন মানুষের কাছ থেকে।
মাত্র কয়েক দিন আগেই, নভেম্বর মাসে ক্যান্টনমেন্ট থেকে ছাড়া পেয়েছেন রাজ্জাক। জীবনের মায়া ছেড়েই দিয়েছিলেন। বাড়ি থেকে যে পালিয়ে যাবেন, সে পথও নেই। কারণ, তাঁর বাড়ির সামনেই পাকিস্তানি বাহিনীর ক্যাম্প (এখন যেখানে ওয়ান্ডারল্যান্ড)। সারাক্ষণ সেনারা টহল দেয়। আশপাশের সব বাঙালি চলে গেছে অনেক আগেই। ১৬ ডিসেম্বর ভোরের দিকে গুলির শব্দ। ভয় হলো, এই বুঝি ঢাকায় যুদ্ধ শুরু হলো। তাহলে তো এই ভবনের নিচেই চাপা পড়ে মারা যাবেন। কোনো রকমে ছাদে উঠে দেখলেন, ক্যাম্পে পাকিস্তানি সেনারা সার বেঁধে দাঁড়িয়ে আছে। একটু পরই তারা কোথায় যেন চলে যেতে লাগল। উৎকণ্ঠার মধ্যেই সময়গুলো পার হচ্ছিল।
‘কী হচ্ছে, কিছুই জানি না। সকাল নয়টার দিকে হঠাৎ আমার বাড়ির দরজা কে যেন ধাক্কাচ্ছিল। আমি এগিয়ে গিয়ে শুনি বেবী ইসলামের গলা। তিনি “জয় বাংলা” বলে চিৎকার করছেন। আমি তো বেবী ভাইয়ের মুখ চেপে ধরেছি। করছেন কী! সবাই তো মারা পড়ব! বেবী ভাই বললেন, “আরে, জয় হয়ে গেছে। ওরা তো সারেন্ডার করছে।” কী যে আনন্দ! বাড়িতে দীর্ঘদিন বসে থাকতে থাকতে আমার গাড়িটা আর চালু করা যাচ্ছিল না। বেবী ভাই ধাক্কা দিলেন এবং গাড়ি চালু হলো। আমরা বেরিয়ে পড়লাম। একেকটি গাড়িতে মুক্তিযোদ্ধারা আসছেন আর শহর ভেঙে মানুষ নেমে আসছে। শেরাটনের সামনে যেতেই বিপদ। পাকিস্তানি একদল সেনা গুলি ছুড়তে লাগল। ভারতীয় সেনাবাহিনীও পৌঁছে গেছে। আমাদের গাড়ি ঘুরিয়ে দিয়ে বলল, “তাড়াতাড়ি হলি ফ্যামিলি হাসপাতালে গাড়ি নিয়ে ঢুকে পড়ো।” দেখলাম, মানুষের লাশ। হলি ফ্যামিলিতে গিয়ে দুপুর ১২টা পর্যন্ত বসে থাকলাম। বেলা একটার পর খবর এল, শহর এখন পুরোপুরি আমাদের দখলে। আমরা জয় বাংলা বলে শহরে বেরিয়ে পড়লাম।’ বলছিলেন রাজ্জাক।
সুজেয় শ্যাম স্বাধীন বাংলা বেতার কেন্দ্রের শিল্পী। অনেক গানেরই সুর করেছেন সেখানে। ১৯৭১ সালের ষোলোই ডিসেম্বর সকাল থেকেই একটি গানের সুর করার চেষ্টা করছিলেন। হঠাৎ করে খবর এল, বিজয়ের গান করতে হবে। সুজেয় শ্যাম বললেন, ‘হঠাৎ বিজয়ের গান কেন?’ কারও কাছেই কোনো উত্তর পেলেন না। এ সময় বন্ধু শহিদুল ইসলামের দেখা পেয়ে বললেন, ‘বিজয়ের একটা গান লেখো।’ মাত্র ১৫ থেকে ২০ মিনিটের মধ্যেই শহিদুল ইসলাম লিখলেন ‘বিজয়ের নিশান উড়ছে ঐ’ গানটি। ‘বসার কোনো জায়গা নেই। বাইরে যেন কী হচ্ছে। কেউই কিছু বলছে না। কিছুক্ষণ পরপর শোরগোল আবার থেমে যায়। গাড়ির গ্যারেজে গিয়ে হারমোনিয়াম নিয়ে গানটির সুর করে গেলাম অজিতদার কাছে। বললাম, দাদা, আপনি তো গণসংগীতের মাস্টার। আমার এই গানটি গেয়ে দেন। দাদা বললেন, “ঠিক আছে, আসো গাই।” এরপর দাদা গাইলেন, সঙ্গে থাকলেন স্বাধীন বাংলা বেতার কেন্দ্রের অন্য শিল্পীরা। সন্ধ্যার পর তাজউদ্দীন আহমদ, সৈয়দ নজরুল ইসলাম এলেন। নজরুল ইসলাম সাহেব প্রথমে বললেন, “আমরা স্বাধীন।” সে যে কী আনন্দ! গানটা বেজে উঠল। স্বাধীন বাংলাদেশকে নিয়ে প্রথম বিজয়ের গান ‘বিজয়ের নিশান উড়ছে ঐ’। বলছিলেন সুজেয় শ্যাম।
জহির রায়হান সীমান্তের ওপারে গিয়ে খবর পাঠালেন সুচন্দার কাছে। সুচন্দা ছোট ছোট দুই শিশু সন্তানকে সঙ্গী করে জীবনের ঝুঁকি নিয়েই ওপার বাংলার রাস্তা ধরলেন। পথে কয়েকবার ধরা পড়তে পড়তে বেঁচে গেলেন। কলকাতায় গিয়ে দেখেন জহির নেই। হাসান ইমামের কাছে জানতে পারলেন, যুদ্ধক্ষেত্রে জহির ক্যামেরা নিয়ে ব্যস্ত। একসময় জহির এলেন, কিন্তু সেও ক্ষণিকের দেখা। এই আসে এই যায়। দেশের জন্য সুচন্দার মন ছটফট করে। ভাইবোন ও বাবা কেমন আছে, জানতে মন চায়।
‘কলকাতায় আমরা যেখানটায় ছিলাম, সেখানে ১৬ ডিসেম্বর সকাল বেলা থেকেই মানুষের মুখে মুখে শোনা যাচ্ছিল ঢাকায় কী যেন হচ্ছে। দুপুর বেলা জহির এসে বলল, “তোমরা থাকো। আমি ঢাকায় যাচ্ছি।” আমি তো থ, বলে কী? জহির বলল, “বিজয় হয়েছে আমাদের। একটি স্পেশাল বিমান যাবে বিকেলে ঢাকায়। আমি সেখানে একটি ক্যামেরা নিয়ে যাচ্ছি। আমাকে যেতে হবে। আমি যাচ্ছি।” জহির চলে গেল। কলকাতার রাস্তায় রাস্তায় মানুষের খণ্ড খণ্ড মিছিল। পাকিস্তানিরা আত্মসমর্পণ করছে। মনে মনে ভাবলাম, বিজয়ের সাক্ষী হলাম ঠিকই, কিন্তু ভিন দেশে বসে। চোখে পানি এল। কাঁদছি তো কাঁদছি। সেদিন আর রান্নাবান্নার কোনো আয়োজন করলাম না। ১৬ ডিসেম্বর চলে গেল। একদিন দুদিন করে ২০ দিন পার হয়ে গেলো। বাসায় কোন বাজার নেই, বাচ্চাদের দুধ নেই। আলমগীর কবীর ও তাঁর স্ত্রীকে গিয়ে বললাম, তাঁরা বাজারের ব্যবস্থা করে দিলো। এরপর একদিন জহির খবর পাঠিয়েছে, আমাকে বাচ্চাদের নিয়ে দেশে চলে যেতে বলেছে। আমার কাছে টাকা নেই। আলমগীর কবির বিমানের টিকিট কেটে দিলেন। আমি দেশে ফিরলাম ভয়ে ভয়ে বাড়ির খোঁজ নিলাম। সবই ঠিক আছে, নেই শুধু বড়দা—শহীদুল্লা কায়সার। একদিকে বিজয়ের আনন্দ, অন্যদিকে দাদাকে হারানোর বেদনা আমাকে পেয়ে বসল।’ বললেন সুচন্দা।
মুক্তিযুদ্ধের শুরুর দিন থেকেই ১০ জনের একটি দল নিয়ে অপারেশনে ছিলেন রাইসুল ইসলাম আসাদ। ঢাকা এবং এর আশপাশেই ছিল তাঁর অবস্থান। ১৬ ডিসেম্বরও তিনি ঢাকায় ছিলেন। ‘আসলে ১৬ ডিসেম্বর সকাল ১০টার দিকেই আমরা জেনে গিয়েছিলাম, পাকিস্তানিরা আত্মসমর্পণ করবে। তবে ঠিক কখন বা কীভাবে, তখনো কিছু জানা যায়নি। ফলে ঢাকার আশপাশে থেকে মুক্তিযোদ্ধারা আসতে শুরু করলেন। বেলা বাড়ার সঙ্গে সঙ্গে ঢাকার পরিস্থিতি যেন দ্রুত বদলাতে শুরু করল। সে এক অনন্য দৃশ্য। মুখে বলে বোঝানো কষ্টকর। একটি স্বাধীন দেশ পেলাম আমরা।’ বলছিলেন আসাদ।
মুক্তিযুদ্ধ শুরুর পরই কবরী সীমান্তের ওপারে চলে যান। সেখানে গিয়ে মুক্তিযুদ্ধের জন্য জনমত গড়ে তুলতে থাকেন। কলকাতার আকাশবাণীতে কবরীর বয়ানে প্রচারিত হতো, বাংলাদেশের মানুষ কতটা কষ্টে আছে। এরপর কবরীকে জয় বাংলা ছবিতে নেওয়া হলো। ২০ হাজার রুপি দেওয়া হলো তাঁকে। তিনি সেখান থেকে ১০ হাজার রুপি মুক্তিযোদ্ধাদের জন্য দান করে বোম্বেতে গেলেন। ছবির শুটিংয়ের পাশাপাশি তিনি মহারাষ্ট্র, অন্ধ্র প্রদেশ, হায়দরাবাদে গেলেন বাংলাদেশের মুক্তিযুদ্ধের পক্ষে জনমত গড়ে তুলতে। বিভিন্ন স্থান থেকে রক্ত, জামাকাপড় সংগ্রহ করে পাঠাতেন কলকাতায়। এভাবেই বোম্বের বান্দ্রাতে ১৬ ডিসেম্বর সন্ধ্যায় বাসায় ফিরলেন কবরী। রাত নয়টার দিকে বিদেশি সাংবাদিকেরা কবরীর বাড়ি ঘিরে ধরলেন। কবরী ভয় পেয়ে গেলেন। পরে তাঁকে জানানো হলো, দেশ স্বাধীন। ‘আমি কান্না ধরে রাখতে পারিনি। বললাম, এখনি দেশে যেতে চাই। ওরা বলল, এখন যেতে পারব না। সারা রাত ঘুমাতে পারলাম না। পরদিন কলকাতায় এলাম। সেখান থেকে ঢাকায়। ইস্কাটনে বাসা ছিল। এসে দেখি, বাসায় একটি ছবি পর্যন্ত নেই আমার। তবু কষ্ট ছিল না। কারণ, তখন আমি একটি স্বাধীন দেশের নাগরিক।’ বললেন কবরী।
তিমির নন্দী তখন কলকাতার বালিগঞ্জ স্বাধীন বাংলা বেতার কেন্দ্রের স্টুডিওতে। সকাল থেকেই সুজেয় শ্যামের সঙ্গে একটি গান করছিলেন। হঠাৎ সুজেয় শ্যাম কোথায় যেন গেলেন। এসে বললেন, বিজয়ের গান করতে হবে। এ সময় শহিদুল ইসলাম এলেন। ‘তারপর সব যেন দ্রুত কীভাবে হয়ে গেল। আমরা সেখানে বসে কিছুই বুঝতে পারছিলাম না। “বিজয়ের নিশান উড়ছে ঐ” গানটি লেখা হলো। তাতে সুর দিলেন সুজেয় শ্যাম। এরপর অজিতদা গাইলেন। আমিসহ আরও অনেকেই সেই গানে অংশ নিলাম। গান হলো। আর সন্ধ্যার পরই জানলাম, দেশ স্বাধীন। গান শুরু হলো, বিজয়ের নিশান উড়ছে ঐ।’ ১৬ ডিসেম্বরের স্মৃতিচারণা এভাবেই করলেন তিমির নন্দী।
সোহেল রানা মুক্তিযুদ্ধে সরাসরি অংশ নিয়েছিলেন। কেরানীগঞ্জে ছিল তাঁর অপারেশন। ১৫ ডিসেম্বর রাতের আকাশে আগুনের ফুলকি দেখেই সোহেল রানা ধরে নিলেন, ঢাকাকে বাঁচাতে পাকিস্তানিরা সর্বশক্তি নিয়োগ করবে। সারা রাত ঘুমাতে পারেননি। অপারেশনের সব প্রস্তুতি নেওয়ার পর সকালে আবার দেখলেন, যুদ্ধবিমানগুলো উড়ে যাচ্ছে মাথার ওপর দিয়ে, তবে কোনো বোমা ফেলছে না। ‘সকাল নয়টার দিকে লোকমুখে শোনা গেল, পাকিস্তানিরা আত্মসমর্পণ করবে। হঠাৎ করেই আমরা এমন সংবাদ শুনে “জয় বাংলা” বলে মিছিল শুরু করলাম। এরপর রেডিওতে খবর এল, বিকেলে আত্মসমর্পণ অনুষ্ঠান। পরদিন আমরা ঢাকায় প্রবেশ করলাম।’ বলছিলেন সোহেল রানা।
স্বাধীন বাংলা বেতার কেন্দ্রের অপর শিল্পী শাহীন সামাদ। তাঁর গান শুধু বেতারেই শুনেছেন মুক্তিযোদ্ধারা, তা নয়। তিনি মুক্তিযোদ্ধাদের উৎসাহিত করতে ছুটেছেন রণাঙ্গনেও। ‘যশোরে গেলাম আমরা কয়েকজন। সেখানে মুক্তিযোদ্ধাদের সঙ্গে কথা বলে, তাঁদের সঙ্গে থেকে আবার ফিরে এলাম কলকাতার বালিগঞ্জে। ১৬ ডিসেম্বর দুপুরের পর রাস্তায় মানুষ নেমে এল। মিষ্টিমুখ করাচ্ছে। বাজি আর পটকা ফুটছে। কী হয়েছে, কী হয়েছে? শোনা গেল দেশ স্বাধীন হচ্ছে। উফ্, কী যে আনন্দ! এরপর সন্ধ্যায় আমরা গেলাম বাংলাদেশের দূতাবাসে। সেখানে আমাদের জাতীয় পতাকা তোলা হলো। তারপর তো বাঁধভাঙা আনন্দ সবার মধ্যে। শুধু টেনশনে ছিলাম, কখন দেশে ফিরব।’ বলছিলেন শাহীন সামাদ।
২ নম্বর সেক্টরের অধীনে কুমিল্লায় যুদ্ধ করেছেন আল মনসুর। হোমনা অঞ্চলে পাকিস্তানিদের সঙ্গে লড়েছেন তিনি। এরপর ১৬ ডিসেম্বর খুব সকালে বাসাবোর নন্দীপাড়া গ্রামে প্রবেশ করলেন বিনা বাধায়। এরপর এগোতে এগোতে দেখলেন, কোথাও কোনো প্রতিরোধ করছে না কেউ। ‘রাজারবাগ পুলিশ লাইনে এসে আরও বিস্মিত হলাম। পাকিস্তানিরা সব দোতলায় নিরাপদ আশ্রয়ে বসে আছে। অনেকটা অসহায় তারা। মনে হলো দেশটা জয় করে ফেললাম। সেখানে তখন লাফালাফি শুরু করে দিলাম। এরপর খবর পেলাম, দুপুরের পরই পাকিস্তানিরা আত্মসমর্পণ করবে। আস্তে আস্তে এগোতে থাকলাম। তারপর তো ঐতিহাসিক রেসকোর্স ময়দানে পাকিস্তানিরা আত্মসমর্পণ করল। আমরা পেলাম নতুন একটি দেশ।’ বললেন আল মনসুর।
ঠিক মুক্তিযুদ্ধ চলাকালীন কোনো ঘটনা নিয়ে চিত্রা নদীর পারে নির্মাণ করা হয়নি। মুক্তিযুদ্ধ-পূর্ববর্তী সময়ের ঘটনা নিয়ে নির্মিত এ ছবিতে মাতৃভূমি ছেড়ে যাওয়ার গল্প বলা হয়েছে। সেই সময়ের ছাত্র আন্দোলন এবং মানুষের স্বাধিকার আন্দোলন নিয়ে চিত্রা নদীর পারে। গল্পের চিত্রনাট্য লিখেছিলেন তানভীর মোকাম্মেল। গল্পের মিনতি চরিত্রটি নড়াইলের। হিন্দু পরিবারের মানুষ মিনতিকে একসময় নিজের জন্মস্থান ছেড়ে চলে যেতে হয়েছিল। মিনতির চলে যাওয়াটা তানভীর ভাইয়ের মনকে নাড়া দিয়েছিল। ছবিতে কাজ করতে যাওয়ার আগে তানভীর ভাই আমাকে পুরো ঘটনাটি বলেছিলেন। এরপর আমরা কাজ শুরু করলাম। আউটডোরের দৃশ্যগুলোয় নড়াইলে কাজ করলাম। আর ইনডোরের কাজ করলাম ময়মনসিংহে।
ছবিটির শুটিং করি ১৯৯৭ সালে। আর ঘটনা ১৯৬৮-৬৯ সালের। প্রায় ৩০ বছর আগের একটি মানুষ হতে হলো আমাকে। তখনকার মানুষের জীবনযাপন, সেই মানুষের ভাষা, তার পোশাক, গেটআপ নিয়ে সেভাবেই প্রস্তুতি নিলাম। আসলে নানা রকম বই পড়েছি এবং আমার দাদা-নানা-চাচাদের কাছ থেকে ১৯৬৮-৬৯ সালের কথা শুনেছি। ফলে খুব বেশি কষ্ট করতে হয়নি। এ দেশেই বড় হয়েছি আমি। ভাষাটা আমার জানা। ৩০ বছর আগের সংস্কৃতির ধারা তো প্রবাহিত হচ্ছে এখনো। ফলে ৩০ বছর আগের প্রেক্ষাপটে পরিভ্রমণ করেছি আমি।
চিত্রা নদীর পারে যখন মুক্তি পেল তখন ছবিটি দেখার পর মনে হয়েছে, তানভীর ভাইয়ের অসাধারণ একটি কাজ এটি। এখন আমার মনে হয় যে তানভীর ভাইয়ের সবচেয়ে ভালো কাজটি হচ্ছে চিত্রা নদীর পারে। ছবিটির ক্যামেরায় ছিলেন আনোয়ার হোসেন। আমার খুবই প্রিয় দৃশ্যগুলো ধারণ করেছিলেন তিনি। এখন আমার ভাবতেও ভালো লাগে যে আমি চিত্রা নদীর পারের মিনতি হয়ে কাজ করেছি।
ছবিটি মুক্তির পর আরেকটি ঘটনা ঘটল। এটি আসলে ভুলতে পারব না আমি কোনো দিনই। ১৯৯৯ সালে রেইনবো চলচ্চিত্র উৎসব হলো। সেখানে এসেছিলেন বুদ্ধদেব দাসগুপ্ত ও সমরেন্দ্র সেনগুপ্ত। তাঁরা চিত্রা নদীর পারে দেখে মুগ্ধ হয়েছিলেন এবং আমাকে খবর দেওয়া হলো যে আমি যেন তাঁদের সঙ্গে দেখা করি। যখন আমি তাঁদের সামনে গেলাম, তখন তাঁরা অনেকটাই আবেগপ্রবণ হয়ে পড়লেন। সমরেন্দ্র সেনগুপ্ত বললেন, ‘এ তো আমার মায়েদের গল্প। এত সুন্দর করে কাজটা করেছ তুমি!’ তাঁদের কথা শুনে আমি নিজেও অনেকটা যেন আবেগপ্রবণ হয়ে পড়ছিলাম।
আমি ঠিক জানি না যুদ্ধের আগে আগে দেশের রাজনৈতিক অস্থিরতার কারণে নিজ দেশ ছেড়ে অন্য দেশে যাওয়ার ছবি আমাদের দেশে এর আগে হয়েছে কি না।


মঞ্চে প্রথম অভিনয় মুক্তিযুদ্ধের নাটক দিয়ে। তারপর অভিনয় করেন মঞ্চ, টেলিভিশন এবং চলচ্চিত্রে মুক্তিযুদ্ধের একাধিক নাটক ও সিনেমায়। নির্মাণ করেছেন মুক্তিযুদ্ধের চলচ্চিত্র। কথা হলো তাঁর সঙ্গে।

কি নিয়ে ব্যস্ত আপনি?
১৬ ডিসেম্বর আমাদের জাতীয় এবং সামাজিক জীবনে একটি উল্লেখযোগ্য দিন। এ দিনটিতে নক্ষত্র রিসোর্ট উদ্বোধন করা হবে। এ নিয়ে ব্যস্ত আছি। উদ্বোধন উপলক্ষ্যে ২০ জন দেশবরেণ্য চিত্রশিল্পীকে নিয়ে আর্ট ক্যাম্পের আয়োজন করা হয়েছে এবং এই শিল্পীরাই রিসোর্টের উদ্বোধন করবেন। প্রদর্শন করা হবে তাঁদের আঁকা ছবি।
মঞ্চে মুক্তিযুদ্ধের নাটকে আপনার অভিনয় ও নির্দেশনা প্রসঙ্গে জানতে চাই।
মঞ্চে আমার প্রথম অভিনয় মুক্তিযুদ্ধের একটি নাটক দিয়ে। নাটকের নাম যুদ্ধ এবং যুদ্ধ। লিখেছেন সৈয়দ শামসুল হক। থিয়েটারের প্রযোজনায় নাটকটি মঞ্চে আসে ১৯৮৬ সালে। তারপর থিয়েটারের মুক্তিযুদ্ধভিত্তিক প্রযোজনা তোমরাই এবং পায়ের আওয়াজ পাওয়া যায় নাটকে অভিনয় করেছি। ১৯৯৩ সালে নাট্যকেন্দ্রে মুক্তিযুদ্ধের নাটকজরার মঞ্চ পরিকল্পনার কাজ করেছি। নির্দেশনা দিয়েছি হয়বদন এবং ইচ্ছা মৃত্যু নামের দুটি নাটকে।
টেলিভিশনে মুক্তিযুদ্ধের নাটকে প্রথম অভিনয় ও পরিচালনা কবে?
টেলিভিশনে প্রথম অভিনয় করেছি ১৯৮৯ সালে। নাটকের নাম স্বর্ণ তোরণ। সেই নাটকে একজন স্বদেশির ভূমিকায় অভিনয় করেছিলাম। তারপর অসংখ্য নাটকে কখনো মুক্তিযোদ্ধা আবার কখনো বা রাজাকারের চরিত্রে অভিনয় করেছি।
পরিচালনার কথা বললে বাতিঘর নাটকটির কথাই বলব। ২০০০ সালে স্বাধীনতা দিবস উপলক্ষে নাটকটি চ্যানেল আইতে প্রচারিত হয়েছিল। তারপর পরবর্তী পাঁচ বছর বিভিন্ন জাতীয় দিবসে নাটকটি প্রচারিত হয়েছে।
চলচ্চিত্র প্রসঙ্গে বলুন।
তানভীর মোকাম্মেলের নদীর নাম মধুমতী’ চলচ্চিত্রে প্রথম অভিনয়। সময়টা ছিল ১৯৯৪ সাল। তারপর চিত্রা নদীর পারে, রাবেয়া ও জয়যাত্রা চলচ্চিত্রে অভিনয় করা। স্বপ্ন ছিল মুক্তিযুদ্ধের চলচ্চিত্র নির্মাণ করব। ২০০৪ সালে নির্মাণ করেছি আমজাদ হোসেনের অবেলায় অসময় উপন্যাস অবলম্বনে আমার প্রথম চলচ্চিত্র জয়যাত্রা। স্বপ্ন দেখছি ২০১২তে ভাষা আন্দোলনের প্রেক্ষাপট নিয়ে নতুন চলচ্চিত্র নির্মাণের কাজে হাত দেব।
মঞ্চ, টেলিভিশন এবং চলচ্চিত্রে মুক্তিযুদ্ধের নাটক ও চলচ্চিত্রে আপনার অভিনয় ও পরিচালনার অনুভূতি ও অনুপ্রেরণার কথা জানতে চাই।
মুক্তিযুদ্ধের সময় আমার বয়স ছিল পাঁচ বছর। সে সময় যদি প্রাপ্তবয়স্ক হতাম, তাহলে নিঃসন্দেহে যুদ্ধে যেতাম। পরাধীন জাতির বঞ্চনা, মালিন্য, হাহাকার আমাকে নাড়া দেয়। মুক্তিযুদ্ধের মধ্য দিয়ে লাখো শহীদ আমাদের মুক্তির স্বাদটা এনে দিয়েছেন। এখন তাঁদের স্বপ্নকে সঙ্গে নিয়ে বাকি কাজটা করার দায়িত্ব আমাদের। যুদ্ধে যেতে পারিনি কিন্তু সেই যুদ্ধের স্মৃতি নিয়ে কাজ করছি। এখনো পরিপূর্ণ লক্ষ্যে পৌঁছাতে পারিনি। অনেক দূর যেতে হবে। তাই অনুভূতিও এখনো পরিপূর্ণ নয়।
আর অনুপ্রেরণার কথায় বলব, আমার শৈশব কেটেছে পাকিস্তানি সেনা ক্যাম্পে। বাবা লে. কর্নেল কফিলউদ্দিন আহমেদ ছিলেন পাকিস্তানি সেনা ক্যাম্পের চিকিৎসক। চারদিকে কাঁটাতারের বেড়া। তার ওপর ছয় মাস পরপর ক্যাম্প পরিবর্তন। সে কি অমানবিক আচরণ! ক্যাম্প থেকে চোখ মেলে স্বপ্ন দেখতাম মুক্ত পৃথিবীর। তারপর ’৭৩-এ বন্দিবিনিময়ের সময় দেশে ফিরেছি। বড় হওয়ার পর অতীতের সেসব স্মৃতি আমাকে নাড়া দিত এবং সেই অনুভূতি থেকেই আমার মুক্তিযুদ্ধ নিয়ে কাজ করার অনুপ্রেরণা।
স্বাধীনতার চার দশক পূর্তিতে কিছু বলতে চান?
লাখো শহীদের অনেক স্বপ্ন এখনো বাস্তবায়িত হয়নি। কারণ রাজনৈতিক ব্যর্থতা এবং সেই ব্যর্থতার সঙ্গে যুক্ত হয়েছে অন্যান্য ব্যর্থতা। সবক্ষেত্রে সঠিক নীতিমালা প্রয়োজন। ব্যক্তিগত প্রচেষ্টায় হয়তো অনেক কিছু অর্জিত হয়েছে, কিন্তু রাষ্ট্রীয়ভাবে তা অর্জনে ব্যর্থ হওয়ায় আমরা এখনো অভীষ্ট লক্ষ্যে পৌঁছাতে পারিনি।


‘ঘড়িতে রাত তিনটা বেজে ৪০ মিনিট। অথচ চোখে ঘুম নেই। কারণ? ডার্টি পিকচার! বিদ্যা বালানকে দেখে মাথা নষ্ট! কী অভিনয় করলেন বিদ্যা বালান?’ ৫ ডিসেম্বর টুইটারে টুইটস দিয়েছেন মাধুরী দীক্ষিত। প্রীতি জিনতা আরও এক ধাপ এগিয়ে বলেন, ‘ভুলে যাও পরিণীতা,পা, ইশকিয়া, নো ওয়ান কিলড জেসিকা। ডার্টি পিকচার-এ বিদ্যা বাকি অভিনেত্রীদের তো বটেই, যেন নিজেকেই ছাপিয়ে গেছেন।’ বিবেক ওবেরয় ডার্টি পিকচার দেখে পিভিআর সিনেমা থিয়েটারে সবার সামনে বিদ্যা বালানের জন্য দাঁড়িয়ে সম্মান জানিয়েছেন। সোনাক্ষী সিনহা নির্দ্বিধায় ঘোষণা করেছেন, ‘আমাদের নায়িকাদের মধ্যে বিদ্যাই একমাত্র হিরো। নায়কদের ছাপিয়ে পর্দা রাজত্ব করা সব নায়িকার পক্ষে সম্ভব নয়।’ শাবানা আজমি বলেন, ‘বছরের শুরুতে নো ওয়ান কিলড জেসিকা। বছর শেষে ডার্টি পিকচার। মানতে কষ্ট হচ্ছে, সাবরিনা লাল এবং সিল্ক স্মিতা দুটি চরিত্র একজন অভিনেত্রীই রূপায়ণ করেছেন। অবিশ্বাস্য!’ পরিচালক করন জোহর অন্য নায়িকাদের তোয়াক্কা না করে জানিয়েছেন, ‘একটি চরিত্রের কাছে কীভাবে নিজের সর্বস্ব বিলিয়ে দিতে হয়—প্রত্যেক অভিনেত্রীর উচিত বিদ্যার কাছ থেকে এ শিক্ষাটুকু নেওয়া।’
বিদ্যা ২০১১ সালের শ্রেষ্ঠ অভিনেত্রী—দ্ব্যর্থহীন কণ্ঠে প্রায় সবাই তাঁদের রায় জানাচ্ছেন। আর সবই সম্ভব হয়েছে ২ ডিসেম্বর মুক্তি পাওয়া ডার্টি পিকচার ছবির কারণে। একতা কাপুর প্রযোজিত মিলন লুথরিয়া পরিচালিত ২২ কোটি রুপি বাজেটের এ ছবি মাত্র ১০ দিনে শুধু ভারত থেকে আয় করেছে ৬৩ দশমিক ৫ কোটি রুপি! কোনো নায়িকাকেন্দ্রিক ছবির জন্য থিয়েটারগুলো সর্বশেষ কবে ‘হাউসফুল বোর্ড’ লাগিয়েছিল, তা তাদের নিজেদেরও মনে নেই। লেখক চেতন ভগত বলেন, ‘বিদ্যার কারণে নিজেকে ভারতীয় ভাবতে গর্ববোধ করছি। কে বলে নারীকেন্দ্রিক ছবি চলে না? ইশকিয়া, নো ওয়ান কিলড জেসিকা এবং ডার্টি পিকচার প্রমাণ করেছে, বিদ্যা থাকলে নারীকেন্দ্রিক ছবিও হিট হয়।’ বিশ্লেষক তরণ আদর্শ জানিয়েছেন, নায়িকাকেন্দ্রিক ছবিগুলোর মধ্যে সর্বকালের সেরা ব্যবসাসফল ছবি ডার্টি পিকচার। শুধু ভারতে নয়, ভারতের বাইরেও ডার্টি পিকচার-তাণ্ডব চলছে। কারণ কী? থ্রি ইডিয়টস ছবির পরিচালক রাজকুমার হিরানি বলেন, ‘বিদ্যার মতো করেই বলছি; কারণ এন্টারটেইনমেন্ট, এন্টারটেইনমেন্ট এবং এন্টারটেইনমেন্ট। পর্দায় বিদ্যার অভিনয় দেখাটা আমার কাছে এ বছরের সেরা বিনোদন। খুব কম অভিনেত্রীই এতটা সাহসী অভিনয় করার ক্ষমতা রাখেন। চরিত্রের কারণে ১২ কিলোগ্রাম ওজন বাড়ানো চাট্টিখানি কথা নয়।’
বিদ্যার কারণেই ফ্যাশন পুলিশরা সাইজ জিরো ট্রেন্ডকে আউট ঘোষণা করেছেন। সামান্য মেদবহুল শরীরই এখন ইন। পাল্লা দিয়ে রংচটা লাল শাড়ির ট্রেন্ড শুরু হয়েছে আবার। ‘একসময় যার ফ্যাশন বোধ নিয়ে প্রতিনিয়ত কথা শুনতে হতো, আজ তিনি নতুন ফ্যাশনের জন্ম দিচ্ছেন, জীবনের মজাটা তো এখানেই। আমি জানতাম এ রকম ইউটার্ন একদিন করবই।’—আত্মবিশ্বাস এখন মিস বালানের পরতে পরতে। ছয় বছরের অভিনয়জীবনে মাত্র ১৩টি ছবি মুক্তি পেয়েছে; যার মধ্যে শুধু তিনটি ফ্লপ। এমন ট্র্যাক রেকর্ড অন্য কোনো অভিনেত্রীর নেই। পর পর দুই বছর শ্রেষ্ঠ অভিনেত্রীর পুরস্কার পেয়েছেন। এ বছরও পুরস্কার পাওয়ার সম্ভাবনা জিইয়ে রাখলেন। বিদ্যা যদি শেষ পর্যন্ত হ্যাটট্রিক করেই ফেলেন, তবে তা হিন্দি ছবির ইতিহাসে কোনো নায়িকার জন্য একটি রেকর্ড হবে। ৩৪ ছুঁই ছুঁই বিদ্যার হাতেও আছে তাক লাগানোর মতো বেশ কিছু ছবি—সুজয় ঘোষের কাহানি, যে ছবিতে ছয় মাসের অন্তঃসত্ত্বা বিদ্যা লন্ডন থেকে কলকাতায় আসেন হারিয়ে যাওয়া স্বামীকে খুঁজতে। বিশাল ভরদ্বাজেরডায়েন ছবিতে কেন্দ্রীয় চরিত্র, ডার্টি পিকচার-এর পরিচালক মিলান লুথরিয়ার বিহার ছবিতে সঞ্জয় দত্ত, অজয় দেবগনের নায়িকা বিদ্যা শাদি কি সাইড ইফেক্টস-এও সই করতে পারেন। তবে ছবিতে বিদ্যার সাত কোটি রুপি দাবি করার যে গুজব ছড়িয়েছে, তা ডাহা মিথ্যা দাবি করেছেন স্বয়ং বিদ্যা। তিনি বলেন, ‘প্রযোজককে ডুবিয়ে আমি কখনো সফল হতে পারব না।’ প্রযোজকের জ্বালা বিদ্যা এখন ভালোই বোঝেন। কারণ, ইউটিভির ‘বিগ শট’ সিদ্ধার্থ রায় কাপুরের সঙ্গে বছর খানেক ধরেই চলছে তাঁর মন দেওয়া-নেওয়া। অনেকেই জানেন না, ঐশ্বরিয়া রাই বচ্চনের প্রস্থানের পর ইউটিভির হিরোইন-এর প্রস্তাব দেওয়া হয়েছিল বিদ্যাকে। তবে ডার্টি পিকচার এবং হিরোইন-দুই ছবির ফরমেট এক হওয়ায় বিদ্যা হিরোইন-এর লোভনীয় প্রস্তাব ফিরিয়ে দেন। একই পথে চলতে বিদ্যা কখনোই রাজি নন। এ কারণেই বুঝি সমস্বরে সবার কণ্ঠে ধ্বনিত হচ্ছে, বিদ্যা বালান: সময়ের শ্রেষ্ঠ অভিনেত্রী!
 রুম্মান রশীদ খান
[রিয়েল বলিউড, বলিস্পাইস, ফিল্মিক্যাফে, ডিজিটাল স্পাই, বলিউড হাঙ্গামা, আইএমডিবি, বিজনেস অব সিনেমা, মিড ডে, সান্তাবান্তা, রেডিফ, ফিল্মফেয়ার, বলিউড মান্ত্রা, হিন্দুস্তান টাইমস, এনডিটিভি ডট কম অবলম্বনে]



পুরোটাই গুজব
মার্কিন মুল্লুকের আরাম-আয়েশ ছেড়ে স্বভূমে এসে মাধুরী দীক্ষিত বেশ আরামেই ছিলেন। বাবা-মা, বোনদের সঙ্গে সময় কাটাচ্ছেন, ছেলেদের নতুন স্কুলে ভর্তি করিয়েছেন, স্বামী শ্রীরাম নেনে মুম্বাইয়ের শীর্ষস্থানীয় হাসপাতালের সঙ্গে যুক্ত হতে যাচ্ছেন—সব মিলিয়ে জীবন চলছিল ছবির মতো। তবে উটকো ঝড়ের মতো গুজব-গুঞ্জনও যেন পিছু ছাড়ছে না মাধুরীর। শুরুতে গুজব হলো—মাধুরী তাঁর সাবেক প্রেমিক সঞ্জয় দত্তের সঙ্গে সাত্তে পে সাত্তা রিমেকে অভিনয় করতে যাচ্ছেন। নতুন খবর—মাধুরী এক বিজ্ঞাপনচিত্রের কাজ করতে গিয়ে প্রযোজককে ১৬ হাজার রুপির খাবারের বিল ধরিয়ে দিয়েছেন। মাধুরী এসব খবরের পরিপ্রেক্ষিতে নিজের টুইটার অ্যাকাউন্টে লিখেছেন, ‘পত্রিকায় যা পড়েন, সব বিশ্বাস করবেন না। আগে মানতাম, যা রটে তার কিছু হলেও ঘটে। কিন্তু এখন দেখছি, অকারণেই খবরের শিরোনাম হচ্ছি।’ মাধুরীর সচিব রাকেশ নাথ বলেন, মাধুরী কখনোই এতটা নির্বোধ নন, প্রযোজককে উল্টোপাল্টা বিল ধরিয়ে দেবেন। প্রকৃত সত্য হলো, মাধুরী এবার দেশে এসে কোনো বিজ্ঞাপনচিত্রের কাজই করেননি। ফিল্মিক্যাফে ডট কম।

প্রশংসিত আমির খান!
১ ডিসেম্বর ছেলের বাবা হলেন আমির খান। খবরটি পুরোনো। ছেলের নাম রেখেছেন আজাদ রাও খান। এ খবরও পুরোনো। নতুন খবর হলো, বলিউডপাড়ায় আমির ছেলের নাম রাখা নিয়ে বেশ প্রশংসিত হচ্ছেন। শুধু বলিউড-ই বা কেন, টক শো কিংবা নারীবাদীদের কাছেও বেশ প্রশংসা পাচ্ছেন আমির। কারণ একটাই—ছেলের নামের সঙ্গে নিজের স্ত্রীর নামও যুক্ত করেছেন আমির। কিরণ রাওয়ের ‘রাও’ এবং আমির খানের ‘খান’ মিলে ‘আজাদ রাও খান’। আমির অবশ্য মনে করেন না, তিনি প্রশংসিত হওয়ার মতো কোনো কাজ করেছেন। তাঁর ভাষায়: ‘সন্তানের জন্য মায়ের অবদান অস্বীকার করার ক্ষমতা কি কোনো মানুষের আছে? আমি চাই, আজাদ তার মা-বাবা দুজনের ভালো গুণের সমন্বয়ে বড় হোক।’
দেশ নিয়ে আমাদের ব্যান্ড দলগুলো বেশ কিছু গান করেছেন। সে গানগুলো থেকেই নির্বাচিত কিছু গান নিয়ে বললেন ব্যান্ড দলগুলোর সদস্যরা। লিখেছেন মনজুর কাদের



সুপ্রিয় বাংলাদেশ
দল: সোলস
কথা: সকাল আহমেদ
সুর ও সংগীত: সোলস
এ চিঠি লেখা হলো বৈশাখ বরষায়/কিছু মেঘ কিছু রৌদ্র স্বপ্ন ভরসায়/এ চিঠি লেখা হলো পৌষের কুয়াশায়/চৈত্রের ধুলো ওড়া ধূম্র ধোঁয়াশায় /এ চিঠির ঠিকানা স্বপ্নের সীমানা/সুপ্রিয় বাংলাদেশ... সে আমার বাংলাদেশ... শিরোনামের গানটি প্রসঙ্গে সোলসের ভোকালিস্ট পার্থ বড়ুয়া বলেন, গানটি ২০০৪ সালে টু-লেট অ্যালবামের জন্য তৈরি করা হয়েছিল। আমরা নিজেরাও তখন একটি দেশের গানের তাগিদ অনুভব করছিলাম। দেশকে একটা চিঠি লিখে যাওয়ার প্রত্যয় থেকেই গানটি করা। অনেকটা কাকতালীয়ভাবে হলেও আমরা গানটি প্রথম করি স্বাধীনতা দিবসের একটি অনুষ্ঠানে। এরপর এনটিভির বেশ কয়েকটি অনুষ্ঠানেও করেছি। স্বাধীনতা দিবসের অনুষ্ঠানে প্রথম যখন গানটি করছিলাম উপস্থিত দর্শক-শ্রোতাদের কাছ থেকে যে প্রতিক্রিয়া পেয়েছি তা আসলে বলে বোঝানোর মতো নয়। প্রথম অনুষ্ঠানে আমরা অভিভূত হয়েছিলাম। খুব ভালো লেগেছে দেশকে একটি চমৎকার চিঠি লিখে যেতে পেরে।

হে বাংলাদেশ তোমার বয়স হলো কত?
দল: রেনেসাঁ
কথা: শহীদ মাহমুদ জঙ্গী
সুর ও সংগীত: রেনেসাঁ
গানটি সম্পর্কে নকীব খান বলেন, স্বাধীনতার ২৫ বছর পূর্তি উপলক্ষে ১৯৯৬ সালে মুক্তিযুদ্ধ জাদুঘরের আমন্ত্রণে শিল্পকলায় আমরা একটি অনুষ্ঠান করি। এখানে আমরা স্বাধীন বাংলা বেতার কেন্দ্রের বেশ কয়েকটি গান করি। সে সময় গানগুলো সবাই বেশ ভালোভাবেই গ্রহণ করে। এরপর আমরা চিন্তা করলাম একটি অ্যালবাম করার। স্বাধীন বাংলা বেতার কেন্দ্রের এই গানগুলো নিয়ে একাত্তরের রেনেসাঁ নামে ১৯৯৮ সালে একটি অ্যালবাম প্রকাশ করি। এটি বাংলাদেশের ব্যান্ড মিউজিকের ক্ষেত্রে একটা নতুন সংযোজন। এরপর আমরা একুশ শতকের রেনেসাঁ নামের একটি অ্যালবাম প্রকাশ করি। ওই অ্যালবামে ছিল ‘হে বাংলাদেশ তোমার বয়স হলো কত’ গানটি। স্বাধীনতার ২৫ বছর পূর্তির অনুষ্ঠানটি করার পর আমরা ভেবেছি, আমাদের অনেক কিছু করার আছে। আমাদের মনে হয়েছে, আমরা আসলে স্বাধীন হয়েছি ঠিকই, কিন্তু আমাদের আসলে এখনো অনেক কিছুই করার বাকি। বঙ্গবন্ধু শেখ মুজিবুর রহমান যে মুক্তিসংগ্রামের কথা বলেছিলেন, সে মুক্তি এখনো আসেনি। এ ধরনের নানা ভাবনা থেকেই আসলে একটি দেশের গান করা।

বিস্ময়ের যাত্রা
দল: মাইলস
কথা: মাহমুদ খুরশীদ
সুর: শাফিন আহমেদ
মাইলস ব্যান্ডের অন্যতম শাফিন আহমেদ বলেন, মাইলসের যে কয়েকটি বিশেষ গান আছে তার মধ্যে উল্লেখযোগ্য হচ্ছে বিস্ময়ে গানটি। এটি মাইলসের প্রবাহ অ্যালবামে রাখা হয়। আমরা যখন নতুন শতাব্দীতে পা রাখলাম, তখন সারা বিশ্বে অনেকের মধ্যে বিভিন্ন আশা-আকাঙ্ক্ষা ছিল। আমাদের মধ্যেও সেটা ছিল। আমরা আমাদের জীবদ্দশায় নতুন একটা শতাব্দীতে ঢুকলাম। সে সময় নতুন শতাব্দীতে পদার্পণটা সবার মধ্যে বেশ চাঞ্চল্য সৃষ্টি করে। আমরা তখন একটি গানের মাধ্যমে পুরো বাংলাদেশের সম্ভাবনা ও আশা-আকাঙ্ক্ষা তুলে ধরার চিন্তা-ভাবনা করি। অনেক স্বপ্নঘেরা আমাদের দেশটা। আমরা অনুভব করেছি, কী কী সম্ভব সুন্দর এই বাংলাদেশে। এ ধরনের নানা ইতিবাচক বিষয়ের চিন্তা-ভাবনা করে ‘বিস্ময়ে যাত্রা’ গানটি করা। এটি অনেকটা দ্রুতলয়ের গান। আমরা মঞ্চে বেশ কয়েকবার করেছি। আমরা প্রথম করেছি চট্টগ্রামে। সেই অনুভূতিটা চমৎকার। স্বাধীন বাংলা বেতার কেন্দ্রের গানও আমরা করেছি। সেটা করে যেমন আনন্দিত হয়েছি, নিজেদের গান করেও অনুভূতি চমৎকার হয়েছে। গানের শুরুতে এমনিতেই করতালির আওয়াজ আছে, এর সঙ্গে দর্শকদের করতালি মিলে চট্টগ্রামের স্টেডিয়ামে অন্য রকম একটা আবহ তৈরি করেছে। এ গানটির বিটটাও উত্তেজনা সৃষ্টি করার মতো। আমাদের আরও ইচ্ছে আছে দেশের গান করার।

রক্তের দাগ এখনো তক মুছে যায়নি
দল: প্রমিথিউস
লেখা ও সুর : বিপ্লব
অ্যালবাম: মুক্তির প্রত্যাশায়
প্রমিথিউস ব্যান্ডের অন্যতম সদস্য বিপ্লব বলেন, ১৯৯০ সালের স্বৈরাচারবিরোধী আন্দোলন ও ডা. মিলনের মৃত্যু আমাদের বেশ ভাবিয়ে তোলে। দেশকে ভালোবাসা এবং সেই সঙ্গে দেশকে সামনের দিকে এগিয়ে নিয়ে যাওয়ার তাগিদ থেকে গানটি লেখা। ভালো লাগার ব্যাপারটি হচ্ছে গানটি প্রকাশের আগেই বিভিন্ন মহলে বেশ সাড়া ফেলে। গানের কথাগুলো এমন ‘জনতার স্রোত মন্থর হয়ে থেমে থাকেনি/রক্ত আমার বইছে বিষের আগুনে/ চারদিক আজ প্রতিহিংসার ফাগুনে/ আমি প্রতিশোধ নেব এবার।’ বিপ্লব আরও বলেন, গানটি আমরা প্রথম পরিবেশন করি মোহাম্মদপুর সলিমুল্লাহ রোড খেলার মাঠে। আমার কাছে মনে হয়েছে আন্দোলন-পরবর্তী সময়ে ভালোবাসার উচ্ছ্বাস এ ধরনের একটি গান সবাই বেশ সানন্দেই গ্রহণ করে। বিশেষ করে গানটির ব্রিজ লাইন ‘ওগো মা তুমি কেঁদো না, মিলনের রক্তে আমি হটিয়েছি স্বৈরাচারী, উড়িয়েছি স্বাধীনতার পতাকা’ যখন মঞ্চে গাই, তখন সবাই এতটাই একাত্ম হয়েছিল যে তা আসলে না দেখলে বোঝা সম্ভব নয়।

আমার বাংলাদেশ
দল: এলআরবি
কথা: জায়েত আমীন
সুর ও সংগীত: আইয়ুব বাচ্চু
অ্যালবামের নাম: তবুও
ব্যান্ডদল এলআরবি প্রধান আইয়ুব বাচ্চু বলেন, ‘আমার বাংলাদেশ’ গানটির কাজ শুরু করি ১৯৯৪ সালে। আমরা আসলে সে সময় পুরো বাংলাদেশকে যে দৃষ্টিতে দেখতে চেয়েছিলাম গানটি তারই একটা প্রতিরূপ। কাকতালীয়ভাবে জায়েত তখন এ ধরনের একটি কথার গান আমাদের দেয়। বলা যায়, জায়েত আমাদের মনের কথাটাই গানটির মাধ্যমে তুলে ধরেছে। তারপর আমরা সারগাম স্টুডিওতে গানটির রেকর্ডিং করতে ব্যস্ত হয়ে পড়ি। এক বসাতেই গানটি রেকর্ডিং করে ফেলি। অ্যালবাম প্রকাশের পর একই বছরে আমরা প্রথম গানটি আর্মি স্টেডিয়ামের কনসার্টে পরিবেশন করি। গানটির প্রথম পরিবেশনায় উপস্থিত দর্শক-শ্রোতাদের অভূতপূর্ব সাড়া পড়ে। আমরাও অনেক বেশি অনুপ্রাণিত হই। আমরা মনে করি, ‘আমার বাংলাদেশ’ গানটি এখনো তরুণ। এটি আজীবন তরুণ বাংলাদেশের প্রতিচ্ছবি হিসেবে বিবেচিত হবে।

লাল-সবুজ
দল: দুরবীন
কথা: শাহান কবন্ধ
সুর ও সংগীত: ফুয়াদ আল মুক্তাদির
অ্যালবাম: দুরবীন ২.০১
দুরবীন ব্যান্ডের ভোকাল ও অন্যতম সদস্য শহীদ বলেন, ২০০৩ সালে আমাদের দলটি প্রতিষ্ঠার পর চিন্তা ছিল একটি দেশের গান করার। বলতে পারেন মনের মধ্যে একধরনের অতৃপ্তি কাজ করছিল। এর মধ্যে শাহান কবন্ধের কাছ থেকে আমরা একটা গান সংগ্রহ করি। তাঁর লেখাটির সঙ্গে আমাদের ভাবনা মিলে যায়। এরপর আমরা গানটির রেকর্ডিংয়ে ব্যস্ত হয়ে পড়ি। গানটির স্কেল এতটাই ওপরে ছিল যে প্রথম দিকে কণ্ঠ দিতে অনেক সমস্যা হচ্ছিল। অবশ্য উঁচু স্কেলের কিছু জায়গায় পরে আরফিন রুমি কণ্ঠ দিয়ে দেয়। ‘লাল-সবুজ’ গানটি আমরা প্রথম মঞ্চে করি ২০০৮ সালে ধানমন্ডির রবীন্দ্রসরোবরে। প্রথম পরিবেশনার দিনই গানটি উপস্থিত দর্শকদের কাছে খুব ভালোভাবে গ্রহণ করে নেয়। এরপর দেশের বিভিন্ন এফএম রেডিও থেকে ব্যাপক সাড়া পাই। প্রথমদিকে বিশ্বাসই হচ্ছিল না গানটি এতটা জনপ্রিয় হবে।
‘এই মাকড়া, এই ছোঁড়া এদিকে আয়—এই সব বলেই তিনি আমাকে ডাকতেন। কখনোই আমার নাম ধরে ডাকতেন না। বলতেন, এডিটিংয়ের সময় তুই আসিস। তোর সঙ্গে আমার কথা আছে। আমি গিয়ে দাঁড়িয়ে থাকি। তিনি কিছুই বলেন না। কাজের ভেতরেই ডুবে থাকেন। মুখ তুলেন না। ঋত্বিকদা চলে গেলেন। তাঁর না-বলা কথাটা আমার আর শোনা হয়নি।’—কিংবদন্তির চলচ্চিত্র নির্মাতা ঋত্বিক কুমার ঘটকের ৮৬তম জন্মবার্ষিকীতে এভাবেই স্মৃতিচারণা করছিলেন চলচ্চিত্র অভিনেতা প্রবীর মিত্র। তিনি ঋত্বিক ঘটক পরিচালিত তিতাস একটি নদীর নাম ছবিতে নায়কের চরিত্রে অভিনয় করেছিলেন। ঋত্বিক ঘটক ফিল্ম সোসাইটি, রাজশাহীতে ঋত্বিক ঘটকের পৈতৃক বাড়িতে এ অনুষ্ঠানের আয়োজন করেছিল। ৪ ডিসেম্বর থেকে তিন দিনব্যাপী আয়োজিত এ অনুষ্ঠানে ঋত্বিক আলোচনা, সম্মাননা ও সংবর্ধনা প্রদানের আয়োজন করা হয়। অনুষ্ঠানে অন্যদের সঙ্গে সংবর্ধিত হলেন ঋত্বিকের সেই বোন—প্রতীতি দেবী, যিনি একই মাতৃ জঠর ভাগাভাগি করে ঋত্বিকের সঙ্গেই জন্মগ্রহণ করেছিলেন। তিন দিনের আলোচনায় আর স্মৃতিচারণায় সবার প্রাণের মধ্যে ঋত্বিক ঘটক যেন নতুন করে জেগে উঠলেন। তিতাস একটি নদীর নাম ছবিটির প্রযোজক হাবিবুর রহমান খান এক বছর ধরে ঋত্বিক ঘটকের পেছনে লেগে থেকে কীভাবে চলচ্চিত্রটি নির্মাণ করেছিলেন সেই গল্প আরেকটি চলচ্চিত্রের গল্পের মতোই শোনাল। তিন দিন ধরে অনুষ্ঠানের ভেতর-বাইরে আলোচনায় ঋত্বিক ঘটকের ঋণ পরিশোধের কথাই ঘুরে-ফিরে সবার কথায় উঠে আসছিল। কারণ, রাজশাহী নগরের মিঞাপাড়া এলাকার ঋত্বিকের পৈতৃক বাড়িটি এখন রাজশাহী হোমিওপ্যাথিক কলেজ। চলচ্চিত্র গবেষক ও প্রামাণ্যচিত্র নির্মাতা মনিস রফিকের কথায়, উপমহাদেশ যখন ঋত্বিক ঘটককে অন্যভাবে দেখছে, সারা পৃথিবী যখন তাঁকে নতুন করে আবিষ্কার করছে, তখন রাজশাহীর মাটির সন্তান ঋত্বিক বা তাঁর পরিবারের কারও নামে কলেজটির নামকরণ হোক, যেখানে থাকবে তাঁর স্মৃতির স্মারক বহন করে এমন একটি ভাস্কর্য । শহরের একটি গুরুত্বপূর্ণ সড়কের নাম হোক তাঁর নামে। গড়ে উঠুক একটি চলচ্চিত্রকেন্দ্র, যেখানে একটা মিলনায়তন থাকবে, পাঠাগার থাকবে, চলচ্চিত্র নিয়ে গবেষণা হবে, চলচ্চিত্রমোদীরা ওঠাবসা করবেন। এই আমাদের দাবি।
সেন্সরে যাচ্ছে ‘ভালোবাসার রং’
একটি রোমান্টিক প্রেমের গল্প ঘিরে গড়ে উঠেছে ভালোবাসার রং-এর কাহিনি। এই ছবি দিয়ে নতুন এক জোড়া মুখ উপহার দিচ্ছেন শাহীন-সুমন। তাঁরা হলেন বাপ্পী ও মাহি। জাজ মাল্টিমিডিয়া প্রযোজিত এই চলচ্চিত্রে আরও অভিনয় করেছেন রাজ্জাক, মিজু আহমেদ। এ ছাড়া একটি বিশেষ চরিত্রে আছেন অমিত হাসান। ছবিটি নির্মাণ করা হয়েছে রেড ক্যামেরা ও ডিটিএস সাউন্ড সিস্টেমে। পরিচালক জানিয়েছেন, গতানুগতিক ধারার বাইরে চলচ্চিত্রটিতে নতুন প্রযুক্তির নতুন এবং অভিনব ধারণার সন্নিবেশ ঘটিয়ে একটি অসাধারণ চলচ্চিত্রে রূপ দেওয়া হয়েছে। এ ছবির বিভিন্ন গানে কণ্ঠ দিয়েছেন মিলা, ন্যান্সি, সায়মন, আগুন, কিশোর ও কণা। সুর ও সংগীত করেছেন শওকত আলী ইমন ও ইমন সাহা। ছবির প্রযোজক শীষ মনোয়ার জানিয়েছেন, ছবিটি শিগগিরই ছাড়পত্রের জন্য সেন্সর বোর্ডে জমা দেওয়া হবে। সবকিছু ঠিকঠাক থাকলে আগামী বিশ্ব ভালোবাসা দিবসে ছবিটি বাংলাদেশসহ আরও চারটি দেশে মুক্তি দেওয়া হবে। এ জন্য ছবিটিতে সাবটাইটেল করার উদ্যোগ নেওয়া হয়েছে।

ডাবিংয়ে ‘মুক্তি’
অনুদানের চলচ্চিত্র মুক্তির ডাবিং শুরু হয়েছে এফডিসির ৫ নম্বর ডিজিটাল থিয়েটারে ১ ডিসেম্বর থেকে। মুক্তিযুদ্ধের প্রেক্ষাপট নিয়ে নির্মিত ছবিটি নির্মাণ করছেন পি এ কাজল। তিনি জানিয়েছেন, ছবিটির শুটিং শেষ হয়েছে। ডাবিং করার পরই এর আবহ সংগীত করা হবে। তারপর ছবিটির সেন্সর প্রিন্ট করে ছাড়পত্রের জন্য জমা দেওয়া হবে। এ ছবির বিভিন্ন চরিত্রে অভিনয় করেছেন সোহেল রানা, দিতি, সুজাতা, হেলাল খান, আমির সিরাজী, রেবেকা। পরিচালক জানিয়েছেন, ছবিটি আগামী ২৬ মার্চ মুক্তি দেওয়া হবে।
হূদয় ভাঙা ঢেউ
বলা হচ্ছে, এটিই বাংলাদেশের ইতিহাসে সবচেয়ে ব্যয়বহুল চলচ্চিত্র। ছবির নাম হূদয় ভাঙা ঢেউ। পরিচালক ও প্রযোজকের দেওয়া হিসাব অনুযায়ী, ছবিতে খরচ করা হয়েছে সাড়ে চার কোটি টাকা। ছবিটির কারিগরি সুবিধা নেওয়া হয়েছে ভারত থেকে। নৃত্য পরিচালনা করেছেন ভারতের মুম্বাইয়ের নৃত্য পরিচালকেরা। আর ক্যামেরাও চালিয়েছেন মুম্বাইয়ের ক্যামেরাম্যান। ক্যামেরাটিও আনা হয়েছিল সেখান থেকেই। এখানেই শেষ নয়, ছবিটি ডলবি ডিজিটাল সাউন্ড সিস্টেমে নির্মিত হয়েছে। এ ছবির গানের কিছু কিছু দৃশ্যায়ন করা হয়েছে থাইল্যান্ডের এমন কিছু লোকেশনে, যেখানে মুম্বাইয়ের ছবিগুলোর শুটিং করা হয়। ছবির ট্রেলার (সিনেমার চুম্বক অংশ) দেখে ৪০টি প্রেক্ষাগৃহের মালিক এরই মধ্যে ছবিটি লুফে নিয়েছেন।
ছবিটি পরিচালনা করেছেন গাজী মাজহারুল আনোয়ার। তিনি বললেন, ‘আমি অনেক ছবি নির্মাণ করেছি। কিন্তু এতটা বৃহৎ পরিসরে এবং এত বড় বাজেটের ছবি আগে করিনি। এ ছবির গান ও গল্পই এর প্রাণ। এ ছবিকে প্রাণবন্ত করে তুলেছেন অনন্ত ও বর্ষা।
জানা গেছে, রোমান্টিক গল্প নিয়ে নির্মিত এ ছবিতে অনন্ত-বর্ষা ছাড়া আরও অভিনয় করেছেন রাজ্জাক, আলমগীরসহ আরও অনেকেই।

মহরত হলো তোমার আমার প্রেমের বাঁধন
বছরের শেষ ছবির মহরত অনুষ্ঠান ছিল সেদিন। সকাল থেকেই এফডিসির ৩ নম্বর ফ্লোরটিকে সাজানো হয়েছিল জমকালোভাবে। চলচ্চিত্রের মন্দার বছরে এটিই শেষ ছবির মহরত অনুষ্ঠান। পরিচালক শাহাদাৎ হোসেন লিটন ও প্রযোজক কাউসার চলচ্চিত্রের পরিচালক-প্রযোজক ও বিভিন্ন শিল্পীকে আমন্ত্রণ জানিয়েছেন। সবাই একে একে আসছেন। বেলা ১১টায় ছবির মহরত হলো। এরপর আগ্রহী অনেক প্রযোজকই এলেন নতুন নায়িকা মুক্তির খোঁজ নিতে। কেউ কেউ অবাক হলেন। ছবির শুটিংয়ের দিনেই মুক্তিকে নিয়ে যত প্রযোজক আগ্রহ দেখাচ্ছেন, তাতে করে তো মুক্তির হাতে ছবির কোনো অভাব নেই। বিষয়টি নিয়ে মজা করতে ভুললেন না শাকিব খান নিজেও। একটু পরই গান আর নাচ দিয়ে ছবির শুটিং শুরু হলো। নৃত্য পরিচালক মাসুম বাবুলের পরিচালনায় গানে অংশ নিলেন শাকিব খান ও সাহারা। পরিচালক জানালেন, এ মাসে কয়েক দিন শুটিং শেষে আবার জানুয়ারিতে ছবির শুটিং শুরু করা হবে।
দীর্ঘদিন বন্ধ থাকার পর থিয়েটারের সাড়া জাগানো মুক্তিযুদ্ধের নাটক পায়ের আওয়াজ পাওয়া যায় আবার মঞ্চে আসছে। নাটকটি প্রথম মঞ্চে আসে ১৯৭৬ সালে। ফেরদৌসী মজুমদারের প্রথম অভিনীত মুক্তিযুদ্ধের নাটক এটি। মাতবরের মেয়ের চরিত্রে তিনি অভিনয় করেছিলেন। এবার করছেন বৃদ্ধা চরিত্রে। আজকের পাঁচ প্রশ্নের উত্তর দিয়েছেন তিনি।



মুক্তিযুদ্ধের নাটক হিসেবে ‘পায়ের আওয়াজ পাওয়া যায়’ নাটকটিতে আপনার প্রথম অভিনয়। সেই সময়কার অনুভূতি জানতে চাই।
নাটকটি তো অনেক আগের। সব কথা মনেও নেই। ১৯৭৬ সালে প্রথম নাটকটি মঞ্চে আসে। তখন একেবারেই টগবগে নাট্যকর্মী। একের পর এক মঞ্চে কাজ করে যাচ্ছি। বড় ক্যানভাসের এ নাটক করতে গিয়ে খুবই উত্তেজনা কাজ করত, তাও আবার মুক্তিযুদ্ধের নাটক। তার কয়েক বছর আগে দেশ স্বাধীন হয়েছে। মুক্তিযুদ্ধের উত্তেজনা যেন তখনো ছিল আমাদের মুক্তিযোদ্ধাদের মধ্যে। এটি ছিল কাব্যনাটক। সৈয়দ শামসুল হকের খুবই সুলিখিত নাটক এটি। কিন্তু প্রথম যখন আমরা মহড়া করতাম, অনেক কিছুই বুঝতাম না। আবদুল্লাহ আল-মামুন নির্দেশক হিসেবে ধরে ধরে বুঝিয়ে দিতেন। রিহার্সেলের সময় মামুন ভাই আমার ওপর প্রায়ই রাগ করতেন। আমি যখন সংলাপ বলতাম, তখন নাকি ছড়া হয়ে যেত।
সবেমাত্র তখন মুক্তিযুদ্ধ শেষ হয়েছে। নাটকটি মঞ্চে আসার পর দর্শকের কাছে নাটকটির সাড়া কেমন ছিল?
খুবই সাড়া পড়েছিল। প্রথম থেকেই নাটকটিতে দর্শক আসতে থাকে। সেই সময় নাটকটির টানা ১১০টি প্রদর্শনী হয়েছিল। প্রতিটি প্রদর্শনীতেই মিলনায়তন পূর্ণ হয়েছে। আমার পরিচিত জন অনেকই আছেন, যাঁরা সেই সময় একাধিকবার মিলনায়তনে গিয়ে নাটকটির প্রদর্শনী দেখেছেন। নাটকের প্রদর্শনীর দিন মিলনায়তনের বাইরে অন্য রকমের পরিবেশ তৈরি হতো। সত্যি, খুবই দর্শকনন্দিত নাটক ছিল এটি।
‘পায়ের আওয়াজ পাওয়া যায়’ নাটকটির পর আরও তিনটি মুক্তিযুদ্ধের নাটক ‘যুদ্ধ এবং যুদ্ধ, ‘তোমরাই’ ও ‘মেহেরজান আরেকবার’-এ আপনি অভিনয় করেন। আগের ধারাবাহিকতায় এ নাটকগুলো দর্শকের কাছে পৌঁছেছে কি?
অবশ্যই। আমি মনে করি, পায়ের আওয়াজ পাওয়া যায় মুক্তিযুদ্ধের এই নাটকটি মঞ্চে যেভাবে জাগিয়েছিল, সেই ঢেউ এসে দলের বাকি নাটকগুলোকেও জাগিয়ে তোলে। পরের মুক্তিযুদ্ধের নাটকগুলোও মঞ্চের ইতিহাস হয়ে আছে। আশির দশকের শুরু থেকে শেষ এবং নব্বইয়ের দশকের শুরুতে থিয়েটার এই নাটকগুলো মঞ্চে আনে। সেই সময় মুক্তিযুদ্ধের এই নাটকগুলো নতুন প্রজন্মকে মুক্তিযুদ্ধের অনেক ইতিহাস জানতে উদ্বুদ্ধ করে। শুধু দেশেই নয়, ভারতের বাংলাদেশ সীমান্তের বিভিন্ন রাজ্যে আমরা মুক্তিযুদ্ধের এই নাটকগুলো মঞ্চস্থ করেছি।
এবার ‘পায়ের আওয়াজ পাওয়া যায়’ নাটকে আপনার চরিত্রটি করছেন মেয়ে ত্রপা মজুমদার। নিজের কাছে কেমন লাগছে?
বিষয়টি নিয়ে আমি খুবই উত্তেজিত। আমি ভাগ্যবান। আমার চরিত্রটি ত্রপা এখন থেকে করবে। আমি হয়তো একসময় থাকব না। কিন্তু নাটকটির প্রদর্শনী হতে থাকলে আমি ত্রপার মধ্যে বেঁচে থাকব। ত্রপা মঞ্চের ব্যাপারে খুবই সিরিয়াস। ও আপ্রাণ চেষ্টা করছে ভালো করার। আমার বিশ্বাস, ও ভালো করবে। রিহার্সেলের সময় ত্রপা যখন আমার সংলাপগুলো বলে, তখন মনের অজান্তেই আমার মুখ দিয়ে সংলাপ বেরিয়ে আসে।
কিন্তু মুক্তিযুদ্ধের নাটকের নির্দেশনায় মেয়েদের তেমন একটা দেখা যায় না...
আমি নিজেই তো নির্দেশনা দিয়েছি। ১৯৯৬ সালে তাহারা তখন নাটকটির নির্দেশনা দিই। পুরুষ নির্দেশকেরা যে সংখ্যায় মুক্তিযুদ্ধের নাটকের নির্দেশনা দিয়েছে, তা মেয়েরা পারেনি। তবে না পারার কারণও ছিল। মুক্তিযুদ্ধের পরপর ছেলেরা যেভাবে থিয়েটার করতে পেরেছে, মেয়েরা তো সেইভাবে কাজ করতে পারেনি। তখন পারিবারিকভাবে মেয়েদের থিয়েটার করা কঠিন ছিল। সব নাটকের দল মিলে মেয়েরা সংখ্যায় খুব বেশি ছিল না। আর বর্তমান সময়ে এসে মেয়েদের কাজের সুযোগ হলেও মুক্তিযুদ্ধের ওপর ভালো পাণ্ডুলিপির অভাব। যাঁরা লিখবেন, মুক্তিযুদ্ধ সম্পর্কে জানতেন, বুঝতেন তাঁরা তো অনেকেই চলে গেছেন। তবে মুক্তিযুদ্ধের ভালো পাণ্ডুলিপির খুব অভাব অনুভব করি। ভালো পাণ্ডুলিপি পেলে আমি নিজেই কাজ করতে চাই।
সাদাকালো ছবিটি নাগরিক নাট্য সম্প্রদায়ের দেওয়ান গাজীর কিস্সা নাটকের। বের্টল্ড ব্রেখটের মূল গল্প থেকে রূপান্তর করেছেন আসাদুজ্জামান নূর আর নির্দেশনা দিয়েছেন আতাউর রহমান। নাটকটির ছবিতে দেখা যাচ্ছে আলী যাকের ও আতাউর রহমানকে। নাটকটিতে নাম ভূমিকায় অভিনয় করেছেন আলী যাকের, আতাউর রহমানের নাম মুক্তার।
নাটকটির ছবির মুহূর্তের কথা বলতে গিয়ে আলী যাকের বলেন, ‘ছবিতে যে দৃশ্যটি দেখা যাচ্ছে, এটি নাটকটির শুরুর দৃশ্য। দৃশ্যটি গ্রামের বাড়িতে। দৃশ্যে দেওয়ান গাজী মদ পান করছেন। আর মুক্তার ঢেলে দিচ্ছেন।’ দেওয়ান গাজীর চরিত্র নিয়ে তিনি বললেন, দেখা যায়, দেওয়ান গাজী যখন মদ্যপ অবস্থায় থাকেন, তখন মহা দিল দরিয়া হয়ে যান। আবার মদ পান করার বাইরে যখন থাকেন, তখন তিনি হিংস্র হয়ে যান।’
নাটকটি প্রথম মঞ্চে আসার সময়ের স্মৃতিচারণায় আলী যাকের বলেন, ‘এ নাটকটি নিয়ে মহড়ার দিনগুলোতে অনেক উত্তেজনা কাজ করত। তার আগে আমরা ব্রেখটের আরেকটি নাটক সৎ মানুষের খোঁজে করি। নাটকটি প্রথম প্রদর্শনী থেকেই ঢাকার মঞ্চে সাড়া তোলে। ফলে ব্রেখটের দ্বিতীয় নাটক হিসেবে এই নাটক নিয়ে মহড়ার সময় খুবই উত্তেজনা কাজ করত। প্রথম দিকে মহড়া হতো আমার নিজের বাসা ধানমন্ডিতে। পরে নিউ ইস্কাটন চার্চ কাউন্সিলে। মঞ্চে ওঠার আগে প্রায় তিন মাসেরও বেশি সময় নিয়ে আমরা কাজটি করেছিলাম।’ নাটকটি মঞ্চে ওঠার পরের ঘটনার বর্ণনায় তিনি বলেন, ১৯৭৭ সালের জুন মাসের দিকে প্রথম মঞ্চে আসে নাটকটি। উদ্বোধনী মঞ্চায়ন হয় মহিলা সমিতির নীলিমা ইব্রাহিম মিলনায়তনে। এ নাটকের বেলায় দু-তিনটি প্রদর্শনী হওয়ার পর দর্শকের সাড়া বাড়তে থাকে।’
এ পর্যন্ত চার শতাধিকেরও বেশি প্রদর্শনী হয়েছে নাটকটির।
বেশ কিছুদিন বিরতি দিয়ে মঞ্চনাটক লিখছেন আজাদ আবুল কালাম। এবার তিনি লিখছেন কার্ল মার্ক্সের ওপর। তবে এখনো নাটকটির নাম ঠিক হয়নি। আজাদ আবুল কালাম জানান, নাটক লেখা এখনো পুরোপুরি শেষ হয়নি। আর অল্প কিছুদিন লাগবে। কার্ল মার্ক্স বেঁচে থাকলে সমাজতান্ত্রিক ধারণায় বর্তমান সময়ে বিশ্বে পুঁজিবাদীদের নিয়ে কী ব্যাখ্যা দিতেন এবং বাংলাদেশের প্রেক্ষাপট নিয়ে তাঁর মন্তব্য কী হতো, এমন বিষয় নিয়েই এ নাটক। নাটকটি থিয়েটারওয়ালা রেপার্টরির ব্যানারে মঞ্চে আসবে। থিয়েটারওয়ালা রেপার্টরির প্রধান হাসান শাহরিয়ার বলেন, ‘এখনো নাটকটি লেখা শেষ হয়নি। আশা করছি শিগগিরই হয়ে যাবে এবং আগামী জানুয়ারির শেষ বা ফেব্রুয়ারির প্রথম নাগাদ কাজটি শুরু করতে পারব।’ নাটকটির নির্দেশনা দেবেন ফয়েজ জহির।
৪ ডিসেম্বর দুপুরে টেলিভিশনের স্ক্রলে সংবাদটি পড়ে চমকে উঠলাম। লন্ডনের একটি হাসপাতালে ভারতের কিংবদন্তিতুল্য চিরসবুজ চিত্রনায়ক দেব আনন্দের মহাপ্রয়াণ ঘটেছে। সংবাদটি মুহূর্তে আমাকে শোকগ্রস্ত করল এবং মনে পড়ল ৩৭ বছর আগে দেব আনন্দের সঙ্গে কয়েকটি দিনের স্মৃতি। একদা যে দেব আনন্দ ছিলেন আমার কাছে ছায়াছবির কল্পলোকের মানুষ, তিনিই সেই দিনগুলোয় বার তিনেকের সাক্ষাতে বাস্তবের ‘আপনজন’ হয়ে ধরা দিয়েছিলেন।
১৯৭৪ সালের ১ জুন বাংলাদেশের রাষ্ট্রপতির সঙ্গে ভুটানে গিয়েছিলাম রাজা জিগমে সিংগে ওয়াংচুকের অভিষেক অনুষ্ঠানে যোগ দিতে। আমি তখন রাষ্ট্রপতি মোহাম্মদুল্লাহর জনসংযোগ কর্মকর্তা। ১৮ বছরের তৎকালীন রাজা ওয়াংচুকের সিংহাসন আরোহণ প্রত্যক্ষ করা ছিল আমার জন্য এক দুর্লভ অভিজ্ঞতা। অনুষ্ঠানে ভারতের রাষ্ট্রপতি ভিভি গিরি, নেপালের যুবরাজ ধীরেন্দ্র বীরবিক্রম শাহ, সিকিমের চেগিয়াল ও তাঁদের সহধর্মিণীরা ছাড়াও বিভিন্ন দেশের রাষ্ট্রদূতেরা উপস্থিত ছিলেন। তাঁদের মধ্যে দেব আনন্দের উপস্থিতিও ছিল চোখে পড়ার মতো। আমি স্বভাবতই তাঁর প্রতি আকৃষ্ট হয়েছিলাম পরিচয় ও আলাপচারিতার জন্য।
ভুটানের তৎকালীন রাজার অভিষেক অনুষ্ঠানে দেব আনন্দকে বিশেষভাবে আমন্ত্রণ জানিয়েছিলেন রাজা স্বয়ং। দেব আনন্দ ও তাঁর ভাই চেতন আনন্দ অভিষেকের ওপর একটি রঙিন তথ্যচিত্র নির্মাণের দায়িত্ব নিয়েছিলেন। অনুষ্ঠানের জাঁকজমক আজও যেন চোখে লেগে আছে। থিম্পুচু নদীর ওপারে অবস্থিত দেচেন ছোলিং রাজপ্রাসাদ নতুন ড্রাগন রাজা বা ‘দ্রুক গয়ালপো’কে নিয়ে ভাবগম্ভীর ও বর্ণাঢ্য শোভাযাত্রা চার কিলোমিটার পথ অতিক্রম করে তাশিচোড়জং প্রাসাদের অনুষ্ঠান প্রাঙ্গণে এল। সেখানেই দেব আনন্দকে আবিষ্কার করলাম আমি। কিন্তু অনুষ্ঠানের পবিত্রতা ও সৌকর্য ক্ষুণ্ন করে তাঁর সঙ্গে সাক্ষাৎ করা সেদিন আমার পক্ষে সম্ভব হয়নি। এ সুযোগ পাওয়া গেল পরদিন চাংলিমিথাং স্টেডিয়ামে ভুটানবাসীর সামনে নতুন রাজার ঐতিহাসিক ভাষণ ও রাজকীয় উৎসবের সময়। দেব আনন্দ নিজেই তখন ক্যামেরায় অনুষ্ঠানটি ধারণ করছিলেন। একপর্যায়ে তিনি ক্যামেরা তুলে দিলেন চেতন আনন্দের হাতে। আমি সামনে এগিয়ে পরিচয় ও আলাপের প্রাথমিক পর্বটি সেরে নিলাম। ভেবেছিলাম, দেব আনন্দ হয়তো দু-এক কথায় আমাকে বিদায় দেবেন; কিন্তু তা হলো না। বাংলাদেশের প্রতিনিধি জেনে তিনি বরং আগ্রহই প্রকাশ করলেন। তিনি যখন পরদিন সকালে তাঁর হোটেলে যেতে আমন্ত্রণ জানালেন, তখন আমি বিস্ময়ে অভিভূত।
নির্দিষ্ট সময়ে হোটেলে উপস্থিত হলাম। ঘরে দেব আনন্দের ভাই চেতন আনন্দও উপস্থিত ছিলেন। সম্ভবত কিছুক্ষণ আগেই তাঁদের নাশতার পর্ব শেষ হয়েছে। টেবিলের ওপর প্লেট ও চায়ের কাপের অবস্থান দেখে তা-ই মনে হচ্ছিল। দেব আনন্দের সঙ্গে আলাপচারিতায় চেতন আনন্দও মাঝেমধ্যে যোগ দিলেন। প্রধানত তিনটি বিষয়ে দেবের আগ্রহ লক্ষ করলাম—শেখ মুজিবুর রহমান, বাংলাদেশ ও বাংলাদেশের চলচ্চিত্র। বঙ্গবন্ধু সম্পর্কে ওই সময় তাঁর আগ্রহ খুব স্বাভাবিক ছিল। বাংলাদেশ সম্পর্কে তাঁর নিজস্ব একটা ধারণা ছিল, কথাবার্তায় তা-ই প্রকাশ পেল। যে দেশ মুক্তিযুদ্ধ করে স্বাধীন হয়েছে, সে দেশকে দেখার আগ্রহ প্রকাশ করলেন তিনি। আমি তাঁকে বাংলাদেশ সফরে আমন্ত্রণ জানিয়ে বললাম, বাংলাদেশ আপনার কাছে অপরিচিত হলেও আপনি কিন্তু বাংলাদেশের মানুষের কাছে অপরিচিত নন।
তিনি পাল্টা প্রশ্ন করলেন, ‘আপনি যে বললেন আপনাদের দেশে ভারতীয় ছায়াছবি দেখানো হয় না, তাহলে মানুষ জানবে কী করে।’ আমি জানালাম, আপনি অনেক দিন ধরে অভিনয় করছেন, আমাদের দেশে আপনার আগের ছবিগুলো অনেকে দেখেছে। তা ছাড়া পত্রপত্রিকার মাধ্যমে আপনি বাংলাদেশের মানুষের কাছে খুবই পরিচিত। তবে আমাদের দেশে আপনার অভিনীত ছবি সোলবাঁ সাল প্রেক্ষাগৃহে প্রদর্শিত হয়েছিল। এ ছবি তখন বিপুল জনপ্রিয়তা অর্জন করেছিল। আমি দুবার দেখেছি ছবিটি। কথা শুনে দেবের উজ্জ্বল চোখে আলোর ঝিলিক খেলে গেল; অন্তত আমার তা-ই মনে হলো। চেতন আনন্দ বললেন, ‘তুমি নিশ্চয় বাংলাদেশের মানুষের কাছে বিশেষ পরিচিত।’ দেব জানালেন, সোলবাঁ সাল-এর পর তাঁর অনেক ভালো ছবি তৈরি হয়েছে।
হোটেল থেকে ফেরার সময় আমি আমার নেমকার্ড দেব আনন্দের হাতে তুলে দিয়ে বললাম, আপনি যদি বাংলাদেশে আসেন, বাংলাদেশের মানুষ সাগ্রহে আপনাকে অভ্যর্থনা জানাবে। তিনি বললেন, ‘আমার বাংলাদেশে যাওয়ার খুবই ইচ্ছা। তবে কবে যেতে পারব, জানি না।’
পরদিন দেব আনন্দের সঙ্গে আবার দেখা হলো আমার; আবাসস্থল মতিথানে। সেখানে এক সংবর্ধনা সভার আয়োজন করা হয়েছিল অভিষেক অনুষ্ঠানে যোগদানকারী অভ্যাগতদের জন্য। ভেবেছিলাম, এত ভিড়ের মধ্যে দেবের সঙ্গে কথা বলা সম্ভব হবে কি না! কিন্তু দেখা হওয়া মাত্র দেবই হাত বাড়িয়ে দিলেন। কথা হলো, চিঠিপত্রের মাধ্যমে উভয়ে যোগাযোগ রাখতে পারি। শত ব্যস্ততার মধ্যেও চিঠির উত্তর দিতে কার্পণ্য করেন না বলে জানালেন তিনি। কিন্তু আমারই আর চিঠি লেখা হয়নি দেব আনন্দকে। তিনিও বাংলাদেশে আসেননি। এখন মনে হচ্ছে, তাঁর সঙ্গে যোগাযোগ না রাখা জীবনের চরম ভুলগুলোর মধ্যে অন্যতম।
দেব আনন্দের মৃত্যুসংবাদ পাওয়ার পর সেদিনের স্মৃতিভারে আক্রান্ত আমি। বারবার চোখে ভাসছে তাঁর সেদিনের হাস্যোজ্জ্বল চিরসবুজ মুখ। ‘চিরসবুজ’ কথাটি বোধ হয় দেব আনন্দের জন্য সবচেয়ে বেশি প্রযোজ্য। ৮৮ বছর বয়সেও বার্ধক্য তাঁকে কখনো আক্রান্ত করতে পারেনি। চিরতরুণ, চিরসবুজ এই মহানায়কের মহাপ্রয়াণে তাঁর অগণিত ভক্ত ও অনুরক্তের মাঝখানে আমার সশ্রদ্ধ স্মরণ তাঁর কাছে পৌঁছাবে কি?
মাহবুব তালুকদার: কবি ও কথাশিল্পী



চার ঘণ্টার ছবি। নাম একাত্তর। আমরা গিয়েছিলাম সেই ছবির নির্মাতা তানভীর মোকাম্মেলের কাছে। শুনলাম ছবিটির গড়ে ওঠার কাহিনি। বলে নিই প্রায় আড়াই শ ঘণ্টা শুটিং করা হয়েছে। প্রয়োজনীয় চার ঘণ্টা বেছে নিয়ে তৈরি হয়েছে তথ্যচিত্রটি।
খটকা লাগছে? কেন এত অপচয়? এ প্রশ্ন জেগে উঠতেই পারে। তানভীর মোকাম্মেল জানালেন, ছবিটি চার ঘণ্টার হলেও যে কারণে এত বেশি শুটিং করা হয়েছে, তা হলো, এই মানুষগুলোকে কিছুকাল পর আর পাওয়া যাবে না। তাই যিনি কথা বলেছেন, তাঁকে আর থামানো হয়নি। তথ্যচিত্রে পুরোটা ব্যবহার করা না গেলেও মহাফেজখানায় তা থাকবে। একদিন এই সাক্ষাৎকারগুলোর মূল্য হবে অপরিসীম।
সাত বছর ধরে ছবিটি নিয়ে কাজ করছিলেন তিনি। কখনো অর্থের অভাবে থেমে গেছে কাজ। আবার অর্থ জোগাড় করে একটু একটু করে কাজটা করতে হয়েছে। একটা বিরক্তি থেকেই কাজে হাত দিয়েছিলেন তিনি। রাষ্ট্রের একেবারে উঁচু পর্যায় থেকেই মুক্তিযুদ্ধের ইতিহাস বিকৃত করার চেষ্টা করা হয়েছে। ‘অথচ একাত্তর আমাদের যাপিত জীবনেরই অংশ। তাই আমরা ঠিক করেছিলাম, সময়-সুযোগ পেলে বড় একটা ছবি করব। কিন্তু কাজটা এত ব্যাপক হবে, তা শুরুতে বুঝতে পারিনি। এ যেন এক মহাসমুদ্রে ঝাঁপ দিলাম।’ বললেন তানভীর মোকাম্মেল।
ছবির কাজ করেছেন কোথায়?
‘ছবিটি করার জন্য আমরা বাংলাদেশের প্রায় সর্বত্রই গেছি। যেখানে গণহত্যা হয়েছে, সেখানে দৈবক্রমে বেঁচে যাওয়া মানুষের সাক্ষাৎকার নিয়েছি, নির্যাতিত নারীদের সাক্ষাৎকার নিয়েছি। শরণার্থী ক্যাম্প যেখানে গড়ে উঠেছিল, সেখানে গিয়ে সেই ক্যাম্পের উদ্যোক্তাদের সঙ্গে কথা বলেছি। ভারতীয় সরকার শরণার্থীদের দায়িত্ব নেওয়ার অনেক আগেই স্থানীয় স্কুলশিক্ষক, বামপন্থী কর্মীরা নিজেদের অর্থে শরণার্থীদের আশ্রয় দিয়েছিলেন। তাঁদের সাক্ষাৎকার নেওয়ার পাশাপাশি ওই শরণার্থীদের খুঁজে বের করে তাঁদের সঙ্গেও কথা বলেছি।’
বধ্যভূমি নিয়ে অনেক কথাই বললেন তিনি। সব ঘটনাই ভয়ানক। জয়পুরহাটের পাগলা দেওয়ানের ঘটনাকে উদাহরণ হিসেবে আনা যায়। এটা সীমান্তবর্তী এলাকা। পাকিস্তানিরা আত্মগোপন করে এখানে ঘাঁটি গেড়েছিল। যারাই সীমান্ত পার হয়ে ভারতে যেতে চেয়েছে, মাসের পর মাস তাদের ধরে ধরে হত্যা করা হয়েছে। ওই এলাকায় যাওয়া যেত না লাশের গন্ধে।
আক্ষেপ করলেন আর্থিক সীমাবদ্ধতা নিয়ে। ভিডিও ফুটেজ জোগাড় করতে হলে অনেক টাকার প্রয়োজন। এখনো বিভিন্ন দেশের আর্কাইভে আমাদের মুক্তিযুদ্ধ নিয়ে যে তথ্যভান্ডার রয়েছে, রাষ্ট্রই পারে তা দেশে আনার ব্যবস্থা করতে।
তথ্যচিত্রে কালানুক্রমিকভাবেই ঘটনাগুলো উঠে এসেছে। সাতচল্লিশ থেকেই শুরু। এরপর নানা তাৎপর্যময় ঘটনার মধ্য দিয়ে একাত্তর। প্রবাসী সরকার, ষড়যন্ত্র, রাজাকার-আলবদর, বুদ্ধিজীবী হত্যা সবই আছে এই তথ্যচিত্রে। ভারতের অনেক প্রত্যক্ষদর্শীকেই আনা হয়েছে। এর মধ্যে সিদ্ধার্থ শংকর রায়ের সাক্ষাৎকার নেওয়ার দুই সপ্তাহ পরেই তিনি মারা যান।
ছবিতে পাকিস্তানি সেনাবাহিনীর ফুটেজ জোগাড় করতে বেশ কষ্ট হয়েছে। ‘বেশ কিছু আর্কাইভ ও টেলিভিশন চ্যানেল থেকে সেগুলো সংগ্রহ করেছি। তবে এগুলো সংগ্রহ করা খুব ব্যয়বহুল।’ বেশ একটু কষ্ট নিয়েই বললেন তানভীর।
ফেরার আগে তিনি জানালেন, দেশের মানুষের সাক্ষাৎকার নিতে গিয়ে তিনি বুঝেছেন, খেটে খাওয়া জনগণ মুক্তিযুদ্ধ নিয়ে বলতে পছন্দ করে। তাদের মধ্যে এ বিষয়ে কোনো বিভ্রান্তি নেই। বিভ্রান্তিটা মধ্যবিত্তের মধ্যে। আর হ্যাঁ, মানুষ হত্যা করার যত রকম নৃশংস পদ্ধতি অবলম্বন করা সম্ভব, তার সবকিছুই করেছে পাকিস্তানিরা এবং তাদের এদেশীয় দালালেরা। এই লাশগুলোর সৎকার হয়নি। অথচ যেকোনো ধর্ম বা সংস্কৃতিতেই লাশের সৎকারের কথা বলা আছে। মৃতদেহের একটা মর্যাদা আছে, সেটা ওরা মানেনি।
এই সমস্তটাই আছে তানভীর মোকাম্মেলের একাত্তর তথ্যচিত্রে। মুক্তিযুদ্ধ যে আসলে ছিল এক জনযুদ্ধ, সেটাও পরিষ্কার বোঝা যাবে ছবিটি দেখলে।
শেষ প্রশ্ন: আপনি কি তৃপ্ত?
তানভীর মোকাম্মেল জবাব দিলেন, তৃপ্ত কি হওয়া যায়? তবে এই ছবির পর অনেক বিভ্রান্তির অবসান ঘটবে। অনেক বিতর্কই অর্থহীন হয়ে যাবে।



বৈশাখী টেলিভিশনে ১৬ ডিসেম্বর ছবিটির উদ্বোধনী শো। দুই বছরের চুক্তি তাদের সঙ্গে। তবে এরই ফাঁকে ফেরিওয়ালার মতো ছবিটি নিয়ে জনমানুষের কাছে যাবেন তানভীর, দেখাবেন ছবি।
গানগুলো রক্তে ধরিয়ে দিত আগুন। একেকটি গান যেন একেকটি মারণাস্ত্র। মুক্তিযোদ্ধারা ক্যাম্পে বসে শুনতেন সেই গান। এ যেন সমরনায়কের নির্দেশ। সেই নির্দেশিত পথে লক্ষ্যে পৌঁছানোর তাড়না। মুক্তিযুদ্ধের নয় মাস স্বাধীন বাংলা বেতার কেন্দ্র থেকে প্রচারিত গানগুলো মুক্তিসংগ্রামকে বেগবান করেছে। দেশবাসীর মনে জুগিয়েছে অপরিসীম সাহস।
সে এক অদ্ভুত সময়। এই ভূখণ্ডের প্রতিটি মানুষের হূদয়তন্ত্রীতে তখন একটি শব্দই ধ্বনিত-প্রতিধ্বনিত হচ্ছে—‘স্বাধীনতা’। শব্দটি পরিচিত, কিন্তু কী তার আস্বাদ, তা জানা হয়ে ওঠেনি তখনো। লড়াই চলছে ফ্রন্টে। উদ্বাস্তু শিবিরে বেঁচে থাকার আশায় উন্মুখ মানুষ। নিজ বাসভূমে পরবাসী বাংলার জনগণ সেই মাহেন্দ্রক্ষণের অপেক্ষায়, সে মুহূর্তটিতে ঘোষিত হবে বিজয়বার্তা। শত নির্যাতনে জীর্ণ-শীর্ণ মানুষের মনে আশার আলো জ্বালিয়ে রেখেছিল গানগুলো।
একাত্তর থেকে অনেকটা দূরে এসে কি সেই অনুভূতিকে ধরা যায়?
সাড়ে সাত কোটি মানুষের দেশে এরা তো অল্প কজন মানুষ। কিন্তু এই অল্প কয়েকজনই খুললেন মুক্তিযুদ্ধের একটি সাহসী ফ্রন্ট। কথা, সুর আর গায়কি এত শক্তি রাখে, সেটা কি জানত কেউ?
এই গানগুলো নিয়ে আগেও লেখা হয়েছে আনন্দের পাতায়। বিজয়ের মাসে আবার লিখছি মনে করিয়ে দেওয়ার জন্য। ইতিহাসের ওই উজ্জ্বল সময়টি অজর-অমর-অক্ষয়। নতুন প্রজন্মের কাছে পৌঁছে দিতে চাইছি সেই বার্তা।
মনে পড়ে গোবিন্দ হালদারের সেই খাতাটির কথা। কানাডার মন্ট্রিয়াল-প্রবাসী বাঙালি কামাল আহমেদের অনুপ্রেরণায় লিখে ফেললেন ১৫টি গান। সে গান এল স্বাধীন বাংলা বেতারের অন্যতম কর্ণধার কামাল লোহানীর হাতে। একদিন স্বাধীন বাংলা বেতার কেন্দ্র থেকে ইথারে ভেসে এল ‘পূর্ব দিগন্তে সূর্য উঠেছে রক্ত লাল রক্ত লাল রক্ত লাল’ গানটি। অমর এই গানটির সুরকার ছিলেন সমর দাস। এরপর ‘মোরা একটি ফুলকে বাঁচাব বলে যুদ্ধ করি’। এটির সুর করেছিলেন আপেল মাহমুদ, গেয়েছিলেন তিনি। গোবিন্দ হালদারের খাতা থেকে সাতটি গান প্রচারিত হয়েছিল বেতারকেন্দ্র থেকে। যুদ্ধ শেষে ‘এক সাগর রক্তের বিনিময়ে’ গানটিও আপেল মাহমুদের সুরে। গেয়েছিলেন স্বপ্না রায়।
আমাদের মনে পড়ে যায় ‘রক্ত দিয়ে নাম লিখেছি’ গানটির কথা। আবুল কাশেম সন্দ্বীপ লিখেছিলেন গানটি। সুর করেছিলেন সুজেয় শ্যাম। এ গানগুলোতে যে অনুপ্রেরণা পুঞ্জীভূত ছিল, তা বিরল।
‘জয় বাংলা বাংলার জয়’ গানটি কোনো দলীয় গান নয়। এটি ছিল একাত্তরে প্রত্যেকটি মানুষের মিলনবিন্দু। গাজী মাজহারুল আনোয়ার লিখেছিলেন গানটি। সুর করেছিলেন আনোয়ার পারভেজ। মৃত্যুর আগে অভিমানী আনোয়ার পারভেজ বলেছিলেন, আমাকে যেন মরণোত্তর সম্মাননা না দেওয়া হয়।
‘তীরহারা এই ঢেউয়ের সাগর’ লিখেছিলেন ও সুর দিয়েছিলেন আপেল মাহমুদ। ওই গানে রথীন্দ্রনাথ দত্তের ‘ও...’ বলে যে বিস্তারটি আছে, তা কখনো ভোলা যায় না।
‘শোনো একটি মুজিবরের থেকে’ গানটি লিখেছিলেন গৌরীপ্রসন্ন মজুমদার। সুর করেছিলেন অংশুমান রায়। গৌরীপ্রসন্ন মজুমদারের লেখা ‘বাংলার হিন্দু, বাংলার বৌদ্ধ’ গানটি সুর করেছিলেন সমর দাস। অসাম্প্রদায়িক বাঙালির আত্মপরিচয় ফুটে উঠেছিল এই গানে।
এ রকম অনেক গান রয়েছে, যেগুলো প্রচারিত হয়েছিল স্বাধীন বাংলা বেতার কেন্দ্র থেকে। তবে ‘বিজয় নিশান উড়ছে ঐ’ গানটির কথা না বললে কিছুই বলা হয় না। ১৬ ডিসেম্বর পাকিস্তানি বাহিনি ঢাকার রেসকোর্স ময়দানে আত্মসমর্পণ করবে, এটা জানা হয়ে গিয়েছিল। সকালেই আশফাকুর রহমান খান বললেন, বিজয় নিয়ে একটি গান লিখতে হবে। লিখতে বসে গেলেন শহিদুল ইসলাম। ডাক পড়ল শিল্পীদের। সুর করলেন সুজেয় শ্যাম। গানটির লিড ধরলেন অজয় রায়। প্রায় ২০-২৫ জন শিল্পী সেই গান করলেন। ঢাকায় যখন নিয়াজি আত্মসমর্পণের দলিলে স্বাক্ষর করছেন, তখন স্বাধীন বাংলা বেতার কেন্দ্র থেকে ভেসে আসছিল এই গান...।

আমরা দর্শকদের কাছে এ প্রশ্নের উত্তর জানতে চাইতে পারি।
টিভিতে তাঁর উপস্থিতি ছোটবেলা থেকেই। কখনো উপস্থাপনায়, আবার কখনো অভিনয়ে। কিন্তু তখন কেই-বা চিনত তাঁকে। সুনির্দিষ্ট কোনো লক্ষ্য নিয়ে তিনি আসলে কাজ করেননি। শখ আর কৌতূহল থেকেই কাজ করা। এর পরই তিনি অংশ নিলেন লাক্স-চ্যানেল আই সুপারস্টার প্রতিযোগিতায়। সেরা সুন্দরীদের একজন হয়ে আলোচনা উঠে এলেন। তবে শুরুতে অভিনয় দিয়ে নয়, আলোচনায় উঠে এলেন কথাবন্ধু হয়ে। এরপর উপস্থাপক হিসেবে, অভিনয়েও মুনমুন নিজেকে চেনালেন ঠিক সময়েই। এখন টিভির পর্দায় প্রিয় মুখ হয়েই সরব উপস্থিতি তাঁর।
ক্যারিয়ারের পাঁচ বছর সময় পার করছেন তিনি। জানতে চেয়েছিলাম, এই সময়ে তাঁর সবচেয়ে বড় প্রাপ্তি কী?
অনেকটা সময় নিয়ে ভাবলেন।



‘বিশ্বকাপ ক্রিকেটের উদ্বোধনী অনুষ্ঠানের আগে যে প্রাক-উদ্বোধনী অনুষ্ঠান হয়েছিল, সেই অনুষ্ঠানটি উপস্থাপনা করেছিলাম। আমি মনে করি, এটি ছিল আমার জন্য অনেক বড় একটি পাওয়া।’
আড্ডাজাতীয় অনুষ্ঠানগুলোর মধ্যে অন্যতম জনপ্রিয় অনুষ্ঠান হিসেবে ‘আমার আমি’ পরিচিতি পেয়েছে। এই অনুষ্ঠানটি শুরু করেছিলেন অপি করিম। অনেকেই প্রশ্ন করেন, অপির পর মুনমুন যখন কাজটি করতে গেলেন, তখন সেখানে মুনমুন কি অপিকেই অনুসরণ করলেন, নাকি নিজের মতো করে কিছু করেছেন?
‘আমার প্রিয় অভিনেত্রী বলেন, উপস্থাপক বলেন, সবকিছুতেই অপি আপুর নাম বলি। আমাকে যখন বাংলাভিশন থেকে বলা হলো, তখন আমি প্রথমে নার্ভাস ছিলাম। মুস্তাফিজুর রহমান বললেন, “তোমার ওপর আমার আস্থা আছে। তুমি পারবে।” তাঁর এই কথাগুলো আমাকে বড় রকমের উৎসাহ জুগিয়েছে। বাংলাদেশে উপস্থাপনা বা কথাবন্ধুর জায়গাটায় উন্নয়নের যথেষ্ট সুযোগ আছে। আমি সেই সুযোগটাকে খুঁজেছি এবং কাজটা করছি।’ আমার আমি অনুষ্ঠানে কাজ করতে গিয়ে মুনমুনের অনেক অভিজ্ঞতা হয়েছে। যেমন, প্রথম অনুষ্ঠানে মুনমুনকে আলী যাকের ও সারা যাকেরের মুখোমুখি হতে হলো। খুবই ঘাবড়ে গেলেন। তার পরও পূর্বপ্রস্তুতি থাকায় সামলে নিয়েছিলেন নিজেকে।
মুনমুন এখন শুধু টিভিতেই নয়, উপস্থাপনা করেন বিভিন্ন করপোরেট প্রতিষ্ঠানের নানা অনুষ্ঠানে। এ জন্য তাঁর নামের আগে উপস্থাপক মুনমুন শব্দটি যোগ হয়ে গেছে এরই মধ্যে।
তাহলে অভিনয়ের কী হবে?
‘উপস্থাপনার কাজটা একই রকম। শুধু বিষয়বস্তু ভিন্ন থাকে। কিন্তু অভিনয়ের সময় আমি কিন্তু একেক সময় একেক রকম চরিত্র নিয়ে আসছি। ভিন্ন্ন ভিন্ন মানুষের সঙ্গে কাজ করছি। ফলে উপস্থাপনার কাজটা অভিনয়ের ওপর কখনো প্রভাব ফেলে না।’
অভিনেত্রী হওয়ার জন্য লাক্স-চ্যানেল আই প্ল্যাটফর্মে যোগ দিয়েছিলেন মুনমুন। সিনেমায় অভিনয় করা হবে, এটা জেনেও তিনি এই প্রতিযোগিতায় অংশ নিয়েছিলেন। বিনোদনের সব মাধ্যমেই মুনমুন অংশ নিয়েছেন, কিন্তু সিনেমাতেই অনুপস্থিত কেন?
মুনমুন হাসেন। বললেন, ‘সিনেমায় অভিনয় করব না, এমনটা বলিনি। তবে সিনেমাটা অনেক বড় একটি মাধ্যম। এখানে কাজ করার আগে নিজেকে প্রস্তুত করে নেওয়া প্রয়োজন। সেই কাজটাই করছি। ’
জানতে চাওয়া হলো যে আপনি অনেক কিছুই করছেন? আসলে আপনার লক্ষ্য কী?
মুনমুন এখনো কোনো লক্ষ্য নিয়ে কাজ করছেন না। একটি বেসরকারি বিশ্ববিদ্যালয় থেকে এমবিএ করছেন। উপস্থাপনা ও অভিনয় দুটোই চলছে। বিজ্ঞাপনচিত্রের কাজ তো করছেনই। ‘এই কাজগুলো আসলে আমার বিশেষ পছন্দের কাজ বলতে পারেন। পেশা হিসেবে আমি আসলে নিজেকে কোথায় জড়াব, সেটি ঠিক করতে আরও সময় লাগবে।’
এবার মুনমুনের ব্যক্তিগত দিক নিয়ে কথা বলা যায়। কেউ কেউ বলে, একজন অভিনেতার সঙ্গে নাকি...?
মুনমুন হাসেন, ‘না রে ভাই। একদম হলফ করেই বলতে পারি, আমার সঙ্গে কোনো দিনই কারও সম্পর্ক ছিল না। কোনো অভিনেতার সঙ্গে আমার এমন কোনো সম্পর্ক কোনো দিনই হয়নি যে যাকে জীবনসঙ্গী করার কথা উঠতে পারে।’
অভিনেতার কথাটা না হয় গুজব। কিন্তু আপনার সঙ্গে কি কারও কোনো সম্পর্ক হয়নি। কেউ আপনাকে ভালোবাসার কথা বলেনি? কাউকে কি আপনার ভালো লাগেনি?
এবার কিছু বলেন না। ভাবেন। সময় নেন। তারপর বললেন, ‘অনেকেই আমাকে পছন্দ করতে পারেন। আমিও হয়তো কাউকে পছন্দ করতে পারি। কিন্তু একটা কথা বলে রাখি, আমার বিয়েটা আসলে হবে পারিবারিকভাবেই।’



দীর্ঘ ৩৮ বছর পর ২৩ ডিসেম্বর বাংলাদেশে মুক্তি পাচ্ছে ভারতীয় চলচ্চিত্র জোর। এরই মধ্যে ভারতীয় চলচ্চিত্র মুক্তি দেওয়া নিয়ে চলচ্চিত্র প্রযোজক-পরিচালক ও শিল্পীরা এর বিরোধিতা করছেন। অন্যদিকে ছবি মুক্তি দেওয়ার সপক্ষে নেমেছেন সিনেমা হলের মালিকেরা। সংস্কৃতিকর্মীরাও তাঁদের মতামত দিয়েছেন। এবারের আয়োজন কারা কী বলছেন, তা নিয়ে।

এঁরা বলেন
রাজ্জাক অভিনয়শিল্পী, পরিচালক
সিনেমা হল বাঁচানোর কথা বলে একদল লোক ভারতীয় ছবি নিয়ে আসছে এবং মুক্তি দিচ্ছে। এতে করে এ দেশের চলচ্চিত্রশিল্প বন্ধ হয়ে যাবে। সবাই বেকার হয়ে যাবে। দুঃখ হয় যে নিজের রক্ত দিয়ে ২৪ ঘণ্টার মধ্যে ২০ ঘণ্টা পরিশ্রম করে আমরা এই দেশের শিল্পকে দাঁড় করিয়েছি। অথচ আজকে ভারতীয় ছবি নিয়ে এসে আমাদের শিল্পটাকে মেরে ফেলা হচ্ছে। এ দেশে মাত্র ১৫০টি সিনেমা হল ছিল। আমাদের ছবি দিয়েই দেশে এক হাজার ২০০ সিনেমা হল হয়েছিল। একজন হল-মালিক একটির জায়গায় চারটি করে সিনেমা হল বানিয়েছেন। অথচ আমাদের এখন দুর্দিন দেখে অন্য দেশের ছবি এনে তাদের সিনেমা হল বাঁচানোর কথা বলা হচ্ছে। দুর্ভাগ্য আমাদের। দেশ স্বাধীন হওয়ার পর একদল মানুষ বঙ্গবন্ধু শেখ মুজিবুর রহমানের কাছে গিয়ে বলেছিলেন, সিনেমা হল বাঁচে না। ভারতীয় ও পাকিস্তানি ছবি প্রদর্শনের অনুমতি দিন। কিন্তু আমরা যখন তাঁর কাছে গিয়ে বললাম, নয় মাস যে ছবি ছিল না, তখন তাঁরা চলেছেন কীভাবে? স্বাধীন দেশে কেন বিদেশি ছবি দিয়ে দেশের সিনেমা হল বাঁচাব? আমরা প্রোটেকশন চাইলাম। বঙ্গবন্ধু তখনকার তথ্যমন্ত্রী মিজানুর রহমানকে বললেন, এ দেশে আর হিন্দি ও পাকিস্তানি ছবি দেখানো হবে না। এরপর একদল লোক নব্বইয়ের দশকে হংকং থেকে অশ্লীল ছবি এনে এ দেশে প্রদর্শনের সুযোগ করে দিল। আমাদের রুচিটা নষ্ট করে দিল। নারী দর্শকদের সিনেমা হল থেকে বের করে দেওয়া হলো। এখন অশ্লীলতা বন্ধ হয়েছে। এখন তাঁরা সুর তুলেছেন, ভারতীয় ছবি আনতে হবে।
আর সরকারের কথা কী বলব? যেকোনো রুগ্ণ শিল্পকে সরকার সহযোগিতা করে। আমাদের শিল্পটার সমস্যা। কিন্তু সরকার কোনো প্রোটেকশন দিচ্ছে না। আমরা ২৩ ডিসেম্বর কর্মসূচিতে যাব। নিজেদের শিল্পকে বাঁচাতে আমরা প্রয়োজনীয় ব্যবস্থা নেব। যদি কিছুই করতে না পারি, তবে আবার ঘরে ফিরে যাব। আমরা হয়তো আর কাজ করব না তখন।

রামেন্দু মজুমদার সংস্কৃতিব্যক্তিত্ব
ঢালাওভাবে বাংলাদেশে ভারতীয় বাণিজ্যিক ছবি আনার পক্ষে নই আমি। এতে করে ভারতীয় সস্তা ছবিগুলো আমাদের এখানে ঢুকে পড়বে এবং এখানে তারা একটা বাজার গড়ে তুলবে। এতে করে আমাদের নিজেদের চলচ্চিত্রশিল্প ক্ষতিগ্রস্ত হবে। বছরে ১০টি ভারতীয় ছবি এ দেশে আসতে পারে। সেগুলো রুচিসম্মত ভালো ছবি হতে হবে। এ জন্য একটি কমিটি থাকবে। এই কমিটি ১০টি ছবি বাছাই করে দেশে নিয়ে আসবে। এতে করে আমরা ভালো ছবি পাব। আবার একই সঙ্গে বাংলাদেশ থেকেও ১০টি ছবি নিতে হবে। যেগুলো ভালো ছবি হিসেবে বিবেচিত হবে, সে রকম ছবিই ভারত আমাদের কাছ থেকে নেবে। এমন একটি নীতিমালা করে তবেই ভারতীয় ছবি এ দেশে আনা যায়। কিন্তু তা না করে যদি ভারতীয় বাণিজ্যিক চলচ্চিত্রগুলো এখানে নিয়ে আসা শুরু হয়, তবে এটাকে সমর্থন করা যায় না।

চম্পা অভিনয়শিল্পী
সিনেমা হল বাঁচাতে এতগুলো প্রযোজক-পরিচালক ও শিল্পী-কলাকুশলীকে পথে বসিয়ে দেওয়া হবে? এটা কি কোনো সুস্থ মানসিকতার কথা? আমাদের দেশের টিভি চ্যানেলগুলো পর্যন্ত দেখাতে রাজি হয় না, সেখানে আমরা কীভাবে তাদের দেশের ছবি আমাদের সিনেমা হলে দেখানোর জন্য এতটা উদগ্রীব হলাম? আমাদের মধ্যে কি সামান্য দেশপ্রেম আছে? আজ যদি ভারত আমাদের ছবি প্রদর্শন করত, তাহলে আমরাও তাদের ছবি নিতাম। আজকে বলা হচ্ছে, দেশের সিনেমা হল বন্ধ হয়ে যাচ্ছে। কেন বন্ধ হচ্ছে? কারণ অনেকগুলো। শুধু যদি বলা হয়, এ দেশের ছবির সংখ্যা কমে গেছে, তাই ভারতীয় ছবি আনা হচ্ছে, এটা ভুল। সিনেমা হলগুলোর আসনব্যবস্থা কি ভালো? সিনেমা হলের এয়ারকুলার কি কাজ করে ঠিকমতো? ফ্যানগুলো কি ভালো? মানুষ সিনেমা হলে যায় বিনোদনের জন্য। আমাদের সিনেমা হলের ভেতরের যে পরিবেশ, সেখানে বসে কি আমরা বিনোদিত হই? যদি এগুলোর কোনোটিই ঠিক না থাকে, তাহলে এগুলোর সমাধান না করে কেন ভারতীয় ছবি আনা হচ্ছে? আমার প্রশ্ন তাঁদের কাছে, যাঁরা ভারতীয় ছবি আনার জন্য অনেক দিন ধরেই চেষ্টা করছেন, তাঁরা যদি এত দিনে এই সমস্যাগুলোর সমাধান করতেন, তাহলে নিজ দেশের ছবি দিয়েই আপনারা এত দিনে সিনেমা হলে মানুষ নিয়ে আসতে পারতেন। ভারতীয় ছবি আনলেই সব সমস্যার সমাধান হবে—এমন ধারণা মাথা থেকে সরিয়ে ফেলুন।

চাষী নজরুল ইসলাম
চলচ্চিত্র নির্মাতা
যাঁরা ভারতীয় ছবি আনছেন, তাঁরা আসলে কারা? এঁরা কাদের স্বার্থ সংরক্ষণ করছেন? স্বাধীনতার পর আমরা যুদ্ধবিধ্বস্ত একটি দেশে যদি নিজেদের তৈরি সিনেমা দিয়ে মানুষকে সিনেমা হলে নিয়ে আসতে পারি, তাহলে স্বাধীনতার ৪০ বছর পর কেন আজ ভারতীয় ছবি আনা হচ্ছে? সিনেমা হল বাঁচাতে একটি দেশের শিল্পকে ধ্বংস করে দিতে হবে? এই রাষ্ট্র নিজেদের শিল্পকে বাঁচানোর কোনো চেষ্টা করবে না? সরকার কী একবার ভেবে দেখেছে, ভারতীয় ছবিগুলো দেশে আনতে কী পরিমাণ টাকা চলে যাবে ওদের দেশে?
বলা হচ্ছে, মানুষ পছন্দ করে! আমি সরকারের কাছে জরিপ চালানোর জন্য অনুরোধ করব যে মানুষকে প্রশ্ন করুন, তারা এ দেশে ভারতীয় ছবি চায় কি চায় না? আজকে আমাদের দেশের চলচ্চিত্রশিল্পকে পৃষ্ঠপোষকতা করে না কেউই। অথচ আমাদের কাছে বিশ্বমানের ছবি আশা করছেন যাঁরা, তাঁরা কী একবার ভেবে দেখেছেন যে আমরা কতগুলো সমস্যা এবং সীমাবদ্ধতার মধ্য দিয়ে ছবি নির্মাণ করছি? এখনো সময় আছে, সিনেমা হল-মালিকদের প্রতি আহ্বান জানাব, আপনারা ভারতীয় ছবি প্রদর্শন করবেন না। যাঁরা প্রদর্শন করবেন, তাঁরা ভারতীয় ছবির পৃষ্ঠপোষক হিসেবে চিহ্নিত হবেন। দেশীয় চলচ্চিত্রশিল্প ধ্বংসের জন্য তাঁদের ইতিহাস দায়ী করবে আজীবন।

তাঁরা বলেন
সাইফুল ইসলাম চৌধুরী প্রদর্শক
এ দেশে কি এর আগে কখনো ভারতীয় ছবি প্রদর্শিত হয়নি? তখন কি কেউ প্রতিবাদ জানিয়েছিলেন? আজকে বাস্তবতা সবাইকে বুঝতে হবে। এক হাজার ২০০ সিনেমা হল ছিল এ দেশে। সেখান থেকে কমতে কমতে হলের সংখ্যা ৫০০-তে নেমে এসেছে। আগামী এক বছরে আরও ১০০ সিনেমা হল বন্ধ হবে। এর কারণ কী? মানুষ এখন বাংলাদেশের ছবি দেখতে সিনেমা হলে আসে না। আর নায়ক মাত্র একজন। শাকিবের ছবি বছরে আসে কয়টা? তাহলে আমরা সারা বছর সিনেমা হলগুলো বাঁচাব কী করে? যাঁরা বলছেন যে অনেক লোক বেকার হয়ে যাবে। তাঁদের বলব, আপনারা ভালো ছবি বানান। আপনারা ভালো ছবি না বানালে দর্শক সিনেমা হলে যাবে না। তখন এর দায় আমরা নেব কেন?
আজকে আমরা ছবি মুক্তি দিচ্ছি আদালতের রায় নিয়ে। তিনটি বাংলা ছবি মুক্তি দেওয়ার কথা শুনে অনেকেই সিনেমা হলের সামনে অবস্থান নেওয়ার হুমকি দিচ্ছেন। তার মানে কী? দেশে কোনো প্রশাসন নেই? আজকে স্যাটেলাইটের মাধ্যমে আমরা ঘরে বসে কিন্তু সবাই ভারতীয় ছবি দেখছি। তখন কি কেউ প্রতিবাদ করেছি? সরকার এ জন্য কোনো রাজস্ব পায় না। ভারতীয় সিনেমার সঙ্গে সঙ্গে আমাদের ভারতীয় বিজ্ঞাপনচিত্রগুলো পর্যন্ত দেখতে হচ্ছে। সেগুলোতে কোনো আপত্তি না থাকলে বড় পর্দায় দর্শক টিকিট কেটে ছবি দেখবে, সরকার রাজস্ব আদায় করবে, এতে কেন আপত্তি থাকবে?
যাঁরা এ দেশে উপমহাদেশের ছবি আনার বিরোধিতা করছেন, তাঁদের কাছে জানতে চাইব যে আপনারা কি ভারতীয় ছবি দেখেন না? ঘরে বসে হিন্দি ছবি দেখছেন, আর বাইরে এর বিরোধিতা করছেন—এটা কি ঠিক?

ইফতেখার উদ্দীন নওশাদ ব্যবস্থাপনা পরিচালক, মধুমিতা প্রেক্ষাগৃহ
বলা হচ্ছে, বিজয়ের মাসে ভারতীয় ছবি কেন? ভারত কী স্বাধীনতাযুদ্ধের সময় আমাদের সহযোগিতা করেনি? আজকে যদি আমি উল্টো প্রশ্ন করি যে বিজয়ের মাসে দেশে পাকিস্তান ক্রিকেট দল কেন? এর কী কোনো উত্তর হবে? হবে না। কারণ, এটিও একটি অবান্তর প্রশ্ন। তেমনিভাবে ভারতীয় ছবি দেশে কেন—এই প্রশ্ন করার কোনো মানেই হয় না। কেউ কী একবার খোঁজ করে দেখেছেন যে কলকাতার রুগ্ণ চলচ্চিত্রশিল্প কীভাবে আবার ভালো জায়গায় চলে গেল? যখনই মুম্বাইয়ের ছবির মানের সঙ্গে প্রতিযোগিতায় গেলেন তাঁরা, মুম্বাইয়ের প্রযোজকেরাও কলকাতায় ছবি বানালেন। ওদের সিনেমা হলগুলোর পরিবেশও ভালো হয়ে গেল। এখন বাংলা ছবি সেখানে মুম্বাইয়ের ছবির সঙ্গে প্রতিযোগিতা করে। আমি মনে করি, এ দেশে ভারতীয় ছবি প্রদর্শিত হলে আমাদের ছবির মানও ভালো হবে। এখানে প্রতিযোগিতা হবে এবং তখন অনেক উন্নত মানের বাংলা ছবি উপহার পাব আমরা।
আজকে অনেকেই বলছেন যে আমরা যাঁরা ভারতীয় ছবি প্রদর্শন করব, তাঁদের নাকি বাংলাদেশের ছবি দেওয়া হবে না। ঠিক আছে, মধুমিতা, অভিসার সিনেমা হলকে বাদ দিয়ে যদি তাঁরা ছবি চালাতে চান, চালাবেন। আমি তখন ইংরেজি ছবি চালাব। তারপর একসময় সরকারকে চিঠি দিয়ে সিনেমা হল বন্ধ করে দেব। কিন্তু ২৩ ডিসেম্বর যত বাধাই আসুক আমরা ভারতীয় ছবি মুক্তি দেব। মানুষ যদি প্রত্যাখ্যান করে করবে। আর যদি মানুষ দেখে, তাহলে আমরা ছবি চালাব।

কে এম আর মঞ্জুর সভাপতি, চলচ্চিত্র প্রদর্শক সমিতি
আমরা যা করছি তা আদালতের রায় নিয়ে করছি। আজ প্রশ্ন করা হচ্ছে, আমরা কারা? আমরাই এ দেশের চলচ্চিত্রশিল্পকে এত দূর নিয়ে এসেছি। এ দেশে সিনেমা হল-মালিকেরাই ছবি বানিয়েছেন এবং একটার পর একটা ছবি করে এই শিল্পের সবাইকে পরিচিত করে তুলেছেন। যখন আমরা ছবি প্রযোজনা করলাম, তখনই এ দেশের চলচ্চিত্রশিল্প একটি রুগ্ণ শিল্পে রূপ নিল। আমরা সরে গেলাম। কারণ, দেখলাম যে এখানে ছবি বানানোর মতো অবস্থা নেই। আমরা সিনেমা হল-মালিকেরা, যাঁরা সিনেমাকে ভালোবেসে এই সিনেমা হল রেখেছি, তাদের এ জন্য পুরস্কৃত করা উচিত। কেননা, এখন যদি কোনো ডেভেলপারকে আমরা বলি যে আমাদের জায়গাটি নিন, তাহলে এক কোটি থেকে ১৫০ কোটি টাকা পাব। আর একটি সিনেমা চালিয়ে বছরে কত টাকা পাব আমরা? সিনেমা হলগুলোকে বাঁচাতেই বছরে কিছুসংখ্যক ভারতীয় ছবি চালাতে চাই। এতে করে সিনেমা হল বাঁচবে, হলের পরিবেশ ভালো হবে, সাউন্ড সিস্টেম ভালো হবে। আর যদি সিনেমা হল না বাঁচে তাহলে আমাদের প্রযোজকেরা আগামী দিনে ছবি প্রদর্শন করবেন কোথায়? আজকে বাংলাদেশের ছবির প্রযোজকেরা লোকসান দিচ্ছেন, আর তাঁরা আমাদেরও লোকসান দিয়ে প্রেক্ষাগৃহ চালাতে বলছেন। কিন্তু এভাবে কত দিন? আমরা এর আগে প্রযোজক-পরিচালক ও শিল্পীদের বলেছিলাম যে কেব্ল লাইনে দেদার হিন্দি ছবি চলছে, আপনারা প্রতিবাদ করুন, কিন্তু তাঁরা নিশ্চুপ ছিলেন। এখন কেন সরব হয়ে উঠলেন, সেটাই বোধগম্য হচ্ছে না আমাদের কাছে।



ফাহমিদুল হক চলচ্চিত্র গবেষক ও শিক্ষক
কতগুলো কারণে আসলে ভারতীয় ছবি এ দেশের প্রেক্ষাগৃহে প্রদর্শনের পক্ষে আমি। প্রথমত, আইনগত দিক থেকে এভাবে সরকার ভারতীয় ছবির প্রদর্শন নিষিদ্ধ করে রাখতে পারে না। কারণ, আইয়ুব খানের সরকার একবার এক প্রজ্ঞাপন জারি করে ভারতীয় ছবির প্রদর্শন বন্ধ করেছিল। এখন সেই পাকিস্তানেই যখন ভারতীয় ছবি দেখা যায়, তখন আমরা কেন সেই নিষেধাজ্ঞার মধ্যে থাকব। এরপর বঙ্গবন্ধু শেখ মুজিবুর রহমানের সময় মৌখিক নির্দেশ দিয়ে ভারতীয় ছবির প্রদর্শন বন্ধ করা হয়। এখন আর আসলে এটিরও আইনগত কোনো ভিত্তি আছে বলে মনে করি না।
দ্বিতীয়ত, যে প্রটেকশন আমরা বাংলা ছবিতে দিলাম, এখান থেকে আমরা কী পেলাম। সত্তর সালের দিকে যে মানের ছবি পেয়েছি, এখন সেখান থেকে আরও নিচে নেমে গেছি। ভারতীয় ছবি এলে আমরা এখানে প্রতিযোগিতা করার সুযোগ পাব। ভালো ছবি দেখতে পারব। তৃতীয়ত, সিনেমা হলগুলোকে বাঁচাতে হবে। আজকে সিনেমা হল বন্ধ হতে হতে যে জায়গায় চলে এসেছে, এই অবস্থা চলতে থাকলে একসময় দেখা যাবে দেশে ১০০ সিনেমা হল আছে। তখন যাঁরা সিনেমা হলে যেতেন, তাঁদের তো বিনোদনের মাধ্যমটা বন্ধ হয়ে যাবে। এখন বাংলা সিনেমা মূলত দেখেন একদম দিনমজুর মানুষেরা। কারণ, তাঁদের ঘরে টিভি নেই, ভিডিও নেই, তাঁরা সিনেমা হলে গিয়ে বিনোদনের অভাব পূরণ করেন। ফলে বাংলা সিনেমা শুধু তাঁদের লক্স্য করেই নির্মাণ করা হচ্ছে। ভারতীয় ছবি এলে আমরা আবার আমাদের রুচিসম্মত ছবি পাব। আমরা আবার সিনেমা হলে ফিরে যাব। আমাদের নির্মাতারাই ভালো ছবি তৈরি করবেন।
এ ক্ষেত্রে আমার সুনির্দিষ্ট প্রস্তাব হচ্ছে, এর আগে দুই দেশের সরকারের মধ্যে একটি চুক্তি হওয়া প্রয়োজন। প্রথমত, ঢালাওভাবে ভারতীয় ছবি না এনে একটি নির্দিষ্ট সংখ্যক ছবি আমদানির কথা উল্লেখ থাকতে হবে। যদি বছরে ভারত থেকে ২০টি ছবি আনা হয়, তাহলে আমাদের দেশ থেকে অন্তত পাঁচটি ছবি ভারত নেবে। আমাদের দেশে পাঁচটি ভালো মানের ছবি যে হয়, এতে কোনো সন্দেহ নেই। তবে, যে সব প্রেক্ষাগৃহে ভারতীয় ছবি প্রদর্শন করা হবে, সেগুলোয় স্থানীয় ছবিগুলো প্রদর্শন করার বিধান থাকতে হবে।
‘ডন কো পাকাড়না মুশকিল হি নেহি, না মুমকিন হ্যায়’—এই জনপ্রিয় সংলাপ নিয়ে আবার আসছেন শাহরুখ খান, সঙ্গে পরিচালক ফারহান আখতার। পাঁচ বছর আগে যখন অমিতাভ বচ্চনের ডন (১৯৭৮)-এর রিমেক নিয়ে ফারহানের দল পর্দায় এসেছিলেন, তখন অনেকেই সন্দেহ করেছিলেন, শাহরুখের ডন কি অমিতাভের ডনকে ছাপিয়ে যেতে পারবে? দুটি ছবিই সুপারহিট। তাই কে কাকে ছাপিয়ে গেছেন, এই প্রশ্ন অবান্তর। তবে এবার শাহরুখকে প্রতিদ্বন্দ্বিতা করতে হবে নিজের সঙ্গেই। প্রথমবারের মতো শাহরুখ নিজের কোনো ছবির সিকুয়্যালে অভিনয় করলেন। নায়িকা প্রিয়াঙ্কা চোপড়াও তাই। এমনকি দিল চাহতা হ্যায়, লক্ষ্য, ডন-এর পরিচালক ফারহানেরও সিকুয়্যাল অভিষেক হতে যাচ্ছে আসছে ২৩ ডিসেম্বর। ডন ২-এর গায়ে হিট ছবির তকমা লাগাটা এখন সময়ের ব্যাপার মাত্র। শাহরুখ খান নিজেই বড় একটা কারণ; তার ওপর রক অন, লাক বাই চান্স, কার্তিক কলিং কার্তিক, জিন্দেগি না মিলেগি দোবারাতে অভিনয়ের পর ফারহান আখতারের পরিচালনায় ফেরা, শাহরুখ-প্রিয়াঙ্কার প্রেমের গুঞ্জন, বড়দিনের সপ্তাহে ছবি মুক্তি—সব মিলিয়ে সবকিছুই আছে ডন ২-এর পক্ষে। তবে শাহরুখের টেনশন, ডন ২ যেন আরও একটি রা ওয়ান না হয়ে যায়। প্রায় ১৫০ কোটি রুপির ছবি রা ওয়ান সব মিলিয়ে ২০০ কোটি রুপি আয় করলেও ঐতিহাসিক হিট ছবির তকমা পায়নি। দর্শক-প্রতিক্রিয়া তো একেবারে মিশ্র। তার পরও যতক্ষণ শ্বাস, ততক্ষণ আশ! সবকিছু শিকেয় তুলে শাহরুখ এখন ডন ২ নিয়ে নির্ঘুম রাত কাটাচ্ছেন।
রা ওয়ান-এর মতো ডন ২-এরও ত্রিমাত্রিক সংস্করণ মুক্তি পাচ্ছে। হিন্দির পাশাপাশি তামিল, তেলেগু ভাষাতেও মুক্তি পাচ্ছে ডন ২। মিস ইউনিভার্স ২০০০ লারা দত্ত এবং মিস ওয়ার্ল্ড ২০০০ প্রিয়াঙ্কা চোপড়া তাঁদের অভিনয়জীবনের প্রথম ছবি আন্দাজ-এ একসঙ্গে অভিনয় করেছিলেন। তখন সবকিছু ছিল লারার অধীনে। সময় পাল্টেছে। ডন ২ ছবিতে আবার একসঙ্গে কাজ করেছেন দুজন; তবে প্রিয়াঙ্কা প্রধান চরিত্রে আর লারা বিশেষ চরিত্রে। পারিশ্রমিক নিয়ে বনিবনা না হওয়ায় শাহরুখের বন্ধু অর্জুন রামপাল বাদ পড়েছেন ডন ২ থেকে। তাঁর পরিবর্তে এসেছেন কুনাল কাপুর। কারিনা কাপুর ছিলেন ডন-এর আইটেম গার্ল। শোনা গেছে, ডন ২তে অতিথি চরিত্রে কাজ করেছেন হূতিক রোশন। যদিও ফারহানরা চমক দেওয়ার নিয়তে ‘পুরোটাই গুজব’ আওড়াচ্ছেন। ঊষা উত্থুপ সচরাচর বলিউডি গান করেন না। সংগীত পরিচালক শঙ্কর-এহসান-লয় ঊষাকে দিয়ে ডন ২-এর গান করিয়েছেন। ‘ম্যায় হু ডন’ গানের জন্য নৃত্য পরিচালক বৈভবী কোনো নাচের মুদ্রা ব্যবহার করেননি। ডন চরিত্রকে দিয়ে অ্যাকশন সিকোয়েন্স করিয়েছেন। ডন ২ ইউনিটের আশাবাদ, এই গানের দৃশ্যায়ন কিছুদিন পর ট্রেন্ডে পরিণত হবে।
বলিউড ক্যারিয়ার শুরু করার আগেই শাহরুখ স্বপ্ন দেখতেন, একদিন তাঁর ছবির পোস্টারে সুন্দরী নায়িকা থাকবে আর তিনি বন্দুক হাতে নায়িকাকে জড়িয়ে দুর্ধর্ষ অভিব্যক্তি দেবেন। ডন ২ তার সেই স্বপ্ন পূরণ করেছে। নায়িকা হিসেবে পছন্দের প্রিয়াঙ্কাকেই পেয়েছেন শাহরুখ। ছবির শুটিং করতে গিয়ে প্রিয়াঙ্কার স্টান্টগার্ল ‘বিবি’ মারা গেছেন। সুইজারল্যান্ডে গাড়ির একটি অ্যাকশন দৃশ্য ধারণ করতে গিয়ে ছবির ব্যয়বহুল ক্যামেরাও ভেঙে চুরমার হয়েছে। মালয়েশিয়ার জেলে ৭০০ কয়েদির সঙ্গে শুটিং করতে গিয়ে শাহরুখ-প্রিয়াঙ্কা দুজনেই আহত হয়েছিলেন। দুর্ঘটনার পাশাপাশি সুখের ঘটনাও আছে বেশ। জার্মান সরকার ছবিতে জার্মানের সৌন্দর্য ফুটিয়ে তোলার জন্য তিন মিলিয়ন ইউরো উপহার দিয়েছেন ফারহানকে। শাহরুখের অবশ্য প্রিয় দৃশ্য বার্লিনে ৩০০ ফুট উঁচু অট্টালিকা থেকে ঝাঁপ দেওয়ার দৃশ্যটি। ডন ২-এর জন্য শাহরুখ চুল বড় করেছেন, দাড়ি রেখেছেন, এমনকি কবজিতে ‘ডি’ উল্কি করিয়ে সেটাকে আবার কপিরাইট নিবন্ধন করেছেন। ছবির প্রচারণার জন্য তৈরি টি-শার্ট, ব্যাগ, ফাইল—সবকিছুতে এই উল্কি থাকছে। সুতরাং কেউ যাতে উল্কিটি নকল করতে না পারে, তার জন্যই কপিরাইট নিবন্ধন। ছবির ট্রেলার তৈরির সময়ও শাহরুখ নিজে ফারহানকে পরামর্শ দিয়েছেন ‘দ্য রিটার্ন অব দ্য কিং’ ট্যাগলাইন ব্যবহার করার জন্য। পরিচালক ফারহান বলেন, ‘ডন-এর কাহিনি তো ছিল আমার বাবা জাভেদ আখতারের। ডন ২-এর জন্য আর তাঁর কাছে যাইনি। ডন-এর দুজন কলেজপড়ুয়া ভক্ত অমিত-অমরীশ আমার অফিসে এসে ডন ২-এর আইডিয়া দিয়েছিল। তাদের সঙ্গে আমার আইডিয়ার সংযোগই ডন ২। প্রয়োজনে ডন ৩-ও করব। তবে শর্ত একটাই—ডন ২ হিট হতে হবে!’
 রুম্মান রশীদ খান
[ইন্ডিসিনে, গ্ল্যামশ্যাম, বলিউড লাইফ, বলিউড হাঙ্গামা, ফিল্মফেয়ার, স্টারডাস্ট, আইবিএন লাইভ, সান্তাবান্তা, রেডিফ ডট কম অবলম্বনে]



বেলা—এই এক চরিত্র দিয়ে বিশ্বের লাখো কিশোর-তরুণের মন জিতে নিয়েছেন। টোয়ালাইট সিরিজের নতুন ছবি ব্রেকিং ডন-এর প্রথম পর্ব মুক্তি পাওয়ার পর আবার শুরু হয়েছে উন্মাদনা। ব্রেকিং ডন-এর দ্বিতীয় পর্ব দিয়ে সমাপ্তি ঘটবে বেলা আর এডওয়ার্ডের অসম প্রেমের অদ্ভুত গল্পের। এরপর কী?
ক্রিস্টেন স্টুয়ার্ট এই সাক্ষাৎকারে খুলে দিয়েছিলেন মনের জানালা

ছবিটা বানানোর সময় আপনার প্রায় পাগল হওয়ার দশা হয়েছিল বলে শুনেছিলাম। সকালে অবিবাহিতার চরিত্রে অভিনয়, দুপুরে মানুষ থেকে ভ্যাম্পায়ার, রাতে আবার মা হতে যাওয়া!
স্টুয়ার্ট: ঠিকই বলেছেন (হেসে)। আসলে মূল সমস্যাটি বাধে সিরিজের শেষ দুটো পর্বের শুটিং একসঙ্গে করতে গিয়ে। প্রথম দিকে এটা নিয়ে আমরা আসলে সেভাবে ভাবিইনি। মনে করেছিলাম, একটা অংশ ধরে ধরে শুটিং করব, সব ঠিকমতো হবে। তবে এবারই অভিনয় করে সবচেয়ে বেশি তৃপ্তি পেয়েছি। কারণ, বেলা চরিত্রটি যা যা প্রার্থনা করছিল, এবার তার সবই পূরণ হয়েছে। বিয়ে, মধুচন্দ্রিমা, গর্ভধারণ, মানুষ থেকে ভ্যাম্পায়ার হয়ে যাওয়া। ফলে বলতে পারেন, কাজের নতুন উদ্যম আমি চরিত্রটার কাছ থেকেই খুঁজে নিয়েছি।
‘বেলা’ চরিত্রটি তো পপ-সংস্কৃতিতে একটা মিথে পরিণত হতে চলেছে। তবে আপনি রূপকথার আরেকটি চরিত্র স্নো হোয়াইটেও অভিনয় করেছেন। দুটোর গুরুত্বই কি আপনার কাছে সমান?
স্টুয়ার্ট: আমি বলব, একটু বাড়িয়ে বলা হচ্ছে। এই দু্ই চরিত্রের মধ্যে চাইলে একটি কিংবা চাইলে এক লাখ মিলও খুঁজে বের করা যাবে। সবচেয়ে বড় মিল—দুই জায়গার গল্পতেই নারীকে দেওয়া হয়েছে সবচেয়ে বেশি গুরুত্ব। মিল এটুকুই। বাকি পুরোটাই আলাদা। আমি ঠিক রূপকথা শুনে শুনে বেড়ে ওঠা মেয়ে নই। তার পরও আমার মধ্যে শৈশবে স্নো হোয়াইট ছিল। কিন্তু টোয়ালাইটের কোনো প্রভাব আমার মধ্যে ছিল না বা এখন যাদের শৈশব, তাদের মধ্যেও সেভাবে তা নেই। মানুষের কাছে স্নো হোয়াইটের গুরুত্ব বেশি।
টোয়ালাইট সিরিজের বাইরেও আপনি সাফল্য পেয়েছেন। এতে একটা নির্দিষ্ট ধরনের চরিত্রের গণ্ডিতে আপনাকে আটকে পড়তে হয়নি। নিশ্চয়ই নিজেকে সৌভাগ্যবতী ভাবেন!
স্টুয়ার্ট: ঠিক তা-ই। টোয়ালাইট সিরিজের মাঝখানেও আমি অনেক ছবি করেছি। টোয়ালাইটের প্রথম ছবিটি মুক্তি পাওয়ার পর করলাম অ্যাডভেঞ্চারল্যান্ড। নিউ মুন (সিরিজের দ্বিতীয় ছবি) আর ইক্লিপস-এর (সিরিজের তৃতীয় ছবি) মাঝখানে তো আরও তিনটা ছবি মুক্তি পেয়েছিল। সিরিজের শেষ ছবির আগেই হয়তো মুক্তি পাবে আমার আরও কিছু ছবি। অন দ্য রোড-এর কাজ তো শেষ। স্নো হোয়াইট অ্যান্ড দ্য হান্টসম্যানও শেষের পথে।
দেখে মনে হচ্ছে, ওজন বেশ খানিকটা কমে গেছে আপনার!
স্টুয়ার্ট: হ্যাঁ। আসলে বিশ্রামের সময় পেয়েছি সামান্যই। শরীরের ওপর অনেক ধকল গেছে। আমরা তো প্রায় পুরোটাই শুটিং করে ফেলেছি।
সিরিজের পুরোটা সময় ধরে আপনার দুই সহ-অভিনেতা টেলর লটনার আর রব প্যাটিনসন ছিলেন। এই অভিজ্ঞতাটা বলুন।
স্টুয়ার্ট: ওরা না থাকলে আমি কিছুই করতে পারতাম না। অন্য কেউ থাকলে নিশ্চয়ই অন্য রকম হতো। কিন্তু তার পরও আমার মনে হয়, ঠিক এই দুজন না থাকলে এই ছবিটা হয়তো হতো না। এডওয়ার্ড আর জ্যাকব দুটো চরিত্রের জন্যই যেন ওদের জন্ম। পর্দার বাইরেও ওদের সঙ্গে সম্পর্কটা আমার কাজ অনেক সহজ করে দিয়েছে। কেউ কেউ তো বলে, তোমরা কি আসলে একই পরিবার থেকে এসেছ? তোমরা কি একে অপরকে ভালোবাসো?
গুঞ্জন রটেছে, সিনেমায় যেহেতু বিয়ের দৃশ্যটায় সত্যিকারের যাজক ব্যবহার করা হয়েছে, ধর্মমতেই আপনাদের বিয়েও হয়ে গেছে!
স্টুয়ার্ট: হাহ্, কোত্থেকে যে এসব পান। আর যে যাজকের কথা বলছেন, উনি তো ঠিকমতো বিয়ের মন্ত্রই মনে করতে পারছিলেন না। এতটাই নার্ভাস হয়ে পড়েছিলেন।
ছবিতে তো বেলা বিয়ে করল, মা হলো। বাস্তব জীবনে মা হওয়ার ব্যাপারে কখনো ভেবেছেন?
স্টুয়ার্ট: ওইটা এখনো অনেক দূরের গল্প। আপনি যদি আমার বয়সটা বিবেচনা করেন (২১ বছর), এখনই বিয়ে করা হবে মারাত্মক ভুল। আগামী ১০ বছর এ নিয়ে ভাবতে চাই না। আর ছবিতে বেলার ওপর চাপ ছিল, যে চাপ সে নিজেই নিজের ওপর দিয়েছে। বাস্তবের বেলার ওপর বিয়ে করা বা মা হওয়ার জন্য কোনো চাপ নেই।
বেলা চরিত্রটি পাঁচ-পাঁচবার অভিনয় করার পর বিশেষ কোনো মুহূর্ত বা দৃশ্য আছে, যেটা আপনার হূদয়ে গেঁথে আছে, থাকবে আজীবন?
স্টুয়ার্ট: আসলে সেভাবে আলাদা করে কোনো দৃশ্য বেছে নেওয়ার কথা ভাবিনি বা যদি জিজ্ঞেস করেন, বেলা চরিত্রটির কোন কোন বৈশিষ্ট্য তুমি বেছে নেবে, আমি তা-ও বলতে পারব না। সত্যি বলতে কি, পুরো বেলা চরিত্র আমার মধ্যে আর আমি বেলা চরিত্রের মধ্যে যেন একরকম মোড়ানো অবস্থায় ছিলাম। আলাদা করে বেছে নেওয়া কঠিন।
 রাজিব হাসান
এলএ টাইমস থেকে সংক্ষিপ্ত ভাষান্তর
বেলা—এই এক চরিত্র দিয়ে বিশ্বের লাখো কিশোর-তরুণের মন জিতে নিয়েছেন। টোয়ালাইট সিরিজের নতুন ছবি ব্রেকিং ডন-এর প্রথম পর্ব মুক্তি পাওয়ার পর আবার শুরু হয়েছে উন্মাদনা। ব্রেকিং ডন-এর দ্বিতীয় পর্ব দিয়ে সমাপ্তি ঘটবে বেলা আর এডওয়ার্ডের অসম প্রেমের অদ্ভুত গল্পের। এরপর কী?
ক্রিস্টেন স্টুয়ার্ট এই সাক্ষাৎকারে খুলে দিয়েছিলেন মনের জানালা

ছবিটা বানানোর সময় আপনার প্রায় পাগল হওয়ার দশা হয়েছিল বলে শুনেছিলাম। সকালে অবিবাহিতার চরিত্রে অভিনয়, দুপুরে মানুষ থেকে ভ্যাম্পায়ার, রাতে আবার মা হতে যাওয়া!
স্টুয়ার্ট: ঠিকই বলেছেন (হেসে)। আসলে মূল সমস্যাটি বাধে সিরিজের শেষ দুটো পর্বের শুটিং একসঙ্গে করতে গিয়ে। প্রথম দিকে এটা নিয়ে আমরা আসলে সেভাবে ভাবিইনি। মনে করেছিলাম, একটা অংশ ধরে ধরে শুটিং করব, সব ঠিকমতো হবে। তবে এবারই অভিনয় করে সবচেয়ে বেশি তৃপ্তি পেয়েছি। কারণ, বেলা চরিত্রটি যা যা প্রার্থনা করছিল, এবার তার সবই পূরণ হয়েছে। বিয়ে, মধুচন্দ্রিমা, গর্ভধারণ, মানুষ থেকে ভ্যাম্পায়ার হয়ে যাওয়া। ফলে বলতে পারেন, কাজের নতুন উদ্যম আমি চরিত্রটার কাছ থেকেই খুঁজে নিয়েছি।
‘বেলা’ চরিত্রটি তো পপ-সংস্কৃতিতে একটা মিথে পরিণত হতে চলেছে। তবে আপনি রূপকথার আরেকটি চরিত্র স্নো হোয়াইটেও অভিনয় করেছেন। দুটোর গুরুত্বই কি আপনার কাছে সমান?
স্টুয়ার্ট: আমি বলব, একটু বাড়িয়ে বলা হচ্ছে। এই দু্ই চরিত্রের মধ্যে চাইলে একটি কিংবা চাইলে এক লাখ মিলও খুঁজে বের করা যাবে। সবচেয়ে বড় মিল—দুই জায়গার গল্পতেই নারীকে দেওয়া হয়েছে সবচেয়ে বেশি গুরুত্ব। মিল এটুকুই। বাকি পুরোটাই আলাদা। আমি ঠিক রূপকথা শুনে শুনে বেড়ে ওঠা মেয়ে নই। তার পরও আমার মধ্যে শৈশবে স্নো হোয়াইট ছিল। কিন্তু টোয়ালাইটের কোনো প্রভাব আমার মধ্যে ছিল না বা এখন যাদের শৈশব, তাদের মধ্যেও সেভাবে তা নেই। মানুষের কাছে স্নো হোয়াইটের গুরুত্ব বেশি।
টোয়ালাইট সিরিজের বাইরেও আপনি সাফল্য পেয়েছেন। এতে একটা নির্দিষ্ট ধরনের চরিত্রের গণ্ডিতে আপনাকে আটকে পড়তে হয়নি। নিশ্চয়ই নিজেকে সৌভাগ্যবতী ভাবেন!
স্টুয়ার্ট: ঠিক তা-ই। টোয়ালাইট সিরিজের মাঝখানেও আমি অনেক ছবি করেছি। টোয়ালাইটের প্রথম ছবিটি মুক্তি পাওয়ার পর করলাম অ্যাডভেঞ্চারল্যান্ড। নিউ মুন (সিরিজের দ্বিতীয় ছবি) আর ইক্লিপস-এর (সিরিজের তৃতীয় ছবি) মাঝখানে তো আরও তিনটা ছবি মুক্তি পেয়েছিল। সিরিজের শেষ ছবির আগেই হয়তো মুক্তি পাবে আমার আরও কিছু ছবি। অন দ্য রোড-এর কাজ তো শেষ। স্নো হোয়াইট অ্যান্ড দ্য হান্টসম্যানও শেষের পথে।
দেখে মনে হচ্ছে, ওজন বেশ খানিকটা কমে গেছে আপনার!
স্টুয়ার্ট: হ্যাঁ। আসলে বিশ্রামের সময় পেয়েছি সামান্যই। শরীরের ওপর অনেক ধকল গেছে। আমরা তো প্রায় পুরোটাই শুটিং করে ফেলেছি।
সিরিজের পুরোটা সময় ধরে আপনার দুই সহ-অভিনেতা টেলর লটনার আর রব প্যাটিনসন ছিলেন। এই অভিজ্ঞতাটা বলুন।
স্টুয়ার্ট: ওরা না থাকলে আমি কিছুই করতে পারতাম না। অন্য কেউ থাকলে নিশ্চয়ই অন্য রকম হতো। কিন্তু তার পরও আমার মনে হয়, ঠিক এই দুজন না থাকলে এই ছবিটা হয়তো হতো না। এডওয়ার্ড আর জ্যাকব দুটো চরিত্রের জন্যই যেন ওদের জন্ম। পর্দার বাইরেও ওদের সঙ্গে সম্পর্কটা আমার কাজ অনেক সহজ করে দিয়েছে। কেউ কেউ তো বলে, তোমরা কি আসলে একই পরিবার থেকে এসেছ? তোমরা কি একে অপরকে ভালোবাসো?
গুঞ্জন রটেছে, সিনেমায় যেহেতু বিয়ের দৃশ্যটায় সত্যিকারের যাজক ব্যবহার করা হয়েছে, ধর্মমতেই আপনাদের বিয়েও হয়ে গেছে!
স্টুয়ার্ট: হাহ্, কোত্থেকে যে এসব পান। আর যে যাজকের কথা বলছেন, উনি তো ঠিকমতো বিয়ের মন্ত্রই মনে করতে পারছিলেন না। এতটাই নার্ভাস হয়ে পড়েছিলেন।
ছবিতে তো বেলা বিয়ে করল, মা হলো। বাস্তব জীবনে মা হওয়ার ব্যাপারে কখনো ভেবেছেন?
স্টুয়ার্ট: ওইটা এখনো অনেক দূরের গল্প। আপনি যদি আমার বয়সটা বিবেচনা করেন (২১ বছর), এখনই বিয়ে করা হবে মারাত্মক ভুল। আগামী ১০ বছর এ নিয়ে ভাবতে চাই না। আর ছবিতে বেলার ওপর চাপ ছিল, যে চাপ সে নিজেই নিজের ওপর দিয়েছে। বাস্তবের বেলার ওপর বিয়ে করা বা মা হওয়ার জন্য কোনো চাপ নেই।
বেলা চরিত্রটি পাঁচ-পাঁচবার অভিনয় করার পর বিশেষ কোনো মুহূর্ত বা দৃশ্য আছে, যেটা আপনার হূদয়ে গেঁথে আছে, থাকবে আজীবন?
স্টুয়ার্ট: আসলে সেভাবে আলাদা করে কোনো দৃশ্য বেছে নেওয়ার কথা ভাবিনি বা যদি জিজ্ঞেস করেন, বেলা চরিত্রটির কোন কোন বৈশিষ্ট্য তুমি বেছে নেবে, আমি তা-ও বলতে পারব না। সত্যি বলতে কি, পুরো বেলা চরিত্র আমার মধ্যে আর আমি বেলা চরিত্রের মধ্যে যেন একরকম মোড়ানো অবস্থায় ছিলাম। আলাদা করে বেছে নেওয়া কঠিন।
 রাজিব হাসান
এলএ টাইমস থেকে সংক্ষিপ্ত ভাষান্তর



স্মল টাউনে থাকেন দুই ভাই। একজন মাপেট—ওয়াল্টার, অন্যজন মানুষ—গ্যারি। দুই ভাই, যাকে বলে মানিকজোড়। একে অন্যের ছায়াসঙ্গী। শৈশবে জিম হেনসনের বিখ্যাত ‘দ্য মাপেট শো’ দেখার পর থেকে মাপেটের দারুণ ভক্ত হয়ে যান দুজন। প্রেমের দশ বছর পূর্তি উদ্যাপন করতে প্রেমিকা ম্যারির সঙ্গে লস অ্যাঞ্জেলেসে ছুটি কাটানোর পরিকল্পনা করেন গ্যারি। ভাইকে কি আর রেখে যাওয়া যায়! ম্যারি যতই ওয়াল্টারকে ‘কাবাব মে হাড্ডি’ মনে করুক, ভাইকে সঙ্গে নেবেই নেবে গ্যারি।
তিনজনে মিলে একদিন রওনা দেয় লস অ্যাঞ্জেলেসে। এখানেই আছে তাদের স্বপ্নের সেই মাপেট থিয়েটার। ওয়াল্টারের ইচ্ছে, মাপেট থিয়েটার দেখবে। তিনজন মিলে মাপেট থিয়েটার দেখতে এসে আবিষ্কার করে, আগের সেই রমরমা অবস্থা নেই; বরং দেনার দায়ে জর্জরিত মাপেট থিয়েটার। এই অবস্থা থেকে মুক্তি পেতে টেক্স রিচম্যান নামের এক ধনকুবেরের কাছে মাপেট থিয়েটার বিক্রি করে দেওয়া হয়েছে।
রিচম্যানের কিন্তু এই মাপেট থিয়েটার নতুন করে গড়ে তোলার কোনো ইচ্ছে নেই; বরং তেল ব্যবসায়ী রিচম্যান জানেন, এই মাপেট থিয়েটারের নিচেই আছে তেলের খনি। থিয়েটার গুঁড়িয়ে দিয়ে সেই খনি থেকে তেল তুলবেন তিনি। রিচম্যানের গোপন এই অভিলাষ ফাঁস হয়ে যায় ওয়াল্টারের কাছে। কিন্তু মাপেট থিয়েটারকে বাঁচানোর একটাই উপায়—যদি ‘দ্য মাপেটস’ এক কোটি ডলার জোগাড় করতে পারে। তাহলে তারা কিনে ফেলতে পারবে মাপেট থিয়েটার।
ওয়াল্টার এই কথা গ্যারি আর ম্যারিকে জানায়। তিনজনে মিলে যায় জিম হেনসনের (সিসেম স্ট্রিটের স্রষ্টা, বাংলাদেশের ‘সিসিমপুর’ও সেই আদলে গড়া মাপেট শো) সেই বিখ্যাত চরিত্র ব্যাং কেরমিটের কাছে। কেরমিট বলেন, এক কোটি ডলার জোগাড় করার একটাই উপায়, আবার চালু করতে হবে তাদের শো। বিখ্যাত সব মাপেট চরিত্রকে আবার এক হতে হবে। নানা কাহিনি আর সাসপেন্সের মধ্য দিয়ে চলবে এক কোটি ডলার জোগাড়ের চেষ্টা।
এমন কাহিনি নিয়ে বানানো হয়েছে মিউজিক্যাল কমেডি ছবি দ্য মাপেটস। গত ১২ বছরের মধ্যে এই প্রথম মাপেট নিয়ে কোনো ছবি মুক্তি পেল হলিউডে। ডিজনিও ১৫ বছর পর মাপেট ছবি নিয়ে এল। সর্বশেষ ডিজনির ব্যানারে মাপেট ট্রেজার আইল্যান্ড মুক্তি পেয়েছিল ১৯৯৬ সালে।
জেমস ববিন পরিচালিত এই ছবি এরই মধ্যে দর্শক-সমালোচক দুই গোত্রেরই মন জিতে নিয়েছে। মুক্তির প্রথম সপ্তাহেই টপচার্টের দ্বিতীয় স্থান দখল করেছিল দ্য মাপেটস। সেটিও টোয়ালাইট সাগা সিরিজের ব্রেকিং ডন শীর্ষে ছিল বলেই। সাড়ে চার কোটি ডলার বাজেটের এই ছবি মুক্তির দিনেই বিশ্বব্যাপী আয় করেছে সাড়ে ছয় কোটি ডলার!
একসঙ্গে সব বিখ্যাত মাপেট চরিত্রকে পাওয়া যাবে এই ছবিতে। শুধু তা-ই নয়, মাপেট-ভক্তদের স্মৃতিকাতর করে দেওয়া বিখ্যাত সব গানও আছে। আর যারা আগে সেভাবে মাপেটের ভক্ত ছিল না, তাদেরও ভক্ত বানিয়ে দেবে এই ছবি।
 রাজীব হাসান
তথ্য সাহায্য: হলিউড রিপোর্টার


৬৫ বছরের বেশি দীর্ঘ রুপালি পর্দার জীবন। লাইট ক্যামেরা অ্যাকশনের দুনিয়ার প্রধানতম তিন শাখার সবগুলোতেই তাঁর সদম্ভ বিচরণ। অভিনেতা তো বটেই, তাঁকে এমনকি পরিচয় করিয়ে দেওয়া যেত পরিচালক এবং প্রযোজক হিসেবেও। ‘মহানায়ক’, ‘অস্মিরণীয় রোমান্টিক’ কিংবা ‘চিরসবুজ’ অভিনেতা এমন অভিধাতেও ভূষিত করা যেতে পারে তাঁকে নির্দ্বিধায়। তবে এসব কিছুকে ছাপিয়ে তাঁর জন্য এক শব্দের যে অভিধাটি সবচেয়ে বেশি প্রযোজ্য হবে, সেটি সম্ভবত কিংবদন্তি!
বলিউড নামের যে চলচ্চিত্রশিল্প আজ দোর্দণ্ড প্রতাপে রাজত্ব করে বেড়াচ্ছে বিশ্বজুড়ে, সেই বলিউডের উজ্জ্বলতম এক ‘আইকন’ তিনি। বলিউড তার কৈশোর পেরিয়ে আজ রূপে-জৌলুশে ঝলমল করছে দুনিয়াজুড়ে। বলিউডের এই হয়ে ওঠার পথে পুরোটা সময় তিনি ছিলেন সামনের সারিতে। ‘ছিলেন’ বলতে হচ্ছে, কারণ গেল ৩ ডিসেম্বর তিনি পাড়ি জমিয়েছেন অস্তিত্বের সঙ্গে মিশে যাওয়া রুপালি দুনিয়া ছেড়ে অন্য এক দুনিয়ায়। যেখান থেকে ফেরে না কেউ। না, এমনকি মহানায়কেরাও নন।
৮৮ বছর বয়সে থেমে যাওয়ার আগে অবশ্য তিনি করে গেছেন এমন অনেক কিছুই, যা এক জীবনে খুব কম মানুষই করতে পারেন। এই মহাজীবনের শুরুটা হয়েছিল ১৯২৩ সালের ২৬ সেপ্টেম্বর। বাবা-মায়ের চার ছেলের তৃতীয় দেবানন্দ। পুরো নাম ধরম দেব আনন্দ। গুরুদাসপুরের ঘরোটা গ্রামে কেটেছে তাঁর শৈশব।
পড়াশোনা করেছিলেন লাহোর সরকারি কলেজে, বিষয় ছিল ইংরেজি। সে ব্রিটিশ আমলের কথা। ১৯৪০ সালেই সেখান থেকে পাড়ি জমিয়েছিলেন বোম্বেতে। সেনা সেন্সর অফিসে কিছুদিন কাজ করেছেন। তখন তাঁর মাসিক বেতন ছিল ১৬৫ রুপি। বড় ভাই চেতন আনন্দের সঙ্গে সেই সময়ই ভারতীয় গণনাট্য সংঘে যোগ দিয়েছিলেন দেবানন্দ।
প্রথম ছবির ডাক আসে ১৯৪৬ সালে। হাম এক হ্যায় নামের ছবিটি। পুনেতে যখন শুটিং চলছিল, তখন গুরু দত্তের সঙ্গে বন্ধুত্ব হয় তাঁর।
চল্লিশের দশকের শুরুতে সুরাইয়ার বিপরীতে একটি ছবিতে কাজ করার সুযোগ পান দেবানন্দ। সুরাইয়া তখন প্রতিষ্ঠিত শিল্পী। শুটিং চলাকালেই তাঁদের মধ্যে রোমান্সের জন্ম নেয়। সে সময় বিদ্যা, জিৎ, শায়ের, আফসার, নিলি, দো সিতারে এবংসনম নামের ছবিগুলো করেন তাঁরা। প্রতিটি ছবিই বক্স অফিস মাতিয়ে দিয়েছিল। ‘কিনারে কিনারে চলে জায়েগে’ গানটির শুটিং চলাকালেই তাঁদের মধ্যে প্রেম হয়। গানটির শুটিং হচ্ছিল নৌকায়। শুটিং চলার সময়ই নৌকা উল্টে গিয়েছিল। সুরাইয়ার সলিলসমাধি ঘটতেই পারত। সে সময় দেবানন্দ তাঁকে বাঁচান। জিৎ ছবির সময়ই সুরাইয়াকে দেবানন্দ বিয়ের প্রস্তাব দেন। সে সময় তিন হাজার টাকা দামের একটি হিরের আংটি তিনি উপহার দেন সুরাইয়াকে। কিন্তু একজন মুসলমান ও একজন হিন্দু হওয়ায় সুরাইয়ার দাদি বেঁকে বসেন। সাতটি সুপারহিট ছবি উপহার দেওয়ার পর তাই এই জুটি আর কোনো ছবি করেননি। এবং এই ঘটনার পর সুরাইয়া আর বিয়ে করেননি।
অশোক কুমার এ সময় বোম্বে টকিজের ছবিতে দেবানন্দের জন্য সুযোগ সৃষ্টি করে দেন। ১৯৪৮ সালে জিদ্দি ছবিতে দেবানন্দের সঙ্গে কাজ করেন কামিনী কৌশল। জিদ্দি-র অসাধারণ সাফল্যের পর দেবানন্দ নিজেই ছবি প্রযোজনায় নেমে পড়েন। ১৯৪৯ সালে তিনি ‘নবকেতন’ নামে নিজেই একটি প্রযোজনা সংস্থা গড়ে তোলেন। ২০১১ সাল পর্যন্ত তাঁর এই প্রযোজনা সংস্থা ৩১টি ছবি নির্মাণ করে। জীবনের শেষ সময়গুলোও তাঁর কেটেছে সিনেমার সঙ্গে। চার্জশিট নামের একটি ছবির চিত্রধারণের কাজ চলছিল তাঁর।
পদ্মভূষণ কিংবা দাদা সাহেব ফালকের মতো বড়সড় পুরস্কারও স্রেফ মামুলি মনে হবে তাঁর নামের পাশে। এসবের বাইরেও তিনি দেশ-বিদেশে পেয়েছেন অগণন পুরস্কার আর সম্মাননা। আশ্চর্য সফল আর রোমাঞ্চকর এক জীবন শেষে তিনি এই সেদিন চোখ বন্ধ করলেন বটে কিন্তু বলিউডের ইতিহাসে, কোটি ভক্তের অন্তরমহলে তাঁর আনাগোনা বহাল থাকবে নিশ্চিত। রুপালি ফিতায় বন্দী তাঁর সোনালি অভিনয়জীবন বারবার মনে করিয়ে দেবে দেব আনন্দ একজনই!
 ইকবাল হোসাইন চৌধুরী



মুক্তি

‘তখন শুধু বিজ্ঞাপনচিত্রে কাজ করছি। বেশ কয়েকটা প্রচারিতও হয়েছে। এরই মধ্যে সালাহউদ্দিন লাভলুর সঙ্গে কয়েকটি বিজ্ঞাপনে কাজ করার সুযোগ পাই। একদিন তিনি আমাকে ডেকে বললেন, রঙের মানুষ নামের একটি নাটকের বিশেষ এক চরিত্রে তোমাকে অভিনয় করতে হবে। নাটকের গল্প আমার খুবই পছন্দ হলো, সেখানে আমার চরিত্রটি হলো দিলখুশ।’ টেলিভিশন নাটকে নিজের শুরুর কথাগুলো এভাবেই জানালেন মুক্তি, ‘রঙের মানুষ নাটকের পর দিলখুশ চলচ্চিত্রটি এমনই জনপ্রিয় হয়, অনেকে আমাকে দিলখুশ নামেই ডাকতে শুরু করে দেয়!’
মুক্তির সঙ্গে যখন কথা হচ্ছিল, তখন উত্তরায় একুশে টেলিভিশনে প্রচারিত দেবাশীষ বড়ুয়া দীপের ঘটক বাকি ভাই নামের একটি নাটকের শুটিং চলছিল। সামাজিক নানা ধরনের কুসংস্কার সম্পর্কে সচেতনতা সৃষ্টি করাই এই নাটকের বিষয়বস্তু। শুটিংয়ের ফাঁকেই চলে কথাবার্তা।
মুক্তি অভিনয় করেছেন শ খানেক নাটকে। ‘অনেক ভালো ভালো কাজ করেছি, এর মধ্যে রয়েছে কাজী নজরুল ইসলামের লেখা অগ্নিগিরি, আবুল হায়াতের শুকনো ফুল রঙিন ফুল, নরেশ ভূঁইয়ার বিনি সুতার মালাসহ আরও অনেক জনপ্রিয় নাটক।’ কথাগুলো বলে কিছুটা থামলেন মুক্তি। ‘কিন্তু অনেক দিন ধরেই আমার সবচেয়ে বড় স্বপ্ন চলচ্চিত্রে অভিনয় করা। একটা সুযোগ পেয়েও গেলাম ২০০৯ সালে। হাসিবুল ইসলাম মিজানের তুমি আছ হূদয়ে চলচ্চিত্র দিয়েই চলচ্চিত্র জগতের খাতায় নিজের নাম লেখালাম। কিন্তু তখন বাণিজ্যিকভাবে সেই চলচ্চিত্রটি সফল হয়নি। মুক্তি তখনো দমে যায়নি। ‘এরপর ভাবলাম, নিজেকে আগে চলচ্চিত্রের জন্য তৈরি করা প্রয়োজন। তাই তখন চলচ্চিত্রে কাজ না করে বেছে বেছে নাটক করতে আর নিজেকে চলচ্চিত্রের জন্য প্রস্তুত করতে লাগলাম।’ মুক্তির কথায় আত্মবিশ্বাসের ছাপ।
‘নিয়মিত অভিনয় করলেও আমার শুরুটা কিন্তু নাচ দিয়ে।’ মুক্তির মুখে শোনা যায় পুরোনো দিনের কথা। ছোটবেলা থেকেই নাচের দিকে প্রচণ্ড ঝোঁক ছিল। এরপর ১৯৯৩ সালে বাংলাদেশ শিশু একাডেমী থেকে নাচ শেখা। শুরুটা শেষ হয় বুলবুল ললিতকলা একাডেমির মাধ্যমে। এরই মধ্যে মুক্তি নিজেকে পুরোদস্তুর নৃত্যশিল্পী হিসেবে প্রতিষ্ঠিত করেছেন। পুরস্কারও পেয়েছেন বেশ কিছু।
ভালো অভিনয়ের মাধ্যমে নিজের অবস্থান তৈরি করে আবার ফিরে এসেছেন সেই স্বপ্নের জায়গায়। ‘আবারও অভিনয় শুরু করেছি চলচ্চিত্রে। শাহাদাৎ হোসেন লিটনের তোমার আমার প্রেমের বাঁধন চলচ্চিত্রে শাকিব খানের সঙ্গে অভিনয় করছি। এই চলচ্চিত্রে শাকিব খান স্মৃতি হারান, এরপর নানা প্রেমের ঘটনা ঘটতে থাকে তাঁর স্মৃতি ফিরে পাওয়া পর্যন্ত। আর বলা যাবে না, বাকিটা চলচ্চিত্রেই দেখবেন।’ রসিকতা করলেন মুক্তি। তাঁর মুখেই জানা গেল, শিগগিরই এই চলচ্চিত্রের শুটিংয়ের কাজ শুরু হবে।
মুক্তির ভাবনাজুড়ে এখন শুধুই চলচ্চিত্র। সেই কথা বোঝা যায় তাঁর কথায়ও, ‘চলচ্চিত্রে ভালো অভিনয় করে প্রতিষ্ঠিত হওয়াই আমার বড় লক্ষ্য। আর নাটকে তো সেভাবে নাচের সুযোগ নেই, চলচ্চিত্রে নাচের মাধ্যমে নিজেকে প্রকাশের সুযোগ রয়েছে। এই কাজটি আমি ভালো পারি। চলচ্চিত্র অমর। মানুষ অনেক দিন পর্যন্ত দেখে, মনে রাখে।’ চলচ্চিত্রে কাজ করলে নাটক করবেন না? ‘নাটকও করব বেছে বেছে, কিন্তু ওই চলচ্চিত্রই এখন আমার ধ্যান-জ্ঞান।’ মুক্তির দৃপ্ত উচ্চারণ।
পতিতাপল্লিতে তারিন
পতিতা চরিত্রে এর আগেও একবার অভিনয় করেছেন তারিন। তবে এবার নিজের প্রযোজনা সংস্থা এ নিউ ট্রি এন্টারটেইনমেন্ট থেকে তারিন যে টেলিছবিতে অভিনয় করেছেন, তার জন্য তাঁকে চার দিন থাকতে হয়েছে দৌলতদিয়া পতিতাপল্লিতে। টেলিছবির নাম নাকফুল। পান্থ শাহরিয়ারের রচনা, চিত্রগ্রাহক নিয়াজ মাহবুবের প্রথম পরিচালনায় এই টেলিছবির গল্প আবর্তিত হয়েছে পতিতা অর্চনা এবং তার ছোট ভাই শান্তুকে ঘিরে। কনকনে শীতের মধ্যে পতিতাপল্লিতে শুটিং করার আগে বেশ ভয়ে ভয়েই ছিলেন তারিন। তবে শুটিংয়ের সময় কোনো ধরনের ঝামেলার মধ্যে পড়েননি। তাঁর ভাষায়, ‘সেখানকার মেয়েরা আমাদের যথেষ্ট সহযোগিতা করেছে। আমরা তাদের কাছে কৃতজ্ঞ।’ শুটিংয়ে কোনো ধরনের ঝামেলা না হলেও ব্যক্তিগতভাবে অসুস্থ হয়ে পড়েছিলেন তারিন। টানা ধূমপান করতে গিয়ে বেশ অসুবিধাতেই পড়েছিলেন তিনি। তার ওপর সারা দিন পান চিবুতে গিয়ে মুখে ঘা হয়ে গিয়েছিল। ওই চার দিন কিছুই খেতে পারেননি তারিন। প্রযোজক-অভিনেত্রী তারিন বলেন, ‘তার ওপরও আমি খুশি, কারণ কাজটি আমরা সবাই আন্তরিকতা দিয়ে করেছি।’ তারিনের বিপরীতে নাটকে খদ্দের চরিত্রে অভিনয় করেছেন আজাদ আবুল কালাম।



« আগের সংবাদ পরের সংবাদ»

স্রোতের গতিতে লোক আসছে। বাঁশের চালার মচ্মচ্ শব্দে অদ্ভুত এক সুর উঠছে। কাছেই প্যান্ডেল থেকে মাইকের শব্দ ভেসে আসছে। মঞ্চ সঞ্চালক ঘোষণা দিচ্ছেন—যাত্রার আসরে কী পালা অভিনীত হবে, তাতে কে কে অভিনয় করবেন। তার আগে কে কে নাচবেন, তারও একটা ফিরিস্তি জানাচ্ছেন। শ্রোতারা ছুটছে ঊর্ধ্বগতিতে।
প্রেক্ষাপট হাজারীবাগ, কামরাঙ্গীরচর মাঝ বরাবর কোম্পানিঘাট বালুর মাঠ। এখানেই বসেছে যাত্রার আসর। বিশাল আকৃতির প্যান্ডেল। প্যান্ডেলের দুই দিকে ডোবা-গর্ত। তাতে ট্যানারির রঙিন পানি। রাস্তা থেকে নামার পর প্রশস্ত খাল। তাতেই বসানো হয়েছে বাঁশের চালা। আর এই চালার ওপর দিয়েই প্যান্ডেলে যেতে হচ্ছে সবার। একসঙ্গে সার বেঁধে অনেক লোকের হাঁটার মচ্মচ্ শব্দটাও অদ্ভুত। আলাদা একটা রিদম আছে তাতে। রিদম তৈরি হচ্ছে প্যান্ডেলেও। থিয়েটার দেখার দর্শকের মতো লাইনে দাঁড়িয়ে টিকিট কিনে ঢুকছে সবাই। মঞ্চে যন্ত্র বাজছে নানা সুরে। রাত ১১টা ২০ মিনিটে শুরু হলো নৃত্যগীত। প্রথমে আসরে নামলেন নদী। এরপর এলেন বন্যা। তৃতীয় নৃত্য নিয়ে এলেন শান্তা। শান্তশিষ্ট নাচ। তাঁর নূপুরনিক্বণের ঝংকারে শ্রোতা মুগ্ধ। অনেকেই বলাবলি করছিলেন, ‘টাকা উসুল হয়েছে।’ রাত দুইটা পর্যন্ত চলে প্রথমার্ধের নৃত্যগীত। কেয়া যাত্রা ইউনিটের পরিবেশনায় মঞ্চস্থ হয় গুনাই বিবির পালা। লক্ষ্মীপুরের এই দলের আলাদা একটা কদর আছে ঢাকার শ্রোতাদের কাছে। ঢাকার যাত্রা আসরে এই দল থাকবেই। এখানেও তিনটি দলের পর কেয়ার গানবাজনা শুরু হয়েছে গত সপ্তাহ থেকে। চলবে আরও পক্ষকাল। গুনাই বিবি পালা ‘গুনো যাত্রা’ নামে।
নিকট অতীতের এক গ্রাম্য কাহিনি। শালগ্রামের তোতা মিয়ার সদ্য বিবাহিত স্ত্রী। ধনী ব্যবসায়ী রফিক কাজীর বোন সে। সুন্দরী গুনাই গুণেও অনন্যা। আত্মচেতনায় বলিয়ান। চাচাশ্বশুর দোলু মিয়ার কুদৃষ্টি পড়ে গুনাইয়ের ওপর। নানা রকম ছলচাতুরি করে মানুষ খুনের আসামি করে জেলে পাঠায় গুনাইয়ের স্বামী তোতাকে। কিন্তু গুনাইয়ের দৃঢ়তার কাছে সবকিছু হার মানে। নানা চড়াই-উতরাই পার করে জেল থেকে মুক্ত করে আনে স্বামীকে। যাত্রার সহজাত ধর্ম সত্যের জয়, অসত্যের পরাজয় প্রতিফলিত হয়েছে এই পালায়।
প্যান্ডেলে রয়েছে পর্যাপ্ত নিরাপত্তা। এর আয়োজক হানিফ মিয়া বলেন, ঢাকায় নানা পেশার বহু জেলার লোক বসবাস করে। তারা যাত্রা দেখতে চায়। উপযুক্ত পরিবেশ পেলে রাতের পর রাত যাত্রা দেখে। আমি ১০-১২ বছর ধরে ঢাকার শ্রোতাদের কথা ভেবে এই আয়োজন করে আসছি। অপর আয়োজক তানভির হায়দার খান জানান, শ্রোতারা চাইলে বছরব্যাপী তাঁরা এই আয়োজন ধরে রাখবেন।
প্যান্ডেলে পাওয়া গেল ময়েজ উদ্দিন শেখ নামে এক অন্ধ দর্শককে। চোখে কালো চশমা, হাতে লাঠি। লেদমেশিনে কাজ করতে গিয়ে দুটো চোখই নষ্ট হয়ে গেছে। বাড়ি নওগাঁর আত্রাইয়ে। থাকেন লালবাগে। ময়েজ উদ্দিন এর আগেও তিন রাত গান শুনেছেন। টিকিট লাগে না তাঁর। অন্ধ হিসেবে ফ্রি ঢোকার সুযোগ রয়েছে। বললেন, চোখে দেখি না। অনুভব করতে পারি। ভাব-ভাষা-ছন্দ-নৃত্য-গীতের সুরঝংকার আমাকে আকৃষ্ট করে। ঐকতান বাদনে মানুষ উদ্বেলিত হয়। আমিও মোহাবিষ্ট হয়ে প্যান্ডেলে আসি।
শ্রোতাদের বাড়তি আনন্দ দিতে নাছিমা খান, শান্তা ও রক্সি নামের তিন কণ্ঠশিল্পীকে রাখা হয়েছে যাত্রা প্যান্ডেলে।
« আগের সংবাদ পরের সংবাদ»

স্রোতের গতিতে লোক আসছে। বাঁশের চালার মচ্মচ্ শব্দে অদ্ভুত এক সুর উঠছে। কাছেই প্যান্ডেল থেকে মাইকের শব্দ ভেসে আসছে। মঞ্চ সঞ্চালক ঘোষণা দিচ্ছেন—যাত্রার আসরে কী পালা অভিনীত হবে, তাতে কে কে অভিনয় করবেন। তার আগে কে কে নাচবেন, তারও একটা ফিরিস্তি জানাচ্ছেন। শ্রোতারা ছুটছে ঊর্ধ্বগতিতে।
প্রেক্ষাপট হাজারীবাগ, কামরাঙ্গীরচর মাঝ বরাবর কোম্পানিঘাট বালুর মাঠ। এখানেই বসেছে যাত্রার আসর। বিশাল আকৃতির প্যান্ডেল। প্যান্ডেলের দুই দিকে ডোবা-গর্ত। তাতে ট্যানারির রঙিন পানি। রাস্তা থেকে নামার পর প্রশস্ত খাল। তাতেই বসানো হয়েছে বাঁশের চালা। আর এই চালার ওপর দিয়েই প্যান্ডেলে যেতে হচ্ছে সবার। একসঙ্গে সার বেঁধে অনেক লোকের হাঁটার মচ্মচ্ শব্দটাও অদ্ভুত। আলাদা একটা রিদম আছে তাতে। রিদম তৈরি হচ্ছে প্যান্ডেলেও। থিয়েটার দেখার দর্শকের মতো লাইনে দাঁড়িয়ে টিকিট কিনে ঢুকছে সবাই। মঞ্চে যন্ত্র বাজছে নানা সুরে। রাত ১১টা ২০ মিনিটে শুরু হলো নৃত্যগীত। প্রথমে আসরে নামলেন নদী। এরপর এলেন বন্যা। তৃতীয় নৃত্য নিয়ে এলেন শান্তা। শান্তশিষ্ট নাচ। তাঁর নূপুরনিক্বণের ঝংকারে শ্রোতা মুগ্ধ। অনেকেই বলাবলি করছিলেন, ‘টাকা উসুল হয়েছে।’ রাত দুইটা পর্যন্ত চলে প্রথমার্ধের নৃত্যগীত। কেয়া যাত্রা ইউনিটের পরিবেশনায় মঞ্চস্থ হয় গুনাই বিবির পালা। লক্ষ্মীপুরের এই দলের আলাদা একটা কদর আছে ঢাকার শ্রোতাদের কাছে। ঢাকার যাত্রা আসরে এই দল থাকবেই। এখানেও তিনটি দলের পর কেয়ার গানবাজনা শুরু হয়েছে গত সপ্তাহ থেকে। চলবে আরও পক্ষকাল। গুনাই বিবি পালা ‘গুনো যাত্রা’ নামেও .
।
নিকট অতীতের এক গ্রাম্য কাহিনি। শালগ্রামের তোতা মিয়ার সদ্য বিবাহিত স্ত্রী। ধনী ব্যবসায়ী রফিক কাজীর বোন সে। সুন্দরী গুনাই গুণেও অনন্যা। আত্মচেতনায় বলিয়ান। চাচাশ্বশুর দোলু মিয়ার কুদৃষ্টি পড়ে গুনাইয়ের ওপর। নানা রকম ছলচাতুরি করে মানুষ খুনের আসামি করে জেলে পাঠায় গুনাইয়ের স্বামী তোতাকে। কিন্তু গুনাইয়ের দৃঢ়তার কাছে সবকিছু হার মানে। নানা চড়াই-উতরাই পার করে জেল থেকে মুক্ত করে আনে স্বামীকে। যাত্রার সহজাত ধর্ম সত্যের জয়, অসত্যের পরাজয় প্রতিফলিত হয়েছে এই পালায়।
প্যান্ডেলে রয়েছে পর্যাপ্ত নিরাপত্তা। এর আয়োজক হানিফ মিয়া বলেন, ঢাকায় নানা পেশার বহু জেলার লোক বসবাস করে। তারা যাত্রা দেখতে চায়। উপযুক্ত পরিবেশ পেলে রাতের পর রাত যাত্রা দেখে। আমি ১০-১২ বছর ধরে ঢাকার শ্রোতাদের কথা ভেবে এই আয়োজন করে আসছি। অপর আয়োজক তানভির হায়দার খান জানান, শ্রোতারা চাইলে বছরব্যাপী তাঁরা এই আয়োজন ধরে রাখবেন।
প্যান্ডেলে পাওয়া গেল ময়েজ উদ্দিন শেখ নামে এক অন্ধ দর্শককে। চোখে কালো চশমা, হাতে লাঠি। লেদমেশিনে কাজ করতে গিয়ে দুটো চোখই নষ্ট হয়ে গেছে। বাড়ি নওগাঁর আত্রাইয়ে। থাকেন লালবাগে। ময়েজ উদ্দিন এর আগেও তিন রাত গান শুনেছেন। টিকিট লাগে না তাঁর। অন্ধ হিসেবে ফ্রি ঢোকার সুযোগ রয়েছে। বললেন, চোখে দেখি না। অনুভব করতে পারি। ভাব-ভাষা-ছন্দ-নৃত্য-গীতের সুরঝংকার আমাকে আকৃষ্ট করে। ঐকতান বাদনে মানুষ উদ্বেলিত হয়। আমিও মোহাবিষ্ট হয়ে প্যান্ডেলে আসি।
শ্রোতাদের বাড়তি আনন্দ দিতে নাছিমা খান, শান্তা ও রক্সি নামের তিন কণ্ঠশিল্পীকে রাখা হয়েছে যাত্রা প্যান্ডেলে।
আজ শিল্পকলা একাডেমীর জাতীয় নাট্যশালায় মহাকাল নাট্য সম্প্রদায়ের ঘুম নেই নাটকের শততম মঞ্চায়ন হবে। নাসির উদ্দীন ইউসুফের ঘুম নেই স্মৃতিকথা নিয়ে লেখা নাটকটির কাহিনিবিন্যাস, রূপান্তর ও নির্দেশনা দিয়েছেন জন মার্টিন। আজকের পাঁচ প্রশ্নের উত্তর দিয়েছেন নাসির উদ্দীন ইউসুফ।



‘ঘুম নেই’ স্মৃতিকথা নিয়ে কখন লেখার আগ্রহ আসে?
এটি আমি ১৯৯২-৯৩ সালের দিকে লিখি। তারও আগে থেকে বাংলাদেশের পরিস্থিতি অন্যদিকে মোড় নিচ্ছিল। শাহ আজিজুর রহমান দেশের প্রধানমন্ত্রী, সালাউদ্দিন কাদের চৌধুরী মন্ত্রী, এরশাদ সরকারের দীর্ঘ ক্ষমতা দখল। এই চক্রগুলো ওই সময়টাতে তরুণদের ভুল পথে ধাবিত করছিল। সে সময়ের পরিস্থিতি দেখে নিজের কাছে অপরাধ বোধ জন্মাচ্ছিল। তখনই মুক্তিযুদ্ধের সময়ের বাস্তব ঘটনাগুলো তুলে এনে বইটি লিখি। ওই সময়টাতে আমি ৭১-এর পালা নাটকটিও লিখি।
স্মৃতিকথাগুলো নাটক আকারে মঞ্চে আনতে আগ্রহী হলেন কেন?
মুক্তিযুদ্ধের সময়ে নিজের দেখা, জানা, সত্য, বাস্তব ঘটনাগুলো মঞ্চে শিল্পীর দ্বারা শৈল্পিকভাবে দর্শকের সামনে আসবে, যা দেখে নতুন প্রজন্ম মুক্তিযুদ্ধকে জানতে ও বুঝতে শিখবে—এটা তো অনেক বড় ঘটনা। আমি নিজেও চেয়েছি, স্মৃতিকথাগুলো নাটক আকারে মঞ্চে আসুক। ওই সময় আমার স্মৃতিকথা ঘুম নেই নিয়ে প্রথমে সেলিম আল দীনের নেতৃত্বে জাহাঙ্গীরনগর বিশ্ববিদ্যালয়ে কাজ শুরু করি। একটা সময় ঢাকা থিয়েটারের কর্মীরা ঢাকা থেকে জাহাঙ্গীরনগরে গিয়ে নাটকটি করার ব্যাপারে অপারগতা প্রকাশ করেন। বন্ধ হয়ে যায় কাজটি। ১৯৯৪ সালে এসে জন মার্টিন ও মহাকালের মাহমুদ ঘুম নেই নিয়ে কাজের ব্যাপারে আমাকে বলে। আমিও রাজি হয়ে যাই। তখন ওরা কাজটি শুরু করে। ওই সময় মাঝেমধ্যে সেলিম আল দীন এসেও নাটকটি এগিয়ে নিতে ওদের সহযোগিতা করতেন।
প্রায় ১৭ বছর ধরে নাটকটি মঞ্চে। এখনো দর্শক সমান আগ্রহ নিয়ে নাটকটি দেখছে। আপনার অনুভূতি কেমন?
আমার খুব ভালো লাগে। ১৯৭১ সালের আমার বাস্তব অভিজ্ঞতার স্মৃতিকথা নিয়ে লেখা নাটকটি নাট্যশিল্প হিসেবে দর্শক দেখছে এবং দীর্ঘ সময় ধরেই মঞ্চস্থ হয়ে চলেছে। এটি আমার জন্য গর্ব। তবে আমি মনে করি, এত দিনও নাটকটি চলে এসেছে নতুন প্রজন্মের দর্শকের কারণে। তারা নাটকটি প্রতিনিয়তই দেখতে চাচ্ছে। এখানে আমার কাছে আবেগের অনুভূতি কাজ করে। আর এর মধ্য দিয়েই আমি মনে করি, মুক্তিযুদ্ধের পক্ষের শক্তি সামাজিকভাবে আজীবন টিকে থাকবে।
বর্তমান সময়ে নতুন লেখা মুক্তিযুদ্ধের নাটক মঞ্চে কম হচ্ছে কি?
ঠিক কম হচ্ছে বলা যাবে না। আগের নাটকগুলো কিছু কিছু নিয়মিতই হচ্ছে; এবং নতুন হিসেবে মুক্তিযুদ্ধের গল্প নিয়ে এ বছরের প্রথম থেকে বেশ কিছু নাটক মঞ্চে এসেছে। এর মধ্যে মুক্তিযুদ্ধের নাটক নিয়ে বেশ কয়েকটি নাট্যোৎসবও হয়ে গেল। তবে একটা কথা বলা দরকার, তা হলো, আমাদের মঞ্চে মুক্তিযুদ্ধের নাটকগুলো সব সময়ই নতুন হিসেবে দর্শক দেখছে। কেননা, মুক্তিযুদ্ধের নাটকেই দর্শক মিলনায়তনে গিয়ে ভিড় করছে। তবে বর্তমান জটিল পরিস্থিতির সময়ে এ ধরনের নাটক আরও বেশি করতে হবে। দলে নতুন প্রজন্মের যেসব কর্মী বাহিনী তৈরি হচ্ছে, মুক্তিযুদ্ধের চেতনায় দীক্ষা দিতে তাদের দিয়ে বেশি বেশি মুক্তিযুদ্ধের নাটক তৈরি করতে হবে। এতে নতুন প্রজন্মের দর্শকেরও আগ্রহ বাড়বে।
‘ঘুম নেই’ কিংবা ‘৭১-এর পালা’ মঞ্চে সফল হলেও পরে আপনাকে আর মঞ্চে মুক্তিযুদ্ধের নাটক লিখতে দেখা যায়নি, কেন?
আমি মুক্তিযুদ্ধের শিল্প-দলিল নিয়েই প্রতিনিয়ত কাজ করে যাচ্ছি। আমার সংস্কৃতিচর্চার মধ্য দিয়ে কাজটি করা। বলা যেতে পারে, সাংগঠনিক কাজই আমাকে বেশি করতে হয়। সম্মিলিত সাংস্কৃতিক জোট, আইটিআই, বাংলাদেশ গ্রুপ থিয়েটার ফেডারেশন নিয়ে আমার চর্চা, যার মাধ্যমে মুক্তিযুদ্ধের বাস্তব ঘটনাগুলো ছড়িয়ে দেওয়া হয়েছে এবং হচ্ছে। এ ছাড়া এর মধ্যে মুক্তিযুদ্ধের একটা সিনেমা করলাম। তবে আমি মনে করি, আরও বেশি বেশি মুক্তিযুদ্ধের মঞ্চনাটক লেখা উচিত ছিল। সেই চেষ্টা আমার আছে। সে ক্ষেত্রে যেসব বড় বড় লেখক আছেন, তাঁদেরও আরও বেশি বেশি লেখা উচিত ছিল। তবে তাঁরা মুক্তিযুদ্ধ নিয়ে যতটুকুই লিখেছেন, সে জন্য তাঁদের সাধুবাদ জানাই।
আজ শিল্পকলা একাডেমীর জাতীয় নাট্যশালায় মহাকাল নাট্য সম্প্রদায়ের ঘুম নেই নাটকের শততম মঞ্চায়ন হবে। নাসির উদ্দীন ইউসুফের ঘুম নেই স্মৃতিকথা নিয়ে লেখা নাটকটির কাহিনিবিন্যাস, রূপান্তর ও নির্দেশনা দিয়েছেন জন মার্টিন। আজকের পাঁচ প্রশ্নের উত্তর দিয়েছেন নাসির উদ্দীন ইউসুফ।

‘ঘুম নেই’ স্মৃতিকথা নিয়ে কখন লেখার আগ্রহ আসে?
এটি আমি ১৯৯২-৯৩ সালের দিকে লিখি। তারও আগে থেকে বাংলাদেশের পরিস্থিতি অন্যদিকে মোড় নিচ্ছিল। শাহ আজিজুর রহমান দেশের প্রধানমন্ত্রী, সালাউদ্দিন কাদের চৌধুরী মন্ত্রী, এরশাদ সরকারের দীর্ঘ ক্ষমতা দখল। এই চক্রগুলো ওই সময়টাতে তরুণদের ভুল পথে ধাবিত করছিল। সে সময়ের পরিস্থিতি দেখে নিজের কাছে অপরাধ বোধ জন্মাচ্ছিল। তখনই মুক্তিযুদ্ধের সময়ের বাস্তব ঘটনাগুলো তুলে এনে বইটি লিখি। ওই সময়টাতে আমি ৭১-এর পালা নাটকটিও লিখি।
স্মৃতিকথাগুলো নাটক আকারে মঞ্চে আনতে আগ্রহী হলেন কেন?
মুক্তিযুদ্ধের সময়ে নিজের দেখা, জানা, সত্য, বাস্তব ঘটনাগুলো মঞ্চে শিল্পীর দ্বারা শৈল্পিকভাবে দর্শকের সামনে আসবে, যা দেখে নতুন প্রজন্ম মুক্তিযুদ্ধকে জানতে ও বুঝতে শিখবে—এটা তো অনেক বড় ঘটনা। আমি নিজেও চেয়েছি, স্মৃতিকথাগুলো নাটক আকারে মঞ্চে আসুক। ওই সময় আমার স্মৃতিকথা ঘুম নেই নিয়ে প্রথমে সেলিম আল দীনের নেতৃত্বে জাহাঙ্গীরনগর বিশ্ববিদ্যালয়ে কাজ শুরু করি। একটা সময় ঢাকা থিয়েটারের কর্মীরা ঢাকা থেকে জাহাঙ্গীরনগরে গিয়ে নাটকটি করার ব্যাপারে অপারগতা প্রকাশ করেন। বন্ধ হয়ে যায় কাজটি। ১৯৯৪ সালে এসে জন মার্টিন ও মহাকালের মাহমুদ ঘুম নেই নিয়ে কাজের ব্যাপারে আমাকে বলে। আমিও রাজি হয়ে যাই। তখন ওরা কাজটি শুরু করে। ওই সময় মাঝেমধ্যে সেলিম আল দীন এসেও নাটকটি এগিয়ে নিতে ওদের সহযোগিতা করতেন।
প্রায় ১৭ বছর ধরে নাটকটি মঞ্চে। এখনো দর্শক সমান আগ্রহ নিয়ে নাটকটি দেখছে। আপনার অনুভূতি কেমন?
আমার খুব ভালো লাগে। ১৯৭১ সালের আমার বাস্তব অভিজ্ঞতার স্মৃতিকথা নিয়ে লেখা নাটকটি নাট্যশিল্প হিসেবে দর্শক দেখছে এবং দীর্ঘ সময় ধরেই মঞ্চস্থ হয়ে চলেছে। এটি আমার জন্য গর্ব। তবে আমি মনে করি, এত দিনও নাটকটি চলে এসেছে নতুন প্রজন্মের দর্শকের কারণে। তারা নাটকটি প্রতিনিয়তই দেখতে চাচ্ছে। এখানে আমার কাছে আবেগের অনুভূতি কাজ করে। আর এর মধ্য দিয়েই আমি মনে করি, মুক্তিযুদ্ধের পক্ষের শক্তি সামাজিকভাবে আজীবন টিকে থাকবে।
বর্তমান সময়ে নতুন লেখা মুক্তিযুদ্ধের নাটক মঞ্চে কম হচ্ছে কি?
ঠিক কম হচ্ছে বলা যাবে না। আগের নাটকগুলো কিছু কিছু নিয়মিতই হচ্ছে; এবং নতুন হিসেবে মুক্তিযুদ্ধের গল্প নিয়ে এ বছরের প্রথম থেকে বেশ কিছু নাটক মঞ্চে এসেছে। এর মধ্যে মুক্তিযুদ্ধের নাটক নিয়ে বেশ কয়েকটি নাট্যোৎসবও হয়ে গেল। তবে একটা কথা বলা দরকার, তা হলো, আমাদের মঞ্চে মুক্তিযুদ্ধের নাটকগুলো সব সময়ই নতুন হিসেবে দর্শক দেখছে। কেননা, মুক্তিযুদ্ধের নাটকেই দর্শক মিলনায়তনে গিয়ে ভিড় করছে। তবে বর্তমান জটিল পরিস্থিতির সময়ে এ ধরনের নাটক আরও বেশি করতে হবে। দলে নতুন প্রজন্মের যেসব কর্মী বাহিনী তৈরি হচ্ছে, মুক্তিযুদ্ধের চেতনায় দীক্ষা দিতে তাদের দিয়ে বেশি বেশি মুক্তিযুদ্ধের নাটক তৈরি করতে হবে। এতে নতুন প্রজন্মের দর্শকেরও আগ্রহ বাড়বে।
‘ঘুম নেই’ কিংবা ‘৭১-এর পালা’ মঞ্চে সফল হলেও পরে আপনাকে আর মঞ্চে মুক্তিযুদ্ধের নাটক লিখতে দেখা যায়নি, কেন?
আমি মুক্তিযুদ্ধের শিল্প-দলিল নিয়েই প্রতিনিয়ত কাজ করে যাচ্ছি। আমার সংস্কৃতিচর্চার মধ্য দিয়ে কাজটি করা। বলা যেতে পারে, সাংগঠনিক কাজই আমাকে বেশি করতে হয়। সম্মিলিত সাংস্কৃতিক জোট, আইটিআই, বাংলাদেশ গ্রুপ থিয়েটার ফেডারেশন নিয়ে আমার চর্চা, যার মাধ্যমে মুক্তিযুদ্ধের বাস্তব ঘটনাগুলো ছড়িয়ে দেওয়া হয়েছে এবং হচ্ছে। এ ছাড়া এর মধ্যে মুক্তিযুদ্ধের একটা সিনেমা করলাম। তবে আমি মনে করি, আরও বেশি বেশি মুক্তিযুদ্ধের মঞ্চনাটক লেখা উচিত ছিল। সেই চেষ্টা আমার আছে। সে ক্ষেত্রে যেসব বড় বড় লেখক আছেন, তাঁদেরও আরও বেশি বেশি লেখা উচিত ছিল। তবে তাঁরা মুক্তিযুদ্ধ নিয়ে যতটুকুই লিখেছেন, সে জন্য তাঁদের সাধুবাদ জানাই।
দিনটি শুক্রবার। আর শুক্রবার মানে জমজমাট পরিবেশের অবতারণা হয় বাংলাদেশ শিল্পকলা একাডেমীর প্রাঙ্গণজুড়ে। সন্ধ্যা ছয়টায় জাতীয় নাট্যশালার সামনের জায়গাটা লোকে লোকারণ্য। উপলক্ষ বাংলাদেশ থিয়েটারের রজতজয়ন্তী নাট্যোৎসব। বিভিন্ন নাট্যদল পরিবেশন করছে নাচ, গান, আবৃত্তি ও নাট্যাংশের বিরাট আসর। কিছুক্ষণ দাঁড়িয়ে দেখার পর চলে গেলাম জাতীয় নাট্যশালার ষষ্ঠ তলায়। সেখানে চারটি মহড়াকক্ষে চলছে চার নাট্যদলের নতুন-পুরোনো চারটি নাটকের মহড়া। একগাদা জুতার স্তূপ ১ নম্বর মহড়াকক্ষের সামনে। দরজার ফাঁক দিয়ে দেখলাম ভেতরে অনেক লোক। গুনগুন রবীন্দ্রসংগীতের শব্দ এবং টুংটাং গিটারের শব্দ। এরই মধ্যে ঢুকে পড়লাম মহড়াকক্ষে। একদিকে রবীন্দ্রসংগীতের ধ্বনি, অন্যদিকে গিটারের তারের টুংটাং শব্দে কিছুটা গোলমাল বেধে গেল নিজের কাছে। চোখ ঘোরাতেই দেখি মহড়াকক্ষের শেষ প্রান্তে থিয়েটারওয়ালা নাট্যযজ্ঞের সুন্দর শাল পরে দাঁড়িয়ে আছেন মোহাম্মদ বারী—অর্থাৎ, থিয়েটার আর্ট ইউনিটের প্রধান সমন্বয়কারী। কিছুটা উচ্চকণ্ঠে বলে উঠলেন, সবাই স্ট্যান্ড বাই। থমথমে পরিবেশ। পিনপতন নীরবতা। শুরু হচ্ছে রবীন্দ্রনাথের সার্ধশততম জন্মবার্ষিকী উপলক্ষে থিয়েটার আর্ট ইউনিটের ১৭তম প্রযোজনা শেষের কবিতা নাটকের মহড়া। ফার্স্ট বেল, সেকেন্ড বেল ও থার্ড বেলের সংকেত দিচ্ছেন মোহাম্মদ বারী। এরই মধ্যে মিউজিকে সমস্যা। মিউজিক টিমের দিকে কটমট চোখে তাকালেন নাটকের সংগীত পরিচালক সেলিম মাহবুব। নাটকের প্রথম দৃশ্যের সেট সাজালেন মোহাম্মদ বারী। শাহীনুর রহমানের তৈরি বিশাল সেট। মঞ্চে প্রবেশ করে শোভন লাল ও লাবণ্য চরিত্র। প্রথম দৃশ্যেই দুটি চরিত্রের সম্পর্কের টানাপোড়েন। মনটা খারাপ হয়ে যায়। কিন্তু কথায় আছে না, ‘মেঘ দেখে তুই করিস নে ভয়, আড়ালে তার সূর্য হাসে’—ঠিক যেন তাই-ই হলো। মঞ্চে আসে নাটকের প্রধান পুরুষ চরিত্র অমিত রায়। অক্সফোর্ডে পড়ুয়া পাশ্চাত্য ভাবধারার প্রতি অনুরাগী তরুণ অমিত। বন্ধুদের নিয়ে বেড়াতে এসেছেন গঙ্গারপাড়ে, পিকনিকে। সবাই খুশিতে আত্মহারা। কেউ করছেন রবীন্দ্রনাথের কবিতা আবৃত্তি, কেউ বা গাইছেন গান। আবার কেউ কেউ গিটার হাতে হইহুল্লোড়ে ব্যস্ত। তখনই বুঝলাম, মহড়াকক্ষে ঢুকে রবীন্দ্রসংগীতের ধ্বনি আর গিটারের টুংটাং শব্দে কেন গোলমালটা বেধেছিল। তারপর এগোতে থাকে নাটকের গল্প। বন্ধুরা সিদ্ধান্ত নেয়, সমুদ্রে যাবে। আপত্তি করেন অমিত রায়। তবু বন্ধুরা চলে যান সমুদ্রজলে, অগত্যা অমিত একা চলে যান শিলং পাহাড়ের পাদদেশে। পরিচয় হয় নাটকের প্রধান নারী চরিত্র লাবণ্যের সঙ্গে। পরিচয় থেকে যখন প্রণয়ের দিকে মোড় নেয় অমিত-লাবণ্যের সম্পর্ক, তখন শুরু হয় নতুন সংকট। লাবণ্যের বাড়িতে এসে হাজির হন অমিতের প্রাক্তন প্রেমিকা কেতকী। হাতে সিগারেট, পায়ে উঁচু হিল, সহজে বোঝা গেল অমিতের অক্সফোর্ড-পড়ুয়া বান্ধবী কেতকী। সিগারেটটা কেতকীর হাতের তর্জনী ও মধ্যাঙ্গুলির মাঝখানে বেশ দেখাচ্ছিল। কিন্তু সিগারেটটা মুখে দিয়ে যখন ম্যাচের কাঠিতে আগুন ধরালেন, ঠিক তখনই আমি জোরে বলে উঠলাম ‘উল্টা’! সবাই হো হো করে হেসে উঠলেন কেতকীর উল্টোভাবে সিগারেট ধরানোর ব্যাপারটিতে। যাক, কেতকীর আবির্ভাবে অমিত-লাবণ্যের সম্পর্কের টানাপোড়েনে সবাই কষ্ট পাচ্ছিলেন, তখন সেই কেতকীই একটা মজার কাণ্ড ঘটিয়ে সবাইকে তৃপ্ত করলেন। কিন্তু তাতে তো আর নাটকের গল্প থেমে থাকবে না। লাবণ্যের জীবনে আবার সম্পর্কের দুঃসময়। নিজেদের সিদ্ধান্ত গ্রহণের মুখোমুখি অমিত-লাবণ্য। ‘আশ্চর্য নরম সুরে তুমি আশ্চর্য কঠিন কথাটি বলতে পারো’—অমিত রায়ের কণ্ঠে সংলাপটি শুনতেই বুঝতে আর দেরি হলো না যে দুজনই তাঁদের সম্পর্কের শেষ প্রান্তে দণ্ডায়মান। অমিত রায় ফিরে যান কলকাতায় তাঁর নিজের বাড়িতে। আবার বন্ধুদের সঙ্গে মিললেও নেই আগের মতো প্রাণচঞ্চলতা কিংবা পাশ্চাত্যের প্রতি অনুরাগ। বন্ধু দানেশের কণ্ঠে শুনতে চান রবি ঠাকুরের গান। অন্যদিকে লাবণ্য ছুটে যান তাঁর ক্লাসমেট বন্ধু শোভন লালের কাছে। তবে এবার বন্ধুর বেশে নয়, প্রেমিকার বেশে। বন্ধু থেকে প্রেম নিবেদনে প্রত্যাখ্যাত শোভন লাল অবশেষে লাবণ্যের প্রেমিক। ভেসে আসে শেষের কবিতার কিছু অংশ, ‘কালের যাত্রার ধ্বনি শুনিতে কি পাও...’। ধীরে ধীরে কাপড়ের ব্যবহারে দাঁড়িয়ে যায় কতগুলো প্রতিকৃতি। তার ওপর সুদীপ চক্রবর্তীর আলোর ব্যবহার। অন্য রকম এক দৃশ্যের অবতারণা হয়। বেজে উঠে সেই গান, ‘এ মণিহার আমার...’।



একটা কথা প্রচলিত আছে, দর্শক ‘খায়’ না। দর্শক যে কী ‘খায়’ আর কী ‘খায়’ না, সেটা আমরা কিসের ভিত্তিতে বলছি? টেলিভিশন অনুষ্ঠানের জনপ্রিয়তা নিরিখের একটি মানদণ্ড আছে—টেলিভিশন রেটিং পয়েন্ট বা টিআরপি। টিআরপি করা হয় কিসের ভিত্তিতে? পিপলস মিটার সংখ্যায় কী পরিমাণ আছে এ দেশে? তার পরও টিআরপি নিয়ে যে আমরা উচ্ছ্বসিত হই! একবার কি খতিয়ে দেখা দরকার নয় আমাদের, কত ভাগ অনুষ্ঠান দর্শক আসলে বর্জন করছে?
দর্শক তার নিজের ভাষা এবং সংস্কৃতিনির্ভর অনুষ্ঠান দেখতেই বেশি আগ্রহী। আমরা সে চাহিদা মেটাতে ব্যর্থ হচ্ছি বলেই তারা মুখ ফিরিয়ে নিচ্ছে দেশীয় টিভি চ্যানেলগুলো থেকে। একটা টিভি চ্যানেলের কত ভাগ অনুষ্ঠান শিশুদের জন্য হবে? কত ভাগ অনুষ্ঠান হবে শিক্ষামূলক? কত ভাগ বিজ্ঞাপন প্রচার করা হবে বা কত ভাগ অনুষ্ঠান হবে বিনোদনমূলক তার একটা সুস্পষ্ট নীতিমালা থাকা দরকার। কেন একজন দর্শককে সারাক্ষণ রাজনীতিনির্ভর টক শো, খবর এবং বিজ্ঞাপন দেখতে বাধ্য করা হবে?
সেদিন প্রথম আলোতেই পড়ছিলাম, চীন সরকার টেলিভিশনে অনুষ্ঠান চলাকালে অনুষ্ঠানের মধ্যে বিজ্ঞাপন প্রচার নিষিদ্ধ করেছে। কারণ, দর্শক মহাবিরক্ত।
বারবার মান নিয়ে কথা বলতে গিয়ে একটা কথা উল্লেখ না করে পারছি না।
কথা প্রসঙ্গে একবার এটিএন বাংলার অনুষ্ঠান প্রধান নওয়াজীশ আলী খানকে বলেছিলাম, ‘ভালো অনুষ্ঠানগুলো তো আপনাদেরই প্রমোট করতে হবে নওয়াজীশ ভাই।’ তিনি স্মিত মুখে বলেছিলেন, ‘কোনটাকে ভালো বলব? তোমার অনুষ্ঠানকে ভালো না বললে তোমার মুখ কালো হবে। আমরা আছি মহাযন্ত্রণায়। কাকে ফেরাব? কার অনুরোধ রাখব? কার অনুযোগ শুনব?’
সমষ্টির উন্নয়ন চাইলে ব্যক্তিস্বার্থের ঊর্ধ্বে উঠতেই হবে। এর কোনো বিকল্প নেই।
বলতে দ্বিধা নেই, ভালো অনুষ্ঠানের সংখ্যা অপ্রতুল, তার পরও সেগুলো হারিয়ে যাচ্ছে খারাপ অনুষ্ঠানের ভিড়ে। এর থেকে উত্তরণ ঘটানোর দায়িত্ব অবশ্যই টিভি চ্যানেলগুলোর। মানদণ্ড থাকতেই হবে। যোগ্য নতুন সব মানুষ আসছেন নতুন ভাবনা নিয়ে, নতুন স্বপ্ন নিয়ে, তাঁদের কাজগুলো অনেক ক্ষেত্রেই মূল্যায়ন করা হয় না। আমরা যারা পুরনো তারাই অগ্রাধিকার পাচ্ছি। নতুনদের জন্যও জায়গা তৈরি করতে হবে। করতে হবে তাদের সঠিক মূল্যায়ন।
নতুন বছরের সন্ধিক্ষণে দাঁড়িয়ে এই লেখা পড়ে কেউ ভাববেন না যে চিত্রটা কেবলই হতাশার, তা নয়। চাই শুধু ভাবনার পরিবর্তন। চাই উদার দৃষ্টিভঙ্গি। শেষ কথা, দর্শকের কাছ থেকে বিচ্ছিন্ন হওয়া যাবে না এবং কোনোভাবেই দায় এড়ানো যাবে না।
পুনশ্চঃ শুনতে পাচ্ছি নতুন দু-একটি টিভি চ্যানেল সম্পূর্ণভাবে বিনোদননির্ভর অনুষ্ঠান সম্প্রচার করবে। তাই যদি হয়, তাহলে সুদিন আসছে।
বর্তমান সময়ে বাংলাদেশে গানের কী অবস্থা যাচ্ছে? এ ধরনের প্রশ্নের সম্মুখীন আমাদের প্রায়ই হতে হয়। উত্তরটাও নেহাত সহজ বলে আমার মনে হয় না—তাই ভাবনায় পড়ে যাই। তাই যথারীতি এই লেখা লিখতে গিয়েও যথেষ্ট মাথা ঘামাতে হলো।
আজকাল এফএম রেডিওর কল্যাণে বহু ধরনের গান শুনছেন শ্রোতারা। বলাই বাহুল্য সিডি কিনে গান শোনার অভ্যাসটা প্রায় শূন্যের কোঠায় নেমে এসেছে। প্রসঙ্গে আসি। আমি নিজেও মাঝেমধ্যে এফএম রেডিওতে গান শুনি, যখন ড্রাইভ করি। ঢাকার রাস্তায় এ ছাড়া উপায়ও নেই। খুব সরাসরি বলতে গেলে পাশাপাশি পাঁচ-ছয়টা গান শুনলে মনে হয় প্রায় একই ধরনের গানের এদিক-ওদিক করে কম্পোজ করা। খুব বেশি ভেরিয়েশন আছে বলে মনে হয় না। এর পেছনে অদ্ভুত একটা কারণ আছে। বিষয়টা খুব মজার। যখনই কোনো গান হিট করে যায়, আমরা সবাই যেন সেই নির্দিষ্ট স্টাইলটায় হুমড়ি খেয়ে পড়ি। সবাই মিলে সেই হিট গানটাকে এমন এক রেফারেন্স হিসেবে ধরে নেই, যেন সেটাই হিট করার একমাত্র উপায়। খুব স্বাভাবিকভাবেই নতুন গানগুলোকে তখন আর নতুন মনে হয় না। মনে হয়, একই গান শুনছি। এই অভ্যাস থেকে বের হয়ে আসা অত্যন্ত জরুরি বলে আমি মনে করি।
তাই বলে এই নয় যে বাংলাদেশে ভালো গান হচ্ছে না। বর্তমানে ভালো গানের সংকলন অনেক বেশি বলে আমার মনে হয়। ভালো গানের উদাহরণও দিতে পারব বহু এবং নিঃসন্দেহে এটা আমাদের জন্য সুসংবাদ। তবে ভালো গানে পৃষ্ঠপোষকের অভাব এখন চরমে। ক্ষুদ্র একজন গায়ক হিসেবে বলি, ভালো গানকেই পৃষ্ঠপোষকতা দিতে হয়। ভালোকে লালন করতে হয়, না হলে ভালো কি বেশি দিন থাকে? না, একপর্যায়ে ভালো ম্লান হয়ে অসুর ভর করে।
প্রাসঙ্গিকভাবে আরেকটি কথা বলা অনেক বেশি প্রয়োজন বলে মনে করছি। অডিও শিল্প তো প্রায় ধ্বংসের দ্বারপ্রান্তে—এ কথা আমরা যারা এই শিল্পের সঙ্গে জড়িত, তারা সবাই জানি। এর পেছনে কী কারণ তা বলতে গেলে লেখাটা বেশি বড় হয়ে যাবে। তবে বিষয়টি এই মুহূর্তে জরুরি বলে মনে হয়। শিল্পী আর প্রযোজনা সংস্থার ভেতর বিস্তর ব্যবধান। এই ব্যবধানই সব সমস্যার মূল বলে আমার মনে হয়। যত দ্রুত সম্ভব এই দূরত্ব কমিয়ে নিয়ে আসা দরকার। না হলে অডিওশিল্পের মৃত্যু কেউ ঠেকাতে পারবে না। এ ক্ষেত্রে আমার ধারণা, শিল্পী ও প্রযোজনা সংস্থাকে একটি কমন গ্রাউন্ডে আসতে হবে, যেখানে দুই পক্ষই লাভবান হয়। শিল্পী/সুরকার/গীতিকার/সংগীতকার বরাবরই প্রতারিত হয়ে এসেছেন, এখনো হচ্ছেন। কত দিন চলবে জানি না। কিন্তু এটা বন্ধ হওয়া প্রয়োজন। আর এটাও সত্য, প্রযোজনা সংস্থা ছাড়া শিল্পীর কোনো উপায় নেই। তাঁর কাজ শ্রোতার হাতে গান তুলে দেওয়া। একইভাবে শিল্পী ছাড়া প্রযোজনা সংস্থারও কোনো মূল্য নেই। হিন্দি আর ইংরেজি গানের নকল করা সিডি বাজারজাত করলেই সে প্রযোজনা সংস্থা হয় না। তাই প্রয়োজন দুই পক্ষকেই। দাঁড়াতে হবে দুই পক্ষের সুবিধা হয় এ রকম একটা প্লাটফর্মে। হতে হবে স্বচ্ছ। স্বচ্ছতাই আস্থা অর্জনের একমাত
 উপায়।



পরিশেষে একটি কথা না বলেই পারছি না। গত ৪০ বছরে বহু সরকারের অদল-বদল হয়েছে। কিন্তু আজ পর্যন্ত কোনো সরকারই শিল্পীদের মূল্যায়ন করেনি। সবাই হাতি-ঘোড়া মেরেছেন অগণিত। কিন্তু শিল্পী-কলাকুশলী যাঁরা আমাদের দেশকে বিশ্বের সামনে উপস্থাপন করেন, তাঁদেরই কোনো মূল্যায়ন হলো না। এ বড় দুঃখের ও লজ্জার। সরকারের উচ্চ পদস্থ যাঁরা অর্থনীতি নিয়ে কথা বলেন তাঁদের প্রতি বিনীতভাবে বলতে চাই, সংগীতের নানা মাধ্যমে অর্থ উপার্জন যাঁরা করছেন, তাঁরা কিন্তু আর সবার মতোই সরকারকে রাজস্ব দেন। এবং এর পরিমাণও কিন্তু ফেলে দেওয়ার মতো নয়। তাই সংগীত এবং এর সঙ্গে জড়িত মানুষগুলোর প্রতি সুদৃষ্টি দিন। না হলে বড়ই অন্যায় হবে।
২০১১ সাল ঢাকার নাট্যচর্চায় নানা দিক থেকেই উৎসাহব্যঞ্জক। একদিকে এবার আমাদের মুক্তিযুদ্ধে বিজয়ের ৪০ বছর পূর্তি হয়েছে, অন্যদিকে আমাদের বাংলা নাটকের প্রধান নাট্যকার কবিগুরুর সার্ধশততম জন্মবার্ষিকী। সে আলোকেই এবার ঢাকার মঞ্চে দেখা গেছে মুক্তিযুদ্ধভিত্তিক একাধিক নাট্যোৎসব, যেখানে মঞ্চস্থ হয়েছে আমাদের মহান মুক্তিযুদ্ধের প্রেক্ষাপটে নির্মিত নাটক; অন্যদিকে এবারই কবিগুরুর সর্বাধিক নাটকের মঞ্চরূপ দিয়েছে বিভিন্ন নাট্যদল। এ ছাড়া বিভিন্ন নাট্যদল, নাট্যপত্রিকা, আইটিআই ও বাংলাদেশ গ্রুপ থিয়েটার ফেডারেশনের উদ্যোগে আয়োজন করা হয়েছে একাধিক নাট্যোৎসব, সেমিনার ও নাট্যবিষয়ক প্রদর্শনীর।
বছরের শুরুতেই প্রাঙ্গণেমোর করেছে ‘দুই বাংলার রবীন্দ্র নাট্যমেলা-২০১১’। এতে দেশ ও দেশের বাইরের ১৩টি রবীন্দ্রনাটক মঞ্চস্থ হয়েছে। এর পরপরই নাট্যপত্রিকা থিয়েটারওয়ালা আয়োজন করে ‘ফয়েজ জহির-আজাদ আবুল কালাম-শুভাশিস সিনহা নাট্যযজ্ঞ-২০১১’। আট দিনব্যাপী আয়োজনে দেশের এ তিন প্রতিভাবান নাট্যনির্দেশকের আটটি নাটক মঞ্চস্থ হয়। এ ছাড়া তাঁদের মুখোমুখি হন এ সময়ের তরুণ দর্শকেরা। আইটিআই বাংলাদেশ কেন্দ্র প্রথমবারের মতো আয়োজন করে ‘ঢাকা আন্তর্জাতিক নাট্যোৎসব-২০১১’। এ উৎসবে ২০১০ সালে মঞ্চে আসা প্রধান প্রধান নাটক মঞ্চস্থ হয়। এর কিছুদিন পর বাংলাদেশ গ্রুপ থিয়েটার ফেডারেশন আয়োজন করে আরেকটি নাট্যোৎসবের। বছরের মাঝামাঝি সময়ে আমাদের সদ্য প্রয়াত দুই নাট্যকার সেলিম আল দীন ও আবদুল্লাহ আল মামুনের নাটক নিয়েও হয় আরও দুটি উৎসব। বছরের শেষের দিকে বাংলাদেশ শিল্পকলা একাডেমী এবং এর পরপরই মহাকাল নাট্যসম্প্রদায় আয়োজন করে মুক্তিযুদ্ধের নাটকের ওপর আরও দুটি উৎসব। এ ছাড়া কয়েকটি নাটকের শততম মঞ্চায়ন হয় এ বছর। সব মিলিয়ে অন্য যেকোনো বছরের তুলনায় এ বছর ঢাকার নাট্যপাড়া ছিল অনেক বেশি উৎসবমুখর।
এ বছরের সবচেয়ে আলোচনা-সমালোচনার বিষয় ছিল নাটক নির্মাণে সংস্কৃতি মন্ত্রণালয়ের অনুদান প্রসঙ্গ। অনেক দিন ধরেই শোনা যাচ্ছিল, গত অর্থবছরে সরকার ‘বিপুল’ পরিমাণ অর্থ বরাদ্দ রেখেছে মঞ্চনাটকের চর্চায় গতিশীলতা বাড়াতে। কিন্তু পরে জানা গেছে, ওই অর্থ দিয়ে কোনো ধরনের অবকাঠামোগত উন্নয়ন করা যাবে না, কেবল কিছু নাট্যোৎসব ও সেমিনার-সিম্পোজিয়াম করা যাবে। এ অর্থও শেষ পর্যন্ত ছাড় দেওয়া হয়েছে অর্থবছরের শেষ চার মাসে। ফল যা দাঁড়িয়েছে, যেসব আয়োজন-উৎসব এতকাল নাট্যদলগুলো নিজেরাই করে এসেছে, এর সঙ্গে সরকারি এ অর্থ কেবল বাড়তি কিছু প্রলেপ লাগিয়েছে মাত্র, নাটকের সামগ্রিক উৎকর্ষে কোনো কাজে লেগেছে বলে মনে হয় না।
রবিঠাকুরের সার্ধশততম জন্মবার্ষিকী উপলক্ষেও সংস্কৃতি মন্ত্রণালয় কিছু অর্থ বরাদ্দ করেছিল। জানা গেছে, ১৪টি নাট্যদল বিভিন্ন অঙ্কে এ বরাদ্দ পেয়েছে। কিন্তু কোন মানদণ্ডের ভিত্তিতে দলগুলোকে এ বরাদ্দ দেওয়া হয়েছে, তা আজও কেউ স্পষ্ট করতে পারেনি। এযাবৎ মঞ্চে রবীন্দ্রনাটকে অভিজ্ঞ অনেক নাট্যদল কিংবা নির্দেশক ছিলেন এ অনুদান-স্পর্শের বাইরে। এমন তাড়াহুড়ো আর অপরিকল্পিত অনুদান-বণ্টন রবীন্দ্রনাট্যচর্চায় কতটুকু অবদান রাখবে, তা প্রশ্নসাপেক্ষ। তবে আমাদের থিয়েটার কখনোই অনুদানের দিকে তাকিয়ে থাকে না। এ কারণেই অনুদানের বাইরে থাকা অনেক দলও রবীন্দ্রনাটক মঞ্চায়নে হাত দিয়েছে। ইতিমধ্যে প্রাঙ্গণেমোর আর থিয়েটার আর্ট ইউনিট ‘স্ব-অনুদানে’ মঞ্চে এনেছে শেষের কবিতা। আরও কয়েকটি দল রবীন্দ্রনাটকের কাজ হাতে নিয়েছে বলেও শোনা গেছে।
ঢাকার মঞ্চনাট্যচর্চা জাতীয় নাট্যশালাকেন্দ্রিক। ঢাকার বিভিন্ন অঞ্চলে নাটক মঞ্চায়নের চর্চার যে প্রয়োজনীয়তা বহু দিন ধরেই অনুভব করা যাচ্ছে, এর সমাধানে তেমন কোনো উন্নতি এ বছরও হয়নি। জাতীয় নাট্যশালার হল বরাদ্দ এবং মহড়াকক্ষের স্বল্পতা নিরসনেও তেমন কোনো অগ্রগতি এ বছর হয়নি। অন্যান্য যেকোনো বছরের তুলনায় এ বছর জাতীয় নাট্যশালার মূল হলটি নাট্যকর্মীদের নাগালের বাইরে ছিল। বিভিন্ন দেশের দূতাবাসের ফরমায়েশি সাংস্কৃতিক অনুষ্ঠান আয়োজনেই বেশি ব্যস্ত ছিল মূল হলটি। এমনটি চলতে থাকলে আমাদের নিয়মিত নাট্যচর্চা ব্যাহত হবে নিঃসন্দেহে।
তার পরও এ কথা দৃঢ়ভাবে বলা যায়, নতুন নাটক নির্মাণে, রবীন্দ্রনাট্য নির্মাণে, উৎসব আয়োজনে, এমনকি দর্শকের সরব উপস্থিতির বিবেচনায় বছরটি ঢাকার মঞ্চনাটক চর্চায় অন্য বছরগুলোর তুলনায় একটু হলেও এগিয়ে থাকবে।



হাড্ডাহাড্ডি লড়াইটা গত বছর মিইয়ে গেলেও এ বছর আবারও স্বমহিমায় উপস্থিত। এ লড়াই শাহরুখ খান বনাম সালমান খানের। আমির খান, হূতিক রোশন ও রণবীর কাপুর হিট ছবি এবং প্রশংসিত অভিনয়ের বদৌলতে সাফল্য পেয়েছেন ঠিক, তবে বডিগার্ড-রেডি বনাম রা ওয়ান-ডন টু সব হিসাব-নিকাশ বদলে দিয়েছে। এ বছরে বলিউড সেরা পাঁচ নায়ককে নিয়েই এবারের আয়োজন

সালমান খান
সিংহাসন অক্ষুণ্ন রেখেছেন সালমান দাবাং খান। মাত্র দুটি ছবি—রেডি ও বডিগার্ড। দুটিই ব্লকবাস্টার। শুধু তা-ই নয়, ১০০ কোটি রুপি পার করা দুটি ছবিই সালমানের অবস্থানকে জিইয়ে রেখেছে। বডিগার্ড সব মিলিয়ে ২২৯ কোটি রুপি আয় করে দাবাং-এর রেকর্ডও (২১৩ কোটি) ভেঙে দিয়েছে। সালমানের অন্য ছবি রেডি-র আয় ১৭৯ কোটি। এ রকম রেকর্ড অতীতে কোনো বলিউডি অভিনেতা অর্জন করতে পারেননি; এমনকি সালমান প্রযোজিত প্রথম ছবি চিল্লার পার্টিও সাফল্যের মুখ দেখেছে। যার কারণে যশরাজ ফিল্মস বিশাল অঙ্কের পারিশ্রমিক দিয়ে প্রথমবারের মতো সালমানকে নিয়ে ছবি করছেন, যদিও বডিগার্ড ও রেডি তুষ্ট করতে পারেনি সমালোচকদের। তার পরও ক্যাটরিনার সঙ্গে সম্পর্ক থাকা না-থাকা, বিগ বস-৫ ও শরীরে অস্ত্রোপচার—সব মিলিয়ে সালমানই ২০১১ সালের ১ নম্বর নায়ক। বডিগার্ড-এর জন্য সালমান শ্রেষ্ঠ অভিনেতার পুরস্কার পেয়ে গেলে অবাক হওয়ার কিছুই থাকবে না। তবে পুরস্কারের দৌড়ে রণবীর কাপুর ও শাহরুখ খান হবেন সালমানের প্রধান প্রতিদ্বন্দ্বী।

শাহরুখ খান
এবারও শাহরুখকে সালমানের পরের আসনটি নিয়ে সন্তুষ্ট থাকতে হচ্ছে। মুক্তি পাওয়া দুটি ছবিই সফল। এর মধ্যে রা ওয়ান-এর এখন পর্যন্ত আয় ২০০ কোটি রুপি। তবে শাহরুখের অভাবনীয় প্রচারণা ও ছবির বাজেট—সব মিলিয়ে সবাই আশা করেছিল থ্রি ইডিয়টস-এর রেকর্ড না হোক (৩৬৬ কোটি), বডিগার্ড ও দাবাং-এর রেকর্ড ভেঙে দেবে রা ওয়ান। বাস্তবে অবশ্য তা হয়নি; এমনকি ছবিটি নিয়েও মিশ্র প্রতিক্রিয়া হয়েছে দর্শক-সমালোচকদের মধ্যে। বছরের শেষ সপ্তাহে মুক্তি পাওয়া ডন টু মাল্টিপ্লেক্স ও আন্তর্জাতিক মার্কেটে তুমুল ব্যবসা করছে। তবে ভারতে একক প্রেক্ষাগৃহে ডন টু তেমন একটা আমল পাচ্ছে না, বডিগার্ড কিংবা রেডি যেখানে মাল্টিপ্লেক্স ও একক—সবখানেই তাণ্ডব রচনা করেছিল। বডিগার্ড প্রথম চার দিনে আয় করেছিল ৮৮ কোটি ৭৫ লাখ রুপি, রা ওয়ান ঘরে তুলেছে ৮৫ কোটি ৫০ লাখ, অথচ ডন টুর আয় ৪৬ কোটি রুপি। ধারণা করা হচ্ছে, ডন টু সালমান ও শাহরুখের অন্যান্য ছবির মোট আয়কে ছাড়িয়ে যেতে পারবে না; এমনকি রা ওয়ানও পারেনি বডিগার্ডকে ছুঁয়ে যেতে। তবে এটাও সত্যি, বডিগার্ড, রা ওয়ান ও রেডির তুলনায় ডন টু ছবির মান অনেক গুণ বেশি। শুধু তা-ই নয়, অনেকের মতে, ডন টু শাহরুখের ক্যারিয়ারের সেরা অ্যাকশন ছবি। ২০১১ সালে শাহরখ প্রযোজিত অলওয়েস কাভি কাভি ধরাশায়ী হয়েছে বক্স অফিসে। প্রিয়াঙ্কা চোপড়ার সঙ্গে প্রেম আছে কি নেই, আইপিএল, যশ চোপড়ার নতুন ছবিতে ক্যাটরিনা-আনুশকার সঙ্গে চুক্তিবদ্ধ হওয়া এবং দুই ছবি নিয়ে বছরজুড়েই আলোচনায় ছিলেন শাহরুখ।

অজয় দেবগন
গত বছর তাঁকে ‘ডার্ক হর্স’ বলা হলেও এ বছর অজয় নিজ যোগ্যতায়ই খানদের পরের অবস্থানটি অর্জন করে নিয়েছেন। তিন খানের পাশাপাশি অজয়ই হিন্দি ছবির ইতিহাসে একমাত্র নায়ক, যাঁর ছবি ১০০ কোটির ওপর ব্যবসা করেছে। সিংঘাম ব্লকবাস্টার হিট। সেই সঙ্গে দিল তো বাচ্চা হ্যায় জিও সেমি হিট। সিংঘাম হিট হওয়ার পেছনে একমাত্র অজয়ের তারকা-ইমেজই ছিল প্রধান। তবে রাসকেলস ফ্লপ হওয়ার কারণে অজয়ের সাফল্যে কিছুটা ছন্দপতন ঘটে।

এমরান হাশমি
এমরান হয়তো নিজেও কখনো ভাবতে পারেননি বড় বাজেটের ছবি না করে, স্টাইলিশ নাচ কিংবা অ্যাকশন না দেখিয়ে শুধু অভিনয় ও ভালো ছবির জোরে একদিন সেরা পাঁচ নায়কের তালিকায় অবস্থান করে নেবেন। একসময় তাঁকে ‘সিরিয়াল কিসার’ বলা হলেও এমরান আজ তাঁর মেধার জোরেই দর্শক টানার ক্ষমতা রাখেন। এ বছর মুক্তি পাওয়া এমরানের তিনটি ব্যবসাসফল ছবিই এর প্রমাণ। দ্য ডার্টি পিকচার ব্লকবাস্টার হিট, মার্ডার ২ সুপারহিট এবং দিল তো বাচ্চা হ্যায় জি সেমি হিট। প্রিয়াঙ্কা-ক্যাটরিনা-রানীরা এমরানের সঙ্গে কাজ করতে না চাইলে এখন নির্মাতারা নায়িকাদের বাদ দেন, তাও ছবি থেকে এমরানকে বাদ দেন না। এটাই এমরানের বড় সাফল্য। জান্নাত ২, মার্ডার ৩, রাজ ৩, ডায়েন, সাংঘাই, ঘানচক্কর—এ রকম বেশ কটি আকর্ষণীয় ছবি রয়েছে এমরানের ঝুলিতে।

ইমরান খান
মামা ছাড়াও ভাগনে সফল—এ কথা ইমরান প্রমাণ করেছিলেন গত বছরই। ২০১১ সালে আবারও সেটা প্রমাণ করেছেন। মেরে ব্রাদার কি দুলহান হিট। সেই সঙ্গে মামার প্রযোজনায় দিল্লি বেলিতে সুপার হিট। দিল্লি বেলি ইমরানের ক্যারিয়ারে অন্যতম সেরা ছবি হিসেবে বিবেচিত হচ্ছে। বছরের শুরুতে দীর্ঘদিনের প্রেমিকা অবন্তিকাকে বিয়ে করে আলোচনায় এসেছেন ইমরান। ব্যক্তিগত ও পেশাগত জীবনে শতভাগ সাফল্য পেয়ে ইমরানের ক্যারিয়ারে সাফল্য পাল তুলেছে। যুক্ত হয়েছে করণ জোহর, বিশাল ভারাদ্বাজ, যশরাজ ফিল্মস ও ক্যাটরিনা কাইফ প্রযোজিত ছবি। এ বছর দ্বিতীয়বারের মতো ফিল্মফেয়ার পুরস্কার অনুষ্ঠানটি সঞ্চালনা করেছেন। শোনা যাচ্ছে, আগামী বছরও ইমরান ‘বলিউডের অস্কার’ অনুষ্ঠানটি সঞ্চালনা করবেন।
 রুম্মান রশীদ খান
[সূত্র: বক্স অফিস ইন্ডিয়া, কোইমোই]



কৈশোরের খোলস ছেড়ে সদ্য তারুণ্যে পা রেখেছে ছেলেটি। কিন্তু শৈশবের গন্ধ মুছে যায়নি একেবারেই। গোল চশমার ফাঁক দিয়ে ঠিকই চোখে পড়ে কৌতূহলী একজোড়া চোখ। মাথার চুল কিছুটা এলোমেলো, অবিন্যস্ত। ছেলেটির সবচেয়ে বড় পরিচয়, সে জাদু জানে। সেই জাদু দিয়ে লড়াই করে অশুভ শক্তির বিরুদ্ধে। ভয়ংকর সব দেও-দানোরাও শেষে হার মানে তার কাছে। জয় হয় তারই। জয় হয় হ্যারি পটারের!
এক দশকের যাত্রা শেষে এ বছরই সমাপ্তি টেনে দেওয়া হয়েছে হ্যারি পটার সিরিজের। জে কে রাউলিংয়ের অসাধারণ কল্পনাশক্তি, দুর্দান্ত লেখনী আর ডেভিড ইয়েটসের নির্মাণশৈলীরও জয় হয়েছে। হ্যারি পটার সিরিজের অষ্টম ও শেষ ছবি হ্যারি পটার অ্যান্ড দ্য ডেথলি হ্যালোস-এর দ্বিতীয় পর্ব ছিল ২০১১ সালের সবচেয়ে ব্যবসাসফল ছবি।
বছরের মাঝামাঝি মুক্তি পাওয়া ছবিটি বিশ্বজুড়ে, আয় করেছে ১৩২ কোটি ৮১ লাখ মার্কিন ডলার। অথচ ছবির বাজেট ছিল ২৫ কোটি ডলার। সর্বকালের সর্বোচ্চ আয় করা ছবির তালিকায় তিনেও উঠে এসেছে এই ছবি। ভেঙে দিয়েছে আরও কিছু রেকর্ড। ১৩ জুলাই মুক্তির দিনই নয় কোটি ডলারেরও বেশি আয় করেছে হ্যারি পটার অ্যান্ড দ্য ডেথলি হ্যালোস-এর দ্বিতীয় পর্ব, যা সর্বকালের রেকর্ড ভেঙে চুরমার করে দিয়েছে।
আন্তর্জাতিকভাবে মুক্তির দুদিন পর ছবিটি মুক্তি দেওয়া হয় যুক্তরাষ্ট্র আর কানাডায়। প্রথম সপ্তাহে এই দুই দেশে ছবিটি প্রযোজকের পকেটে পুরে দেয় ১৬ কোটি ৯১ লাখ ডলার। সাপ্তাহিক আয়ের হিসাবেও এটি একটি রেকর্ড। এর আগে যে রেকর্ডটি ছিল ২০০৮ সালে মুক্তি পাওয়া ব্যাটম্যান সিরিজের ছবি দ্য ডার্ক নাইট-এর।
এ বছর সবচেয়ে ব্যবসাসফল ছবির তালিকায় সুখবর আছে অ্যানিমেশন চলচ্চিত্রেরও। সেরা দশের মধ্যে চারটি ছবিরই ছিল অ্যানিমেটেড। কুংফু পান্ডা টু, দ্য স্মার্ফস, কারস টু ও রিও। অবশ্য এই চার ছবির মধ্যে সেরা পাঁচে ঠাঁই পেয়েছে কেবল কুংফু পান্ডা টু। সবচেয়ে ব্যবসাসফল ছবির চারে আছে এটি। এক নম্বর জায়গাটি হ্যারি পটারের। দুই আর তিনে আছে ট্রান্সফমারস: ডার্ক অব দ্য মুন এবং পাইরেটস অব দ্য ক্যারিবিয়ান: অন স্ট্রেঞ্জার্স টাইডস। এর মধ্যে পাইরেটস অব দ্য ক্যারিবিয়ান সিরিজের চতুর্থ ছবিটি সর্বকালের সর্বোচ্চ আয়ের তালিকায় ঢুকে গেছে আটে।
সবচেয়ে ব্যবসাসফল ছবির পাঁচে আছে টোয়াইলাইট সিরিজের চতুর্থ ও শেষ ছবির প্রথম পর্ব ব্রেকিং ডন। বেলা ও এডওয়ার্ড, মানবী ও ভ্যাম্পায়ারের অসম কিন্তু হূদয় ছুঁয়ে যাওয়া রোমান্টিক ছবিটি এ বছর আয় করেছে প্রায় ৬৫ কোটি ডলার। সেরা দশের ছয় আর সাতে আছে অ্যাকশনধর্মী ফাস্ট ফাইভ, কমেডি হ্যাংওভার পার্ট টু। শেষ তিনটি জায়গাই অ্যানিমেটেড ছবির দখলে: দ্য স্মার্ফস, কারস টু ও রিও।
এ বছর আরেকটি রেকর্ড হয়েছে। একই বছর তিন-তিনটি ছবি আয়ের দিক দিয়ে বিলিয়ন ডলারের মাইলফলক ছুঁয়েছে। এর আগে সব মিলে হলিউডে বিলিয়নের কোটা পূরণ করতে পেরেছিল যেখানে মাত্র সাতটি ছবি। অষ্টম ছবি হিসেবে বিলিয়নিয়ার হয়ে গেছে পাইরেটস অব দ্য ক্যারিবিয়ান: অন স্ট্রেঞ্জার্স টাইডস। নবম ছবি হিসেবে এই কৃতিত্ব হ্যারি পটার অ্যান্ড দ্য ডেথলি হ্যালোস-এর দ্বিতীয় পর্বের। এখন পর্যন্ত তালিকার দশম ও শেষ বিলিয়নিয়ার ছবি হলো ট্রান্সফমারস: ডার্ক অব দ্য মুন।
সেরা দশ তালিকার দিকে তাকালে আরেকটি জিনিস বোঝা যাবে, এ বছরটিতে ছিল সিক্যুয়েল ছবির জয়জয়কার। সেরা দশের আটটি ছবিই সিক্যুয়েল কিংবা সিরিজের নতুন কোনো পর্ব। সবচেয়ে বেশি সিক্যুয়েল ছবি মুক্তির রেকর্ডও গড়েছে ২০১১। সব মিলে এ বছর ২৮টি সিক্যুয়েল ছবি মুক্তি পায় থিয়েটারে।
ব্যবসাসফল সেরা দশের তালিকায় নাম না থাকলেও দ্য কিংস স্পিচ ছবিটির কথা মনে করিয়ে না দিয়ে সালতামামি অসম্পূর্ণ থেকে যাবে। এ বছর অস্কারে ১২টি বিভাগে মনোনয়ন পাওয়া এ ছবিটিই শেষ পর্যন্ত সেরা চলচ্চিত্রসহ চারটি পুরস্কার জিতেছে। সেরা ছবির পুরস্কার না জিতলেও ইনসেপশন-এর ঝুলিতেও গেছে চারটি অস্কার। গোল্ডেন গ্লোব পুরস্কারে অবশ্য সেরা ছবি নির্বাচিত হয়েছে দ্য সোশ্যাল নেটওয়ার্ক। ফেসবুক নামের জাদুর এক জগৎ নির্মাণ করা মার্ক জুকারবার্গের জীবনী নিয়ে বানানো হয়েছে ছবিটি। বছরটা তাই দুই জাদুকরেরও, হ্যারি পটার আর মার্ক জুকারবার্গের!
 রাজীব হাসান



পপসংগীতের ইতিহাসে এ বছরটা বোধ হয় শুরু করতে যাচ্ছে নতুন কোনো সময়ের। এটা এমন এক বছর, যাতে পরিষ্কার বলে দেওয়া যায়, নারীশিল্পীরাই রাজত্ব করেছেন। তবে রক গানের জগতে তেমন কোনো সুখবর নেই। হিপহপ আর পপ গানের তোড়ে রক গানের জনপ্রিয়তা কমছে বলেই মনে হয়। তবে ইউ টুর দারুণ সফল কনসার্ট বলে দিচ্ছে, এখনো এর শ্রোতা আছে। ব্যান্ডের তুলনায় বরং একক শিল্পীদেরই আধিপত্য চলেছে।

বিবারটিউব
ইউটিউবে এবার বিবারে জয়জয়কার। প্রথম শিল্পী হিসেবে তিনি পেলেন দুই বিলিয়ন ভিউ। টপকে গেলেন লেডি গাগাকে। ছোট্ট সেই কিশোরটি বড় হয়ে গেছে—নিশ্চিত হওয়া গেল বছর শেষে। এক ভক্ত দাবি করে বসে বিবার নাকি তার সন্তানের বাবা। প্রতিবাদ করে পিতৃত্ব পরীক্ষা দেওয়ার জন্য তৈরি হন বিবার। বেগতিক দেখে সরে পড়ে সেই ভক্ত।

অ্যাডেল এগিয়ে
এ বছরের সেরা পপ শিল্পীর যেকোনো তালিকায় একটি নাম থাকবেই—অ্যাডেল। টুয়েন্টি ওয়ান অ্যালবামের জন্য ছয়টি গ্র্যামি মনোনয়ন পেয়ে গেছেন অ্যাডেল। বিশ্বসংগীতের দুর্লভ পাওয়াটাও হয়ে গেছে অ্যাডেলের। ভক্ত-সমালোচক দুই দলেরই মন জয় করেছে ‘রোলিং ইন দ্য ডিপ’ আর ‘সামওয়ান লাইক ইউ’ গান দুটো। ইউএস টপচার্টের একদম ওপরে জায়গা করে নিয়েছেন ব্রিটিশ এই শিল্পী। লেডি গাগা, রিয়ানা, কেটি পেরিদের ভিড়ে অ্যাডেল ব্যতিক্রম, মানছেন সবাই। খোলামেলা পোশাক আর কোরিওগ্রাফির কসরত ছাড়াও হিট অ্যালবাম হওয়া সম্ভব। দেখিয়ে দিয়েছেন অ্যাডেল। বিহাইভ চুল, টানা আইলাইনার আর ভিন্টেজ পোশাক—ষাটের দশকের ডিভার স্টাইলে অ্যাডেলের সাজসজ্জাও নজর কেড়েছে। বছরের শেষে একটু হোঁচট খেলেন গলার সমস্যার কারণে। তবে ক্রিসমাসের আগে টুইটারে ছবি পোস্ট করে ভক্তদের আশ্বস্ত করেছেন। অনেকটা ওজনও কমিয়েছেন বোঝা যাচ্ছে ছবিতে।

টপচার্টে নারী শিল্পীরাই
টপচার্টগুলোর শুরুর দিকে দেখা যাচ্ছে নারী শিল্পীদেরই—লেডি গাগা, রিয়ানা, কেটি পেরি, নিকি মিনাজ। স্বঘোষিত এই প্রজন্মের অ্যালবাম বর্ন দিস ওয়ে নিয়ে লেডি গাগা আছেন সর্বাধিক বিক্রীত তালিকায় শক্ত অবস্থানে। ভক্ত-সমালোচকদের মিশ্র প্রতিক্রিয়া পেলেও সোশ্যাল মিডিয়ার সর্বোচ্চ ব্যবহার নিশ্চিত করেছে অ্যালবামের বিক্রি। মাংসের পোশাক পরে হাজির হওয়া, যিশু আর মেরিকে নিয়ে মিউজিক ভিডিও তৈরি—সারা বছরই নানা কারণে আলোচনায় ছিলেন তিনি।
জেনিফার লোপেজ, ব্রিটনি স্পিয়ারস, পিংক ফিরে এসেছেন টপচার্টে।
বিয়োন্সে আর লেডি গাগা সমালোচিত হয়েছেন অন্যের আইডিয়া নকল করার কারণে। নকল নয়, অনুপ্রেরণা বলে যথারীতি উড়িয়ে দিয়েছেন দুজনই।

মাইকেলের চিকিৎসকের শাস্তি
শাস্তি পেলেন মাইকেল জ্যাকসনের চিকিৎসক করাড মারে। ২০০৯ সালে মাইকেল জ্যাকসনের মৃত্যুর জন্য দোষী সাব্যস্ত করা হয় তাঁকে। ব্যথানাশক ওষুধের মাত্রাতিরিক্ত প্রয়োগের কারণে চার বছরের সাজা হয়েছে তাঁর।

জে লো-মার্ক অ্যান্থনির ছাড়াছাড়ি
জেনিফার লোপেজ-মার্ক অ্যান্থনির সাত বছরের সংসার ভেঙে গেল জুলাই মাসে।
অনেক দিন ধরেই কানাঘুষা চলছিল। জেনিফার লোপেজের হাতে বিয়ের আংটি না থাকা ইঙ্গিত দিচ্ছিল ভাঙনেরই। কিন্তু দুজনই এসব গুজব বলে উড়িয়ে দিচ্ছিলেন। অবশেষ প্রমাণ হলো যা রটে তা ঘটেও...
তবে ভাঙনে ভেঙে পড়েননি কেউই। অন্তত তাঁদের সাম্প্রতিক পারফরম্যান্স তো তা-ই বলে। ছাড়াছাড়ির পরই কলম্বিয়ার এক কনসার্টে মাতিয়েছেন মার্ক। দারুণ নারীভক্তদের সঙ্গে ঠাট্টাও করেছেন। এমটিভি ভিডিও মিউজিক অ্যাওয়ার্ডে মার্ক অ্যান্থনির সামনেই দারুণ পারফরম্যান্স দেখালেন জেনিফার।
তবে সামনে যা-ই হোক, আড়ালে নাকি দুজনই নখ-দাঁতে ধার দিচ্ছেন। বাচ্চাদের অভিভাবকত্ব নিয়ে জোর লড়াই হবে দুজনের—দাবি কয়েকটি ট্যাবলয়েডের।

এমির চলে যাওয়া
মাত্রই ২৭ বছর বয়সে চলে গেলেন এমি ওয়াইনহাউস। ২৩ জুলাই নিজের বাড়িতে মৃত অবস্থায় পাওয়া যায় তাঁকে। অক্টোবরে জানা গেল মৃত্যুর কারণ—অ্যালকোহলের বিষক্রিয়া। ‘দে ট্রাইড টু মেক মি গো টু রিহ্যাব, আই সেইড নো নো নো’ তাঁরই গাওয়া গানটির সঙ্গে অদ্ভুতভাবে মিলে গেল তাঁর জীবন। যদি রিহ্যাবে ইয়েস বলতেন এমি-ভক্তদের আফসোস একটাই।
এরপরই তাঁর অ্যালবামের বিক্রি কয়েকগুণ বেড়ে যায়। ব্যাক টু ব্ল্যাক অ্যালবামটি টপচার্টে চলে আসে। পরিবারের পক্ষ থেকে তাঁর নামে ফাউন্ডেশন প্রতিষ্ঠা করা হয়। তাঁর রিলিজ না হওয়া গানগুলো নিয়ে প্রকাশ হয় অ্যালবাম লায়নেস।

বিয়োন্সে বেবি
বিয়োন্সে- জে জির ঘরে আসছে নতুন মানুষ। অগাস্টে এম টিভি ভিডিও মিউজিত অ্যাওয়ার্ডে পারফরম করার পর ঘোষনা দেন বিয়োন্সে।



হলিউড
১. মিশন ইমপসিবল: ঘোস্ট প্রটোকল
২. শার্লক হোমস: অ্যা গেম অব শ্যাডোজ
৩. অ্যালভিন অ্যান্ড দ্য চিপমাঙ্কস: চিপরেক্ড!
৪. দ্য গার্ল উইথ দ্য ড্রাগন ট্যাটু
৫. দ্য অ্যাডভেঞ্চারস অব টিনটিন
৬. উই বট অ্যা জু
৭. নিউ ইয়ার্স ইভ
৮. আর্থার ক্রিস্টমাস
৯. হুগো
১০. দ্য মাপেটস

বলিউড
১. জো হাম চাহে: সানি, সিমরান কওর মুন্ডি এবং আলভী খান।
২. পাপ্পু কান্ট ডান্স সালা: বিনয় পাঠক এবং নেহা ধুপিয়া।
৩. ডন ২: শাহরুখ খান, প্রিয়াঙ্কা চোপড়া, ওম পুরি এবং লারা দত্ত।
৪. লেডিস ভার্সেস রিকি ভাল: রণবীর সিং এবং আনুশকা শর্মা।
৫. দ্য ডার্টি পিকচার: বিদ্যা বালান, নাসিরুদ্দিন শাহ, তুষার কাপুর এবং ইমরান হাশমি।
৬. ফারার: আকবর খান এবং কানন মালহোত্রা।
৭. লঙ্কা: মনোজ বাজপেয়ী এবং আর্জন বাজওয়া।
৮. চাল্লিস চৌরাসি: নাসিরুদ্দিন শাহ এবং অতুল কুলকার্নি।
৯. এক ম্যায় এক তু: ইমরান খান এবং কারিনা কাপুর।
১০. দেশি বয়েজ: অক্ষয় কুমার, জন অ্যাব্রাহাম এবং দীপিকা পাড়ুকোন।



২০১১ সালে চলচ্চিত্র অঙ্গনে অনেক ঘটনাই ঘটেছে। ভালো-মন্দ মিলিয়ে কেটে গেছে বছরটি। চলচ্চিত্র জগতের আলোচিত কিছু ঘটনা নিয়েই এই আয়োজন। লিখেছেন কামরুজ্জামান

শুভেচ্ছাদূত ববিতা
অশনি সংকেত-এর অনঙ্গ বউ হওয়ার সুবাদে বহু আন্তর্জাতিক চলচ্চিত্র উৎসবে ডাক পেয়েছেন ববিতা। তিনি ভাবেননি, এ সময় এসে একটি সম্মানজনক কাজের শুভেচ্ছাদূত হবেন। গত আগস্ট মাসেই আন্তর্জাতিক সংস্থা ডিসট্রেসড চিলড্রেন অ্যান্ড ইনফ্যান্টস ইন্টারন্যাশনাল ববিতাকে শুভেচ্ছাদূত করে। গত ১০ সেপ্টেম্বর আমেরিকার ইয়েল বিশ্ববিদ্যালয়ে তাঁকে আনুষ্ঠানিকভাবে দায়িত্ব বুঝিয়ে দেওয়া হয়। এর পর থেকে তিনি ব্যস্ত হয়ে পড়েন তাঁর কাজ নিয়ে। বিভিন্ন উন্নত দেশে গিয়ে সেখানকার স্কুলের বাচ্চাদের কাছে তৃতীয় বিশ্বের সুবিধাবঞ্চিত শিশুদের কথা বলে তহবিল গড়ার কাজ শুরু করেন। দীর্ঘ কয়েক মাস বিদেশে অবস্থান করে দেশে এসেই তিনি মায়ের নামে একটি হাসপাতাল নির্মাণের ঘোষণা দেন এবং নানার বাড়ি গিয়ে হাসপাতাল নির্মাণের জন্য জায়গাও দেখে আসেন। ববিতার এ কার্যক্রমকে চলচ্চিত্র অঙ্গনের সবাই সমর্থন জানান। ববিতা জানান, এমন একটি দায়িত্ব পেয়ে তিনি নিজেকে সম্মানিত মনে করছেন।

ভারতীয় চলচ্চিত্রের প্রদর্শনী
২০১১ সালের শুরুতেই বাণিজ্য মন্ত্রণালয়ের আমদানি নীতিমালায় উপমহাদেশের ছবি সাবটাইটেলসহ আনা যাবে—এমন এসআরও জারির পর প্রদর্শকেরা ভারতীয় ছবি আমদানি করেন। দেশীয় চলচ্চিত্রশিল্পী ও পরিচালক-প্রযোজকেরা আন্দোলন গড়ে তোলেন। একপর্যায়ে সরকার নির্বাহী আদেশে ভারতীয় চলচ্চিত্র আমদানির সিদ্ধান্ত বাতিল করে এর প্রদর্শন আবারও নিষিদ্ধ করে। প্রদর্শকেরা উচ্চ আদালতে সরকারের সিদ্ধান্তের বিরুদ্ধে রিট করেন। আমদানি নীতিমালা বাতিল হওয়ার আগ পর্যন্ত যে ছবিগুলো আমদানির উদ্দেশ্যে এলসি খোলা হয়েছে, সেগুলো দেশে ঢোকার নির্দেশ দেন আদালত। সরকার একপর্যায়ে ছবিগুলোর সেন্সর ছাড়পত্র দেয়। এরই ধারাবাহিকতায় দেশে ৩৮ বছর পর ২৩ ডিসেম্বর মুক্তি পেয়েছে ভারতীয় ছবি জোর। এরপর মুক্তি পাবে অন্য ছবিগুলো।

শাবনূরকে শিল্পী সমিতির তলব
২০১১ সালে শাকিব খান শিল্পী সমিতির সভাপতি হিসেবে নির্বাচিত হওয়ার পর প্রথম অভিযোগ পান শাবনূরের বিরুদ্ধে। সবার ধারণা ছিল, শাবনূরের মতো বড় শিল্পীকে খুব বেশি নিয়ম মানতে বাধ্য করা হবে না। কিন্তু শাকিব সবাইকে অবাক করে দিয়ে শাবনূরকে শোকজ করেন এবং অভিযোগকারী শহিদুল ইসলাম খোকনের শিডিউল কেন দেওয়া হয়নি, এর জবাব সশরীরে এসে ব্যাখ্যার নির্দেশ
দেন।
শাবনূর বাস্তবতা উপলব্ধি করে এক দিনের মধ্যেই শহিদুল ইসলাম খোকনের সঙ্গে আপস করেন এবং শিডিউল দিয়ে শিল্পী সমিতির কাছে পুরো বিষয়টি খুলে বলেন। এতে শাবনূর পার পেয়ে যান।

ঢাকার চলচ্চিত্রের মন্দা অবস্থা
ঢাকার চলচ্চিত্রশিল্পের জন্য গত ৩০ বছরের মধ্যে ২০১১ সালটা ছিল সবচেয়ে মন্দার বছর। এ বছর ১০টি সেরা ব্যবসাসফল ছবিও খুঁজে পাওয়া যায়নি। খোঁজ নিয়ে দেখা গেছে, ৪৭টি বাংলা এবং একটি ভারতীয় ছবি মুক্তি পেয়েছে। এর মধ্যে মাত্র পাঁচটি ছবি ব্যবসায়িক সাফল্য পেয়েছে। কয়েকটি ছবি মোটামুটিভাবে সফল হয়েছে। বেশির ভাগ ছবিই বক্স অফিসে মুখ থুবড়ে পড়েছে। যে পাঁচটি ছবি ব্যবসায়িক সাফল্য পেয়েছে, সেগুলো হলো—তোর কারণে বেঁচে আছি, মাটির ঠিকানা, মনের জ্বালা, টাইগার নাম্বার ওয়ান ও প্রিয়া আমার জান। অন্যদিকে মোটামুটিভাবে ব্যবসায়িক সাফল্য পেয়েছে যে ছবিগুলো, তার মধ্যে আছে—বস নাম্বার ওয়ান, এক টাকার ছেলে কোটি টাকার মেয়ে, হূদয় ভাঙা ঢেউ, জান কোরবান।

‘গেরিলা’র পুরস্কার লাভ
বাংলাদেশের চলচ্চিত্রের কিছুই নেই নেই করে যখন সবাই এর প্রতি অবহেলার দৃষ্টি দিচ্ছে, তখনই এ দেশের তৈরি গেরিলা কলকাতা চলচ্চিত্র উৎসবে সেরা ছবির সম্মান লাভ করে। ২০১১ সালে মুক্তিপ্রাপ্ত নাসির উদ্দীন ইউসুফ বাচ্চু নির্মিত অনুদানের এ চলচ্চিত্রটি উৎসবে যাঁরা দেখেছেন, তাঁরা সবাই প্রশংসা করেছেন।

আলোচিত কয়েকজন শিল্পী



গত তিন বছরের মতো ২০১১ সালেও চলচ্চিত্রশিল্প ছিল শাকিব খাননির্ভর। ২০১১ সালে শাকিব অভিনীত মোট ১৩টি ছবি মুক্তি পায়। এর মধ্যে সুপারহিট ছিল তোর কারণে বেঁচে আছি, মাটির ঠিকানা, মনের জ্বালা, টাইগার নাম্বার ওয়ান ও প্রিয়া আমার জান ছবিগুলো। তবে শাকিবের অন্য ছবিগুলো ব্যবসা করতে পারেনি।
নায়িকাদের মধ্যে সবচেয়ে বেশি ছবি মুক্তি পেয়েছে অপু বিশ্বাসের। মোট ১১টি ছবির মধ্যে ব্যবসাসফল ছবির তালিকায় জায়গা করে নিয়েছে তোর কারণে বেঁচে আছি, মনের জ্বালা ও প্রিয়া আমার জান।
মারুফের ব্যস্ততাও ছিল চোখে পড়ার মতো। এ বছর তাঁর ব্যবসাসফল ছবি ছিল এক টাকার ছেলে কোটি টাকার মেয়ে।
অপুর পরই নায়িকাদের মধ্যে যাঁর নাম সবার আগে উঠে এসেছিল, তিনি সাহারা। বছরের অন্যতম সেরা ব্যবসাসফল ছবি টাইগার নাম্বার ওয়ান-এ অভিনয় করেছিলেন তিনি।
ইমন ব্যস্ত ছিলেন চলচ্চিত্র নিয়েই। এ বছর ইমনের ছবিগুলোর মধ্যেগার্মেন্টস কন্যা আলোচিত ছবি হিসেবেই উঠে আসে।
২০১১ সালটা নিপুণেরও কেটেছে ভালোভাবেই। বছরের সেরা ব্যবসাসফল ছবি ও মোটামুটিভাবে সফল দুটি ছবি টাইগার নাম্বার ওয়ান ও বস নাম্বার ওয়ান দিয়ে নিপুণ সেরা নায়িকাদের দৌড়ে টিকে যান ভালোভাবেই।
চলচ্চিত্রের পাশাপাশি মডেলিংয়ে নিজেকে প্রতিষ্ঠিত করেছেন নিরব। ২০১১ সালেই তিনি হাতে পেয়েছেন চারটি ছবি। নতুনদের মধ্যে নিরব নির্মাতাদের দৃষ্টিও কেড়েছেন সফলভাবে।
পূর্ণিমা বছরের শুরুতে ভালোভাবেই ব্যস্ত সময় পার করেছিলেন। বছরের দ্বিতীয় সেরা ব্যবসাসফল ছবি মাটির ঠিকানা উপহার দেন তিনি। এরপর ইমপ্রেস টেলিফিল্মসের তিনটি ছবি একসঙ্গে হাতে নিয়ে বেশ আলোচনায় ছিলেন।
এর বাইরে ২০১১ সালের সর্বাধিক ছবির অভিনেতা ছিলেন মিশা সওদাগর। ২০১১ সালেই তিনি প্রবল প্রতিদ্বন্দ্বিতা করে শিল্পী সমিতির সাধারণ সম্পাদক পদে নির্বাচিত হয়েছেন। এ বছর ৩৫টি বাণিজ্যিক ধারার ছবির মধ্যে মিশার অভিনীত ছিল মোট ২১টি।

চলচ্চিত্র হারাল যাঁদের
২০১১ সালে চলচ্চিত্রশিল্প যাঁদের হারিয়েছে, তাঁদের মধ্যে আছেন চলচ্চিত্রনির্মাতা তারেক মাসুদ, চলচ্চিত্র গ্রাহক মিশুক মুনীর, পরিচালক জিল্লুর রহমান, অভিনয়শিল্পী সুষমা, প্রযোজক-পরিচালক শফিকুল ইসলাম, স্থির চিত্রগ্রাহক টি রহমান, আমিনুল হক, নূর মির্জা, আকতারুজ্জামান, চলচ্চিত্র প্রদর্শক আরহাম সিদ্দিকী এবং প্রযোজক মনির হোসেন।

ছবি মুক্তির সংখ্যা কমেছে
কাগজে-কলমে একটি ভারতীয় বাংলা ছবিসহ আছে ৪৮টি ছবি। আসলে সিনেমা হলে মুক্তি পেয়েছে এমন ছবির সংখ্যা ৩৪টি। গত ৩০ বছরে এত কমসংখ্যক ছবি মুক্তি পায়নি। চলচ্চিত্র প্রযোজক পরিবেশক সমিতির সভাপতি মাসুদ পারভেজ সোহেল রানা যদিও দাবি করেছেন, আগামী বছর ছবি মুক্তির সংখ্যা বাড়বে, কিন্তু নির্মাণাধীন ছবির যে সংখ্যা রয়েছে, তাতে আগামী বছরে ২৫টির বেশি ছবি মুক্তির কোনো সম্ভাবনা নেই। ছবি মুক্তি কম হওয়ার অন্যতম কারণ ছিল, নির্ভরযোগ্য শিল্পীর সংকটে ছিলেন প্রযোজকেরা। ফলে ছবি কম নির্মিত হয়েছে, তাই ছবি বেশি মুক্তি পায়নি।

নতুন এলেন যাঁরা
২০১১ সালে চলচ্চিত্রশিল্পে অভিনয়শিল্পী হিসেবে অভিষেক হয়েছে শায়না আমিন, হোমায়রা হিমু, ওমর রহিম, রিতু সাত্তার, আফনান, বাঁমরী, হূদিকা, চৈতী, শোয়েব, আঁখি, মেহরান, খেয়ালি, নিলয়, ঈশিতা, চঞ্চলা চঞ্চু, রওনক ও মাহি। এ ছাড়া নির্মাতা হিসেবে অভিষেক হয়েছে রুবাইয়াত হোসেন, রয়েল বাবু, রাজু আহম্মেদ, মাসুদ কায়ানাতও মোস্তফা কামাল রাজের। এর বাইরেও এ বছর নবীন পরিচালকেরা কাজ শুরু করেছেন। তাঁরা হলেন অনিমেষ আইচ, রেদোয়ান রনি, ইফতেখার ফাহমি, হিমেল আশরাফসহ অনেকেই।
২০১১ সালে গানের অ্যালবাম প্রকাশিত হয়েছে প্রায় সাড়ে ৩০০। বাণিজ্যিক বিবেচনায় এ বছর কোনো অ্যালবাম সে অর্থে হিট না হলেও জনপ্রিয়তার বিচারে আলোচনায় এসেছে হাতেগোনা কয়েকটি। এ ছাড়া বছরজুড়ে নানা ঘটনার মধ্য দিয়ে আলোচিত ছিল সংগীতাঙ্গন। লিখেছেন মনজুর কাদের

সংগীতের বৃৃহৎ আয়োজন
২০১১ সালের ২৩ ফেব্রুয়ারি বঙ্গবন্ধু আন্তর্জাতিক সম্মেলন কেন্দ্রের আয়োজিত হয়েছিল ওস্তাদ জাকির হোসেন নাইট। প্রথম আলোর আয়োজনে ওস্তাদ জাকির হোসেন নাইট অনুষ্ঠানটি এদেশের সংগীতানুরাগীদের কাছে ব্যাপক প্রশংসা অর্জন করে। ১৭ ফেব্রুয়ারি বিশ্বকাপ ক্রিকেটের উদ্বোধনী অনুষ্ঠানে সংগীতের আয়োজন ছিল চোখে পড়ার মতো। অনুষ্ঠানে বাংলাদেশের শিল্পীদের পাশাপাশি সংগীত পরিবেশন করেন বিশ্বখ্যাত গায়ক ব্রায়ান অ্যাডামস, সনু নিগম ও শংকর-এহসান-লয়। গত ১৮ ফেব্রুয়ারি বঙ্গবন্ধু আন্তর্জাতিক সম্মেলনকেন্দ্রে অনুষ্ঠিত ব্রায়ান অ্যাডামসের একক কনসার্টটিও ছিল স্মরণে রাখার মতো! এ বছর প্রদান করা হয় ‘সপ্তম সিটিসেল-চ্যানেল আই মিউজিক অ্যাওয়ার্ড’। যমুনার পাড়ে অনুষ্ঠিত ওই অনুষ্ঠানে উপস্থিত ছিলেন দেশের স্বনামধন্য অনেক শিল্পী, গীতিকার, সুরকার ও যন্ত্রশিল্পীরা। স্বাধীনতার ৪০ বছর উপলক্ষে এ আয়োজনে গান করেন বাইরের কয়েকটি দেশের শিল্পীরাও। স্বাধীনতার ৪০ বছর উপলক্ষে ১৬ ডিসেম্বর কমলাপুর স্টেডিয়ামে একটি বিশেষ অনুষ্ঠানের আয়োজন করে ওয়ালটন গ্রুপ। ওই অনুষ্ঠানেও বসে শিল্পীদের মিলনমেলা। ‘নারীর প্রতি সহিংসতাকে না বলুন’ স্লোগান ধারণ করে এ বছরের ২৬ নভেম্বর প্রথমবারের মতো চট্টগ্রামে কনসার্টের আয়োজন করে বামবা। কনসার্টটিতে বেশ সাড়াও মেলে।

মিশ্র অ্যালবামের আধিক্য
গত কয়েক বছরের গড় হিসাব বিবেচনা করলে এ বছর ব্যান্ড কিংবা একক অ্যালবামের চেয়ে মিশ্র অ্যালবাম প্রকাশের হার ছিল বেশি। কয়েকটি মিশ্র অ্যালবাম শ্রোতাপ্রিয়তাও পেয়েছে। এর মধ্যে রয়েছে প্রিন্স মাহমুদের নির্বাচিতা, সাজেদ ফাতেমীর গবেষণা ও পরিকল্পনায় ভাওয়াইয়া গানের অ্যালবাম পূবাল বাতাস, ওয়ারফেইজ, হাবিব ও অর্থহীনের সমর্পণ, আরফিন রুমির সুর ও সংগীতে নীলাঞ্জনা, বাসুর সুর ও সংগীতে বিসর্জনের ব্যথা, সুমন কল্যাণের সুরে দেশের গানের অ্যালবাম সালাম বাংলাদেশ, রাজীবের সুরে মেঘ, মাহমুদ সানীর হূদয়ের গল্প এবং তানভীর তারেকের মিশ্র অ্যালবাম কাঁহাতকসহ আরও বেশ কিছু মিশ্র অ্যালবাম।

মুঠোফোনে গানের প্রচলন
মুঠোফোনে গান প্রকাশের ধারাটা শুরু হয়েছে এ বছরই। নিজের তৃতীয় একক আহ্বান দিয়ে এ ধারাটা নিয়ে এসেছেন হাবিব।আহ্বান-এর গানগুলো প্রথমে বাংলালিংকের মিউজিক স্টেশনে শুনেছেন শ্রোতারা। পরে ডেডলাইন মিউজিক থেকে অডিও সিডি আকারে প্রকাশ করা হয় অ্যালবামটি। শাহ আবদুল করিম, হাসন রাজা ও লালন সাঁইয়ের গান নিয়ে হাবিব, ওয়ারফেইজ ও অর্থহীনের মিক্সড সমর্পণও শুরুতে মুঠোফোনে রিলিজ পায়। মুঠোফোনে প্রকাশিত হওয়া অন্য অ্যালবামগুলো হচ্ছে সোলসের জ্যাম, কুমার বিশ্বজিতের (৪০টি গানের পৃথক চারটি সিডি) মেঘের পালকী, একটা আকাশ, স্বপ্নের আনাগোনা, প্রেমের আবাস, অর্থহীনের অসমাপ্ত-২, তৌসিফের অনিদ্রা প্রভৃতি। সব কটি অ্যালবামই অডিও সিডি আকারে বের হয়। মাইলসের প্রতিচ্ছায়া মুঠোফোনে এলেও সিডি আকারে এখনো আসেনি।

নতুনদের অ্যালবাম ও গান
নিজের প্রথম একক ঘুড়ি তুমি কার আকাশে উড়ো অ্যালবামের টাইটেল গানটি দিয়ে অনেক শ্রোতার মন জয় করেছেন লুৎফর হাসান। তা ছাড়া এ অ্যালবামের ‘সাদা শূন্য রাত’ ও ‘সানগ্লাস ছিল না বলে’ গান দুটি শ্রোতাদের মন কেড়েছে। ঘুড়ি তুমি কার আকাশে উড়ো অ্যালবামের গানগুলোর কথা লিখেছেন সোমেশ্বর অলি। ভালোবাসা দিবসে প্রকাশিত হয়েছিল কিশোরের তৃতীয় একক অগোছালো ভালোবাসা। চলতি বছর নাটক ও চলচ্চিত্রের গানে প্রথমবারের মতো সুর ও সংগীত পরিচালনা করেছেন তিনি। সেরাকণ্ঠের ইমরানের প্রথম এককস্বপ্নলোকে অ্যালবামটি চলেছে মোটামুটি। তাঁর অ্যালবামের ‘মন’ গানটি শ্রোতারা গ্রহণ করেছেন। একক অ্যালবাম ছাড়াও মিশ্র কয়েকটি অ্যালবামে পাওয়া গেছে ইমরানের গান। ক্লোজআপ তারকা পুলকের যাবাবর পুলক অ্যালবামটি প্রশংসিত হয়েছে। তৌসিফের অনিদ্রা অ্যালবামটি প্রত্যাশার চেয়ে কম সফলতা পেলেও এ অ্যালবামের ‘এক পা দুপা করে’ গানটি শ্রোতাদের কাছে প্রশংসিত হয়েছে। ২০০৬ সালের ডি রকস্টার এবং ২০০৯-এ সাউথ এশিয়ান সুপারস্টার প্রতিযোগিতার চ্যাম্পিয়ন শুভর নতুন অ্যালবাম অনেক কিছু মোটামুটি সফলতা লাভ করেছে। এ ছাড়া আতিকের আপন করে নে, মিনারের আড়ি অ্যালবামগুলোর গান শ্রোতারা ভালোভাবে গ্রহণ করেছে।

আলোচিত শিল্পীরা
২০১১ সালে আলোচনার শীর্ষে ছিলেন তরুণ কণ্ঠশিল্পী, সংগীত পরিচালক আরফিন রুমি। বছরের শুরুতে ক্রিকেটের জন্য লেখা গান ‘জ্বলে উঠো বাংলাদেশ’ নিয়ে অনেক বিতর্কে তৈরি হলে শেষে তা কাটিয়ে উঠেন। ‘দূরবীন’ ব্যান্ডের এ গানটি লিখেছেন রবিউল ইসলাম জীবন। বিশ্বকাপের স্বাগত সংগীত ‘ও পৃথিবী এবার এসে বাংলাদেশ নাও চিনে’ গানটির মধ্য দিয়ে নতুন করে আলোচনায় আসেন সংগীতশিল্পী ইবরার টিপু। হূদয় খানের ছোঁয়া অ্যালবামটি প্রত্যাশা অনুযায়ী সফলতা না পেলেও এর টাইটেল গান ‘ছোঁয়া’ ও ‘এত কিছু বোঝো তুমি মন বোঝো না’ গানটি বেশ জনপ্রিয়তা পেয়েছে। ‘এর বেশি ভালোবাসা যায় না’ গানের আলোচিত শিল্পী শফিক তুহিনের একক কোনো অ্যালবাম প্রকাশিত না হলেও মিশ্র অ্যালবাম অনুরাগ-এর ‘প্রথম সূর্যোদয়’ গানটির মাধ্যমে তিনি বছরজুড়েই আলোচনায় ছিলেন। শহীদের একক অ্যালবাম নীলাম্বরীতে শুভমিতা ও শহীদের গাওয়া ‘এক জীবনে এত প্রেম পাবো কোথায়’ গানটি এখন পর্যন্ত সর্বাধিক শ্রোতাপ্রিয় গান। আরফিন রুমির তৃতীয় একক ভালোবাসি তোমায় ছিল মোটামুটি ব্যবসাসফল। প্রিন্স মাহমুদের নির্বাচিতা অ্যালবামের গানটিও শ্রোতারা ভালোভাবে নিয়েছেন। ন্যান্সির নতুন কোনো অ্যালবাম প্রকাশিত না হলেও ছিলেন আলোচনার কেন্দ্রবিন্দুতে। বেলাল খানের সুরে প্রেমের জন্য পৃথিবী চলচ্চিত্রে ‘পাগল তোর জন্য’ এবং খুঁটি সিনেমার ‘দলিল’ গান দুটি শ্রোতাদের কাছে প্রশংসিত হয়েছে। কোনো একক অ্যালবাম প্রকাশিত না হলেও মিশ্র অ্যালবামের গান দিয়ে পড়শীও আলোচনায় ছিলেন বছরজুড়ে। কণার ব্যস্ততা ছিল বছরজুড়ে। চলচ্চিত্র, নাটক ও অডিওতে সমানতালে গান গেয়েছেন তিনি। বছরের শেষের দিকে সিম্পলি কণা শিরোনামে একক অ্যালবাম প্রকাশিত হয়েছে।

বছরের যত বিয়ে
বছরের প্রথম দিকে দিনাজপুরের পৌর চেয়ারম্যান শিবলী সাদিককে হুট করেই বিয়ে করেন ক্লোজআপ তারকা সালমা। অনেকটা নীরবে বিয়ে করেন আরেক ক্লোজআপ তারকা রন্টি দাশ। বছরের সবচেয়ে আলোচিত বিয়ে হিসেবে উঠে আসে হাবিব ওয়াহিদের নাম। মায়ের পছন্দে হাবিব বিয়ে করেন চট্টগ্রামের মেয়ে রেহানকে। এ বছর আরও বিয়ে করেন সংগীত পরিচালক ফুয়াদ ও সুমন কল্যাণ। তা ছাড়া এ বছর সন্তানের বাবা হন বালাম, ক্লোজআপ তারকা রাজীব ও মুহিন।

শিল্পী-প্রকাশকের মধ্যে দ্বৈরথ
কয়েক বছর ধরেই শিল্পী এবং প্রযোজনা প্রতিষ্ঠানগুলোর মধ্যে দ্বন্দ্ব বিদ্যমান। গানের রয়্যালটি এবং স্বার্থসংশ্লিষ্ট বিষয় নিয়ে দুই পক্ষের এই মতবিরোধ! বছরের শেষ ভাগে এসে তা আরও মারাত্মক আকার ধারণ করে। স্বাক্ষর নকলের অভিযোগে প্রযোজনা প্রতিষ্ঠান সাউন্ডটেকের স্বত্বাধিকারী সুলতান মাহমুদ বাবুলের বিরুদ্ধে মামলা করেন জেমস। সেই মামলায় বাবুলকে আটক করা হয়। পরে জামিনে মুক্তি লাভ করেন বাবুল। এ ঘটনার প্রতিবাদে এক সংবাদ সম্মেলনের আয়োজন করে প্রযোজনা প্রতিষ্ঠানগুলোর সংগঠন এমআইবি। এ ঘটনার সুরাহা না হলে ব্যান্ডের অ্যালবাম প্রকাশ থেকে বিরত থাকবেন বলে জানিয়ে দেওয়া হয়। এসব নিয়ে বর্তমানে দুই পক্ষের মধ্যেই নীরব সংঘাত চলছে।

অ্যালবামহীন শীর্ষ তারকারা
বছরের প্রায় পুরোটাই অ্যালবামহীন ছিলেন বেশির ভাগ শীর্ষ শিল্পী। অ্যালবাম তৈরি কিংবা প্রকাশের চেয়ে বছরব্যাপী দেশ-বিদেশের স্টেজ শোতে সর্বাধিক ব্যস্ত ছিলেন আইয়ুব বাচ্চু বা এলআরবি, জেমস ও মিলা। অডিও ইন্ডাস্ট্রির অন্যতম এই তিন শিল্পী গত বছরের মতো এ বছরও অ্যালবাম প্রকাশের কথা বলেও শেষ পর্যন্ত প্রকাশ করতে পারেননি নিজেদের অ্যালবাম।

ব্যান্ডের অ্যালবাম
এ বছর ব্যান্ডের অ্যালবাম প্রকাশের হার ছিল চোখে পড়ার মতো। বেশ কয়েকটি ব্যান্ডের অ্যালবাম এসেছে এবার। এর মধ্যে উল্লেখযোগ্য সোলসের জ্যাম, অর্থহীনের অসমাপ্ত-২, ব্ল্যাকের ব্ল্যাক, শূন্যর গড়ব বাংলাদেশ, পার্থিবের উৎসর্গ নিজেকে, নেমসিসের তৃতীয় যাত্রা, মহাকাল ব্যান্ডের মহাকাল প্রভৃতি।

হারিয়েছি যাঁদের
চলতি বছরের ৫ জুন মরণব্যাধি ক্যানসারের সঙ্গে লড়ে হেরে গেছেন পপসম্রাট আজম খান। ক্লোজআপ তারকা আবিদ পৃথিবী ছেড়ে গেছেন ২৯ জুন। বিশিষ্ট সংগীতশিল্পী-সংগঠক অজিত রায় মারা যান ৪ সেপ্টেম্বর। এ ছাড়া এ বছর হারিয়েছি অন্যতম সংগীতপ্রাণ ইলা মজুমদার, মৃদুল কান্তি চক্রবর্তী, পপসম্রাজ্ঞীখ্যাত পিলু মমতাজ, রেনেসাঁ ব্যান্ডের সদস্য মাহবুব মোর্শেদ মুন্নাকে।
এ ছাড়া হারিয়েছি উপমহাদেশের অন্যতম জনপ্রিয় শিল্পী ভূপেন হাজারিকা, জগজিৎ সিং, মৃণাল চক্রবর্তী ও ঋতু গুহকে।
কালের পরিক্রমায় একটি বছর পেরিয়ে যাত্রাশিল্প আরেকটি বছরে পা রাখতে যাচ্ছে। এ বছরে যাত্রাঙ্গনে ঘটেছেও অনেক ঘটনা। তারই চুম্বক অংশ হচ্ছে—
যাত্রাশিল্পে বছরটিতে প্রাপ্তিযোগ অনেক। অতীতের সব বাধ্যবাধকতা পেরিয়ে নতুন পথে পা বাড়িয়েছে যাত্রা। মুক্তিযুদ্ধের পালা মঞ্চায়ন এর মধ্যে উল্লেখযোগ্য। দেশ অপেরার বাংলার মহানায়ক, আনন্দ অপেরার শতাব্দীর মহানায়ক বঙ্গবন্ধু শেখ মুজিব, নিউ রংমহলের রক্তাক্ত একাত্তর, দেশশ্রীর সোনার বাংলা, চৈতালীর মুক্তিফৌজ সরাসরি মুক্তিযুদ্ধের পালা। এ ছাড়া নিরক্ষরতা দূরীকরণে গণসাক্ষরতা অভিযানের সহযোগিতায় যাত্রাপালা মা মাটি মানুষ মঞ্চায়ন ছিল উল্লেখ করার মতো। চৈতালী অপেরা নেকমরদে, নিউ রংমহল কুষ্টিয়ার খোকসায়, গীতশ্রী বড়বাড়ীর গাজীপুরে এবং কিশোরগঞ্জের বিন্নাটিতে যাত্রাশিল্প উন্নয়ন পরিষদ কিশোরগঞ্জ জেলা শাখা অংশগ্রহণ করে। এ বছর একুশে পদকপ্রাপ্ত যাত্রাশিল্পী জ্যোৎস্না বিশ্বাসের যাত্রাভিশন ও চারণিকা যাত্রা সমাজ ‘রবি যাত্রা উৎসব’ পালন করে যাত্রার অগ্রযাত্রায় ভূমিকা রেখেছে। যাত্রাশিল্পের লোকদের পদ্ধতিগত প্রশিক্ষণের জন্য ঢাকায় ‘যাত্রা পাঠশালা’ তৈরি হয় এ বছরে। এই শিল্পে সবচেয়ে প্রাপ্তি ও আলোচিত বিষয় হচ্ছে যাত্রাশিল্পের সরকারি অনুদান। খুলনা-চট্টগ্রামে উৎসব পালন। ঢাকায় একটি সেমিনার আয়োজন করা হয় সরকারি অর্থে। এ বছরে সংগঠিত যাত্রাদলের সংখ্যা ৪২টি। নতুন পালা এসেছে ১৪টি। সর্বাধিক মঞ্চায়িত পালা দেবী সুলতানা। নতুন দলের সংখ্যা চারটি। মহিলা মালিক ছয়জন। বিনিয়োগ নগদ ২৩ কোটি টাকা।
বিগত কয়েক বছর যাত্রাশিল্পের ওপর নানামুখী যে সমস্যা ছিল, ধীরে ধীরে এর সমাধান হতে যাচ্ছে। অচিরেই যাত্রাশিল্পের নীতিমালাটি পাস হবে—এমন আশ্বাস পাওয়া গেছে। চলতি বছর নীতিমালার খসড়া তৈরি করেছে সরকার। এটি নিয়ে যাত্রামহলে ব্যাপক আলোচনা চলছে।
অনেক প্রাপ্তিযোগের মধ্যে বিয়োগান্তক ঘটনাও ঘটেছে দু-একটি। যাত্রাশিল্পের নন্দিত শিল্পী নৃপেন চ্যাটার্জি, আবদুল কুদ্দুস, নৃত্যশিল্পী হিরা মারা যান চলতি বছর। দুর্ঘটনাও ছিল কয়েকটি।



নেকমরদ প্যান্ডেলে অশ্লীল নাচের দাবিতে প্যান্ডেলে আগুন ও ভাঙচুর করে দর্শক। মালিকসহ চার শিল্পী আহত হন। অশ্লীলতার দায়ে চৈতালীর আট নৃত্যশিল্পী গ্রেপ্তার হন দিনাজপুরের বীরগঞ্জে। খুলনার ডুমুরিয়ায় একটি যাত্রাদলের এক লাখ টাকা আত্মসাৎ করেছে নায়েক পার্টি।  এম এ মজিদ
নতুন ও পুরোনো নাটক মঞ্চায়ন থেকে শুরু করে থিয়েটারের সাংগঠনিক কাজ, নাট্য মিলনায়তনসহ নানা বিষয় এবং নানা ঘটনা নিয়ে এ বছরও ঢাকার মঞ্চ সরব ছিল। এখান থেকে ১০টি আলোচিত ঘটনা তুলে আনা হয়েছে। লিখেছেন শফিক আল মামুন

দ্বিতীয়বার আইটিআইয়ের বিশ্ব সভাপতি নির্বাচিত
পৃথিবীর সবচেয়ে বড় থিয়েটার সংগঠন ইন্টারন্যাশনাল থিয়েটার ইনস্টিটিউট (আইটিআই) থেকে দ্বিতীয়বারের মতো আবারও বিশ্ব সভাপতির পদটা দখলে নিয়েছেন বাংলাদেশের বিশিষ্ট নাট্যজন রামেন্দু মজুমদার। ২০১১ সালের ২৭ সেপ্টেম্বর চীনের শামেনে বিশ্ব নাট্যপ্রতিনিধিদের দেওয়া সবচেয়ে বেশি ভোটে সদস্য নির্বাচিত হন। প্রথমে সদস্য দেশ মিলে ২০ সদস্যের একটি কমিটি গঠন করা হয়। সেখানে ৫২টি ভোটের মধ্যে ৪৪টি পান রামেন্দু মজুমদার। পরে নির্বাচিত ২০ সদস্য মিলে সভাপতি নির্বাচন করেন রামেন্দু মজুমদারকে। এর আগে ২০০৮ সালে স্পেনের মাদ্রিদে প্রথমবারের মতো আইটিআইয়ের বিশ্ব সভাপতি নির্বাচিত হন তিনি।

মঞ্চে প্রথম সরকারি অনুদান
দীর্ঘ আন্দোলন-সংগ্রামের পর মঞ্চনাটকের ইতিহাসে থিয়েটার চর্চার জন্য প্রথম অনুদান দেয় বাংলাদেশ সরকার। নাটকের সবচেয়ে বড় সংগঠন বাংলাদেশ গ্রুপ থিয়েটার ফেডারেশনকে ২০১১ সালের মার্চ-এপ্রিলে প্রায় ৬২ লাখ টাকা অনুদান হিসেবে দেওয়া হয়। এখান থেকে ফেডারেশন এরই মধ্যে সারা দেশে নাট্যকর্মীদের নিয়ে কর্মশালা ও বিভাগীয় নাট্যোৎসব এবং ঢাকায় বড় বড় দুটি নাট্যোৎসব শেষ করেছে। ফলে নাট্যচর্চায় নতুন মাত্রা পেয়েছে দলগুলো।

রবীন্দ্রনাথের একাধিক নাটক
বাংলাদেশের মঞ্চনাটকে এত দিন রবীন্দ্রনাথের হাতেগোনা কয়েকটি নাটক মঞ্চায়ন হয়ে আসছিল। কিন্তু প্রথমবারের মতো এ বছর একসঙ্গে রবীন্দ্রনাথের একাধিক নাটক মঞ্চে আসায় ঢাকার মঞ্চের চিত্রই পাল্টে গেছে। রবীন্দ্রনাথের সার্ধশততম জন্মবার্ষিকী উপলক্ষে শেষের কবিতা, রথের রশি, রথযাত্রা, কালের যাত্রা, মুক্তধারা, মুক্তির উপায়, চিত্রাঙ্গদা, নষ্টনীড়, আপদ, দেবতার গ্রাস, নিশিমন বিসর্জন, রাজা, চণ্ডালিকা, বৈকুণ্ঠের খাতা প্রভৃতি নাটক মঞ্চে এসেছে।

একাধিক মুক্তিযুদ্ধের নাট্যোৎসব
স্বাধীনতার ৪০ বছর পর এ বছর বাংলাদেশের মঞ্চনাটকে একটু ভিন্নতা এসেছে। শুধু মুক্তিযুদ্ধের নাটক নিয়ে এবার মঞ্চপাড়া বেশ আলোচনায় ছিল। বছরের শুরু থেকেই এসব নাটক নিয়ে উৎসব শুরু হয়। ১ মার্চ থেকে শহীদ মিনারে মুক্তিযুদ্ধের নাটক নিয়ে উৎসব করে পথনাটক পরিষদ। বছরের মাঝামাঝি সময়ে এসে থিয়েটার আর্ট ইউনিট উৎসব করে আরও একটি মুক্তিযুদ্ধের নাটক। ১ ডিসেম্বর থেকে মহাকাল প্রায় নয় দিনব্যাপী মুক্তিযুদ্ধের নাটক নিয়ে সফলভাবে শেষ করে নাট্যোৎসব। এর রেশ না কাটতেই ১১ ডিসেম্বর থেকে শিল্পকলা ও বাংলাদেশ গ্রুপ থিয়েটার ফেডারেশন যৌথভাবে আট দিনের মুক্তিযুদ্ধের নাট্যোৎসব করে।

একাধিক নাটকের শততম মঞ্চায়ন
ঢাকার বেশ কয়েকটি বড় দল তাদের চলতি প্রযোজনার শততম মঞ্চায়ন শেষ করেছে এ বছর। মহাকাল নাট্যসম্প্রদায় তাদের মুক্তিযুদ্ধের নাটক ঘুম নেই নাটকটির শততম মঞ্চায়ন করেছে ৮ ডিসেম্বর জাতীয় নাট্যশালায়। এর আগে নভেম্বর মাসে ঢাকা থিয়েটারের সাড়া জাগানো একক নাটক বিনোদিনীর শততম মঞ্চায়ন শেষ হয়েছে। বছরের শুরুর দিকে আরণ্যক নাট্যদলের জনপ্রিয় প্রযোজনা রাঢ়াঙ নাটকটির শততম মঞ্চায়ন করেছে।

দেশের বাইরে উদ্বোধনী মঞ্চায়ন
বাংলাদেশের মঞ্চনাটকের পরিচিতিটায় একটু ভিন্নতা এসেছে। ২০০৯ সালের ১৮ ডিসেম্বর সময় এর শেষ সংলাপ নাটকটি কলকাতার একাডেমি অব ফাইন আর্টস মঞ্চে উদ্বোধন করে। সেই সময় এ নতুনত্বের বিষয়টি ঢাকার মঞ্চে আলোচনায় উঠে আসে। মাঝখানে একটু বিরতি পেলেও আবার একই ধারায় ফেরে ঢাকার নাটক। এ বছর আরও দুটি নাটক দেশের বাইরে উদ্বোধন করা হয়েছে। ২৬ আগস্ট আন্তর্জাতিক নাট্যোৎসবে প্রাঙ্গণেমোর নাট্যদলের শেষের কবিতা নাটকটির উদ্বোধন হয় কলকাতার মধুসূদন মঞ্চে। এদিকে বাঙলা থিয়েটারের নাটক দি ডিসটেন্ট নেয়ার নাটকটির প্রাথমিকভাবে কারিগরি মঞ্চায়ন বাংলাদেশে হলেও স্কটল্যান্ডের এডিনবার্গে সিরেন্স উৎসবে উদ্বোধন মঞ্চায়নসহ ধারাবাহিক মঞ্চায়ন হয়। ২২ থেকে ২৭ আগস্ট পর্যন্ত প্রদর্শনী হয় নাটকটির।

মঞ্চনাটকের সূতিকাগার মহিলা সমিতি ভেঙে ফেলা
বাংলাদেশের মঞ্চনাটকের সূতিকাগার হিসেবে বেইলি রোডের মহিলা সমিতি মঞ্চের ইতিহাস সব সময়ই উজ্জ্বল হয়ে থাকবে। স্বাধীনতাযুদ্ধের পর মঞ্চনাটকের গতি ফিরে আসে এ মঞ্চের হাত ধরেই। ১৯৭৩ সালে দর্শনীর বিনিময়ে নাটক প্রদর্শনীর মধ্য দিয়ে শুরু হয় মিলনায়তনটির যাত্রা। দীর্ঘদিন কোনো সংস্কারকাজ না হওয়ায় প্রায় পাঁচ বছর ধরে এ মিলনায়তনটি নাটক মঞ্চায়নের অনুপযোগী হয়ে পড়ে। ফলে নাটক মঞ্চায়ন হতো জাতীয় নাট্যশালায়। নাট্যকর্মীদের দাবির মুখে এ বছরের ১৩ সেপ্টেম্বর আনুষ্ঠানিকভাবে এটি ভেঙে ফেলা হয়। কারণ, জায়গাটিতে ৩০০ ও ৫০০ আসনের আধুনিক মিলনায়তন হবে।

রেপার্টরি থিয়েটারে আগ্রহ
নব্বই দশকের শুরুতে রেপার্টরি থিয়েটার ঢাকার মঞ্চে আলোচনায় আসে। সেই সময় বাঙলা থিয়েটার আদিম মানুষ, লেবেদেফ প্রভৃতি নাটক মঞ্চে এনে আলোচনায় উঠে আসে। ২০০০ সালের পর চের সাইকেল নাটকটিও সেই আলোচনায় যোগ হয়। পরে আসে থিয়েটারওয়ালা রেপার্টরি। এত দিন দু-একটা দলই ধীরে ধীরে কাজ করেছে। কিন্তু এ বছর নাট্যকর্মীদের মধ্যে রেপার্টরি থিয়েটারে বেশ আগ্রহ দেখা গেছে। বেশ কয়েকটি নতুন দলও গঠন হয়েছে। দলগুলোর প্রযোজনাও নিয়মিত মঞ্চস্থ হচ্ছে। শূন্যন, দশরূপক, নাট্যম রেপার্টরিসহ আরও কয়েকটি রেপার্টরি নাটকের দল কাজ শুরু করেছে।

একাধিক একক নাটক মঞ্চে ও প্রথম একক নাটকের নাট্যোৎসব
একক নাটকের মঞ্চে আসার হিড়িক ছিল এ বছর। প্রথমবারের মতো একক নাটক নিয়ে ঢাকার মঞ্চে উৎসবও হয়েছে এবার। লাল জমিন, ডিসটেন্ট নেয়ার, কহে বীরাঙ্গনা, জানালায়, তারামন বিবি প্রভৃতি একক নাটক মঞ্চে আসে। একই সঙ্গে কোকিলারা, বিনোদিনী, আমি বীরাঙ্গনা বলছি, স্ত্রীর পত্র, সীতার অগ্নিপরীক্ষা, বিফোর ব্রেক ফাস্ট প্রভৃতি নাটক নিয়ে ঢাকার মঞ্চে প্রথম একক নাট্যোৎসব হয়।
« আগের সংবাদ পরের সংবাদ»

আরণ্যক নাট্যদল, থিয়েটার আর্ট ইউনিট, নাট্যধারা, থিয়েটার, সুবচন, ঢাকা পদাতিক, পদাতিক নাট্যসংসদ টিএসসি, পদাতিক নাট্য সংসদ বাংলাদেশসহ একাধিক দল মঞ্চে পদক দিয়ে আসছে। কোনো দল দুই বছর পরপর আবার কোনো দল এক বছর পরপর এ পদক দিয়ে থাকে। এ বছর বেশ কয়েকটি নাটকের দল ও দল প্রবর্তিত সম্মাননা পদক দিয়েছে।

থিয়েটার আর্ট ইউনিট প্রবর্তিত এস এম সোলায়মান প্রণোদনা বৃত্তি
এ বছরও থিয়েটার আর্ট ইউনিট এস এম সোলায়মানের স্মরণে থিয়েটার আর্ট ইউনিট প্রবর্তিত প্রণোদনা বৃত্তি প্রদান করেছে। তরুণ নাট্যকর্মীদের মঞ্চে উৎসাহী করার জন্য প্রতিবছর এ বৃত্তি দেওয়া হয়। এ বছর ২২ সেপ্টেম্বর জাতীয় নাট্যশালায় এ বৃত্তি দেওয়া হয়। এবার বৃত্তি পেয়েছেন অভিনেত্রী ও নির্দেশক ত্রপা মজুমদার।

থিয়েটার প্রবর্তিত মোহাম্মদ জাকারিয়া ও মুনীর চৌধুরী পদক
প্রতিবারের মতো এবারও থিয়েটার প্রবর্তিত মোহাম্মদ জাকারিয়া সম্মাননা ও মুনীর চৌধুরী পদক দেওয়া হয়েছে। গত ২৭ নভেম্বর জাতীয় নাট্যশালার পরীক্ষণ থিয়েটার হলে এ সম্মাননা ও পদক প্রদান অনুষ্ঠান অনুষ্ঠিত হয়। মোহাম্মদ জাকারিয়া সম্মাননা পেয়েছেন থিয়েটারের পত্রিকা থিয়েটারওয়ালা এবং মুনীর চৌধুরী পদক পেয়েছেন পশ্চিম বাংলার বিশিষ্ট নাট্যজন মনোজ মিত্র।



নাট্যধারা প্রবর্তিত ‘তনুশ্রী পদক’
২০০০ সালের ২৯ নভেম্বর নাট্যধারার প্রতিশ্রুতিশীল অভিনেত্রী নাট্যকর্মী তনুশ্রী পৃথিবী ছেড়ে চলে যান। পরের বছর থেকেই তাঁর স্মৃতি ধরে রাখার জন্য তরুণ নাট্যকর্মীদের মধ্যে তনুশ্রীর নামে পদক দিয়ে আসছে নাট্যধারা। সেই ধারাবাহিকতায় এবারও তনুশ্রী পদক দেওয়া হয়েছে। ৮ জুলাই এ পদক দেওয়া হয়। এবার এ পদক পেয়েছেন তরুণ নাট্যনির্দেশক শুভাশিস সিনহা।
আজ তাঁর জন্মদিন নয়। ডিসেম্বর মাসেও জন্মাননি তিনি। জন্মেছিলেন ভারতের মাদ্রাজের চিঙ্গলেপুটে, ১৯৩৬ সালের মে মাসের ১৪ তারিখে। তবুও মাসটা ডিসেম্বর বলেই সম্ভবত তাঁর কথা মনে পড়ল। পঞ্চাশ, ষাট এমনকি সত্তরের দশকজুড়ে ভারতীয় চলচ্চিত্রের দাপুটে অভিনেত্রী ওয়াহিদা রেহমান। বলা হয়, ভারতীয় সিনেমার সোনালি সময়ের উজ্জ্বলতম নক্ষত্রের নাম ওয়াহিদা রেহমান। বাংলাদেশের মুক্তিযুদ্ধের এক বিদেশি বন্ধুর নামও ওয়াহিদা রেহমান। এ কারণেই আজকের দিনে এই লেখা।
১৯৭১ সালের ২৫ মার্চে পাকিস্তানি বাহিনী এ দেশে যখন নির্বিচারে গণহত্যা শুরু করেছিল, এর অব্যবহিত পর প্রতিবেশী ভারতের বিভিন্ন পেশাজীবী অনেক মানুষই এ দেশের স্বাধীনতাকামী মানুষের সহায়তায় এগিয়ে এসেছিলেন বন্ধুত্বের হাত বাড়িয়ে। তৈরি হয়েছিল স্বেচ্ছাসেবী অনেক সংগঠন, যার মাধ্যমে জনমত তৈরি ছাড়াও অর্থনৈতিক ও বিভিন্ন ধরনের সহায়তা করা হচ্ছিল এ দেশের মুক্তিকামী মানুষের। ভারতে বাংলাদেশ এইড কমিটি ছিল এমনই একটি মঞ্চ।
২৫ মার্চের রাতে পাকিস্তানি বাহিনী ঢাকায় যে গণহত্যা শুরু করেছিল, ২৭ মার্চ মুম্বাইয়ের অধিকাংশ সংবাদপত্রেই সেই নারকীয় হত্যাযজ্ঞের সচিত্র সংবাদ প্রকাশিত হয়েছিল। সেই সময়ের মুম্বাই শহরের বিভিন্ন পেশাজীবী সচেতন মানুষেরা এর প্রতিবাদে একত্র হওয়া শুরু করেছিলেন। বাংলাদেশকে সহায়তা করার লক্ষ্যে একাত্তরের এপ্রিলের প্রথম সপ্তাহের দিকে মুম্বাইয়ের প্রখ্যাত সাংবাদিক সুব্রত বন্দ্যোপাধ্যায়ের বাসায় উপস্থিত হন সাংবাদিক সলিল ঘোষসহ (সাগরময় ঘোষের ছোট ভাই) শহরের বিভিন্ন পেশার গুরুত্বপূর্ণ বেশ কয়েকজন ব্যক্তি। সেই আলোচনার একপর্যায়ে সিদ্ধান্ত নেওয়া হয়, মহারাষ্ট্রে বাংলাদেশ এইড কমিটি গঠনের। মুক্তিযুদ্ধ আর বাংলাদেশের সংগ্রামরত মানুষের সহমর্মী বন্ধু সাংবাদিক সলিল ঘোষ শুরুতে মহারাষ্ট্রে বাংলাদেশ এইড কমিটির অনারারি সেক্রেটারি নির্বাচিত হয়েছিলেন। মুম্বাইয়ের বিশিষ্ট ব্যবসায়ী মহেন্দ্র অ্যান্ড মহেন্দ্র গোষ্ঠীর প্রধান হরিষ মহেন্দ্রকে সভাপতি করে যাত্রা শুরু করেছিল মহারাষ্ট্রের বাংলাদেশ এইড কমিটি। সলিল ঘোষ মুক্তিযুদ্ধের সময় বাংলাদেশকে যেভাবে অকুণ্ঠ সহায়তা করেছিলেন, তাঁর সম্মান আমরা না দিতে পারলেও ভারত সরকার তাঁকে ১৯৭২ সালে মুক্তিযুদ্ধের সময় বাংলাদেশকে সহায়তা করার জন্য ‘পদ্মশ্রী’ সম্মাননা দিয়ে স্বীকৃতি জানিয়েছিল।
সলিল ঘোষের মতো ওয়াহিদা রেহমানও মহারাষ্ট্রে বাংলাদেশ এইড কমিটির সহসভাপতি হিসেবে সক্রিয়ভাবে বাংলাদেশের পাশে ছিলেন। ১৯৭১ সালের ১৭ এপ্রিল শপথ নিয়েছিল স্বাধীন বাংলাদেশের প্রবাসী সরকার। প্রবাসী সরকারের এক চিঠি নিয়ে তাঁর সঙ্গে সাক্ষাতের জন্য অপেক্ষমাণ মুক্তিযোদ্ধা নূরুল কাদিরকে শুটিংয়ের ব্যস্ততার মধ্যেও দেখা করে বাড়িতে আমন্ত্রণ জানিয়েছিলেন ওয়াহিদা রেহমান।
১৯৭১ সালের ৯ জুলাই ওয়াহিদা রেহমানের বাড়িতে তাঁর সঙ্গে দেখা করেছিলেন বার্তাবাহক কাদির। সকালের নাশতার টেবিলে মুখোমুখি বসে তাঁকে শুনিয়েছিলেন বাংলাদেশের অগণন নিরস্ত্র মানুষের ওপর পাকিস্তানি বাহিনীর গণহত্যার বিবরণ। বাংলাদেশের নিরস্ত্র নারী-শিশু-বৃদ্ধের ওপর নির্মম নির্যাতনের কথা।
ঘড়ি ধরে চলা মুম্বাইয়ের ওই সময়ের ব্যস্ততম অভিনেত্রীর সেদিন আরকে স্টুডিওতে ঠিক আটটার মধ্যে পৌঁছানোর কথা থাকলেও কাদিরের এই মর্মস্পর্শী বর্ণনায় আবেগাপ্লুত ওয়াহিদা চোখ মুছতে মুছতে ফোন করে শুটিং পর্যন্ত বাতিল করে দিয়েছিলেন। বাংলাদেশের মুক্তিযুদ্ধ সম্পর্কে আরও বিস্তারিত শুনতে চেয়েছিলেন। এরপর দুপুরের খাবারের শেষে মহারাষ্ট্রের সেই সময়ের গভর্নর নবাব আলী ইয়ার জংয়ের সঙ্গে অত্যন্ত গুরুত্বপূর্ণ ও প্রয়োজনীয় সাক্ষাতের ব্যবস্থাও করে দিয়েছিলেন তিনি। গভর্নর আলী ইয়ার জং ছিলেন একজন বিদ্যানুরাগী পণ্ডিত মানুষ। মহারাষ্ট্রে বাংলাদেশ এইড কমিটির প্রধান পৃষ্ঠপোষক হিসেবে মুক্তিযুদ্ধের সময় বিভিন্নভাবে বাংলাদেশকে সহায়তা করেছিলেন তিনি। আর মুম্বাইয়ের সে সময়ের ব্যস্ততম অভিনেত্রী ওয়াহিদা রেহমান স্বল্পতম সময়ে একে একে মুম্বাই চেম্বার অব কমার্স অ্যান্ড ইন্ডাস্ট্রিজের সভাপতি, মুম্বাই হাইকোর্ট বারের ব্যারিস্টার, প্রখ্যাত ইংরেজি সাপ্তাহিক ব্লিৎজসহ মুম্বাইয়ের নামকরা সব সংবাদপত্রের সম্পাদকদের কাছে ফোন করে ও সশরীরে বাংলাদেশের পক্ষে জনমত তৈরির জন্য ছুটে গিয়েছিলেন।
বুদ্ধিজীবী, শিল্পপতি, সাংবাদিক আর মহারাষ্ট্রের প্রশাসনের কর্তাব্যক্তিরা, যাঁদের ওপর ওয়াহিদার ছিল প্রচ্ছন্ন প্রভাব; বাংলাদেশের মুক্তিযুদ্ধের প্রতি সমর্থন আদায়ে সবার কাছেই গিয়েছিলেন তিনি। অসাধারণ সাংগঠনিক দক্ষতায় বাংলাদেশের স্বাধীনতার পক্ষে জনমত গড়ে তোলার বিষয়টি ছাড়াও ওই সময়ে মুম্বাইয়ের চলচ্চিত্রাঙ্গনের সবাইকে বাংলাদেশের মুক্তিযুদ্ধের সহায়তায় এগিয়ে আসতেও অনুপ্রাণিত করেছিলেন তিনি। শুধু জনমতই নয়, ওয়াহিদা রেহমানের উদ্যোগে মুম্বাইয়ের বুদ্ধিজীবী, সাংবাদিক, ব্যবসায়ী ও চলচ্চিত্রতারকাদের এগিয়ে আসার কারণে প্রচার ছাড়াও অর্থনৈতিক সহায়তাও পেয়েছিল এ দেশের স্বাধীনতাকামী মানুষ। যার পেছনে নিরলস খেটেছেন সাংবাদিক সলিল ঘোষ, ওয়াহিদা রেহমানের মতো নক্ষত্ররা!
ওয়াহিদা রেহমান চলচ্চিত্রে শুরুতে জুটি বেঁধেছিলেন গুরু দত্তের সঙ্গে। গুরু দত্তের ক্ল্যাসিক বলে বিবেচিত কাগজ কা ফুল (১৯৫৯), সাহেব বিবি আউর গোলাম ছবির পরে ওয়াহিদা হয়ে উঠেছিলেন চলচ্চিত্র-দর্শকদের মানস-প্রতিমা। অভিনয় আর সৌন্দর্যে বিমোহিত চলচ্চিত্রবোদ্ধারা তাঁকে বলতেন ‘ক্ল্যাসিকাল বিউটি’। এরপর গাইড (১৯৬৬) ছবিতে দেব আনন্দ-ওয়াহিদা জুটির রসায়ন পরবর্তী সময়ে যেসব ছবির জন্ম দিয়েছিল, তা আজও এ উপমহাদেশের চলচ্চিত্র-দর্শকের মনে এক অবিস্মরণীয় প্রভায় শাশ্বত হয়ে আছে।
১৯৭১ সালে পাকিস্তানি বাহিনীর নির্মম হত্যাযজ্ঞ, নৃশংসতার বিরুদ্ধে যখন স্বাধীনতাকামী মানুষ মুক্তিযুদ্ধে ঝাঁপিয়ে পড়েছিল, যখন অবর্ণনীয় কষ্ট, নির্যাতন, দুর্দশা আর শরণার্থীর মানবেতর জীবন যাপন করছিল এ দেশের কোটি মানুষ, তখন ভৌগোলিকভাবে অনেক দূরে থাকলেও আরব সাগরপারের মুম্বাই শহরে ভারতীয় চলচ্চিত্রের এই উজ্জ্বল নক্ষত্র মানবতার এক বন্ধু হয়ে পাশে এসে দাঁড়িয়েছিলেন এ দেশের স্বাধীনতাকামী আপামর মানুষের। বাড়িয়ে দিয়েছিলেন সহায়তা আর ভালোবাসার উষ্ণ হাত; যে হাত বন্ধুর।
 হুমায়ূন রেজা
তথ্যসূত্র: দুশো ছেষট্টি দিনে
স্বাধীনতা, স্ক্রিন।
ঝুট ঝামেলার তিন বছর পর এসেছে জ্যাম। এরপর?
‘এবার আর বেশি সময় নেব না। ঠিক এক বছর পর আসবে আমাদের পরবর্তী নতুন অ্যালবাম। আশা করছি, আগামী বছরের ১২ ডিসেম্বরই তা শ্রোতাদের হাতে তুলে দিতে পারব।’
১২ ডিসেম্বর কেন?
‘কারণ আমাদের নতুন অ্যালবামটির শিরোনাম হবে ১২.১২.১২।’
এর আগে তো ০৮.০৮.০৮, ০৯.০৯.০৯. ১০.১০.১০, ১১.১১.১১—এমনি অনেক তারিখ চলে গেছে। এবার কেন ১২.১২.১২ তারিখটি একটু বেশি গুরুত্বপূর্ণ মনে হলো?
‘২০১২ সাল নিয়ে অনেক আলোচনা।হলিউডে ছবিও তৈরি হয়েছে। আমরা আমাদের গানের মধ্য দিয়ে ব্যাপারটি তুলে ধরার চেষ্টা করব।’
বাজারে আসা নতুন অ্যালবাম জ্যাম নিয়ে কথা হচ্ছিল সোলসের সদস্য পার্থ বড়ুয়ার সঙ্গে। সোলসের জ্যাম অ্যালবামটি মুঠোফোন সেবাদাতা প্রতিষ্ঠান গ্রামীণফোনের মিউজিক রেডিওতে শ্রোতারা প্রথম শুনতে পান গত ১৭ আগস্ট থেকে। কথা ছিল, মুঠোফোনে প্রকাশের দুই মাস পর অ্যালবামটি অডিও সিডি আকারে বাজারে ছাড়া হবে।কিন্তু শ্রোতাদের অপেক্ষা করতে হলো আরও কিছুদিন। ১০ ডিসেম্বর জ্যাম-এর অডিও সিডি বাজারে এসেছে। অ্যালবামটি প্রকাশ করছে ডেডলাইন মিউজিক।
একটি অ্যালবাম তৈরির জন্য তিন বছর সময় কেন লেগেছে? পার্থ বললেন, ‘একটা অ্যালবাম তৈরির জন্য কিন্তু মোটেও এতটা সময়ের প্রয়োজন হয় না। অনেক ভালো কিংবা খুব জনপ্রিয় গান তৈরি হয়েছে মাত্র আধঘণ্টায় বা তার চেয়ে কম সময়ে। আসলে নানা কারণে অ্যালবামের কাজ শেষ করা সম্ভব হয়নি। আমরা সবাই গানের বাইরেও বিভিন্ন কাজে ব্যস্ত আছি।’
সোলসের সঙ্গে ২০ বছরেরও বেশি সময় ধরে জড়িত আছেন দুজন—নাসিম আলী (কণ্ঠ) ও পার্থ বড়ুয়া (কণ্ঠ ও গিটার)। পার্থ গানের পাশাপাশি অভিনয় করছেন আর নাসিম আলী জড়িত ইন্টেরিয়র ডিজাইন প্রতিষ্ঠানের সঙ্গে। রানা (বেস গিটার), তুষার (পারকেশন) ও মাসুম (কি-বোর্ড) তিনজনই গানের সুর ও সংগীত পরিচালনা করছেন। আর আশিক (ড্রামস) চাকরি করছেন অ্যাপোলো হাসপাতালে।
পার্থ জানালেন, এ মাসে ১৭ ডিসেম্বর পর্যন্ত সারা দেশে মোট ১০টি বড় কনসার্টে অংশ নিয়েছেন তাঁরা। নভেম্বর থেকে তাঁরা কেউ স্টুডিওতে যাচ্ছেন না। আগামী ফেব্রুয়ারি পর্যন্ত তাঁরা স্টুডিওতে নতুন কোনো কাজ করবেন না। সোলস আবার কাজ শুরু করবে ফেব্রুয়ারির শেষ সপ্তাহে।
পার্থ গত মঙ্গলবার গান গাইতে অস্ট্রেলিয়া ও কানাডায় গেছেন। যাওয়ার আগে রোববার গিয়েছিলেন বগুড়ায়। সোমবার সারা দিনই নানা কাজে ব্যস্ত থাকবেন। তাই বগুড়া থেকে ফিরে আসার পর রোববার রাতেই কথা হলো পার্থ বড়ুয়ার সঙ্গে।
সোলস এখন বিভিন্ন টিভি অনুষ্ঠান ও কনসার্টে নিজেদের খুব জনপ্রিয় হওয়া গানের পাশাপাশি জ্যাম থেকেও গান করছেন। পার্থ জানালেন, নতুন অ্যালবাম থেকে তাঁরা ‘জ্যাম’, ‘ছায়া’, ‘নির্মলেন্দু গুণ’ ও ‘মন খারাপ’ গানগুলো নিয়মিত করছেন।
নতুন অ্যালবাম থেকে এই চারটি গান জনপ্রিয়তা পেয়েছে?
পার্থ বলেন, ‘আমরা এখনো তা মনে করছি না। শ্রোতারা যে কোন গানটি কখন আর কেন পছন্দ করবেন—তা কিন্তু বলা খুবই কঠিন। তার পরও আমরা শ্রোতাদের নতুন অ্যালবামের গানগুলো শোনানোর চেষ্টা করছি। এখন চারটি গান বেশি করছি, পরে অন্য গানগুলো করব।’
পার্থ জানান, এরই মধ্যে জ্যাম অ্যালবামের ‘জ্যাম’ গানটির মিউজিক ভিডিও তৈরি হয়েছে। শিগগিরই ‘নির্মলেন্দু গুণ’ ও ‘স্বপ্ন এভিনিউ’ গান দুটির মিউজিক ভিডিও তৈরি করবেন তাঁরা। শুধু তা-ই নয়, সোলসের পুরোনো কিছু জনপ্রিয় গানের মিউজিক ভিডিও নিয়ে পুরো একটি মিউজিক ভিডিওর অ্যালবাম তৈরির উদ্যোগ নেওয়া হয়েছে। আর তা দর্শক হাতে পাবেন আগামী রোজার ঈদের আগে।
শুরুতে মুঠোফোনে অ্যালবামের গানগুলো প্রকাশ করা প্রসঙ্গে পার্থ বড়ুয়া বলেন, ‘ডিজিটাল প্রযুক্তি আমাদের জন্য একেবারেই নতুন অভিজ্ঞতা। আধুনিক প্রযুক্তি, শ্রোতারাও নিশ্চয় তা পছন্দ করেছেন। তা ছাড়া এই অ্যালবামে দুজন উদীয়মান তারকাকে সঙ্গে পেয়েছি।’
হ্যাঁ, সোলস এবার তাঁদের জ্যাম অ্যালবামে নতুনত্ব আনার জন্য ‘সোলস ফিচারিং ইউ’ নামে গ্রামীণফোনের সঙ্গে ট্যালেন্ট হান্ট প্রতিযোগিতার আয়োজন করে। প্রতিযোগিতার মাধ্যমে তাঁরা সংগীতজগতে একজন নতুন গীতিকার ও একজন যন্ত্রশিল্পী (বেহালাবাদক) উপহার দেন। নতুন এই গীতিকার মাহফুজ রহমান আর যন্ত্রশিল্পী জাহিদ আনোয়ার। ‘ছায়া’ গানটি লিখেছেন মাহফুজ রহমান।
পার্থ বললেন, ‘আমরা আমাদের আগামী অ্যালবামেও নতুনদের অংশগ্রহণের ব্যাপারটি বিবেচনা করছি।’
জ্যাম অ্যালবামে গানের কথা লিখেছেন কবির বকুল, আশিক, আশরাফ বাবু, টি আই অন্তর, রানা, মাহফুজ রহমান ও রনি।
আবারও প্রশ্ন সেই ১২.১২.১২ অ্যালবামটি নিয়ে। এই অ্যালবামের গানগুলো কেমন হবে? নতুন কী রাখার পরিকল্পনা করছেন তাঁরা?
না, এখনই এ ব্যাপারে আর কিছু বলতে চাননি পার্থ। জানালেন, অ্যালবামের কাজটা আগে শুরু হোক, এরপর ধীরে ধীরে সব জানা যাবে।



চঞ্চল চৌধুরী

ছবি: খালেদ সরকার

চঞ্চল চৌধুরী। ছোট ও বড় পর্দার দর্শকদের প্রিয় মুখ। ব্যস্ততা তাঁর এতই বেশি যে আজ নয় তো কাল, কাল নয় তো পরশু—এমনি করেই তিন থেকে চার দিন পর ১৯ ডিসেম্বর পাওয়া গেল তাঁর সময়। রাত পোহালেই চলে যাবেন ভারতে নাট্যোৎসবে যোগ দিতে। সেখান থেকে দেশে ফিরেই আবার সিনেমার শুটিং। কিন্তু এত এত কাজ করে কি কাজের মান ভালো হচ্ছে? চঞ্চল কি নিজের কাজ নিয়ে সন্তুষ্ট? এমন সব প্রশ্নের মুখোমুখি হয়েছিলেন তিনি।

শুরুটা হয়েছিল মঞ্চে। এরপর মানুষ চিনল গ্রামীণফোনের মায়ের বিজ্ঞাপন দিয়ে। তারপর আমজনতার কাছে হলেন মনপুরার সোনাই—এরপর কী?
মঞ্চ তো আমার বেঁচে থাকার প্রেরণা। মায়ের বিজ্ঞাপনচিত্রটি যখন প্রচারিত হলো, তখন লোকে আমার নাম জানত না। দেখলেই বলত, এ যে মায়ের সেই ছেলেটা। এরপর যখন আমি টিভি নাটকে বৃন্দাবন দাস ও সালাহউদ্দিন লাভলুর নাটকগুলোতে কাজ শুরু করলাম, গিয়াস উদ্দিন সেলিমের নাটকে কাজ করলাম, তখন লোকে জানল আমি চঞ্চল চৌধুরী। এরপর আমজনতার কাছে পৌঁছে গেলাম মনপুরা দিয়ে। আমার নামের সঙ্গে ট্যাগ হয়ে গেল মনপুরা। মনে হতো এখান থেকে বেরিয়ে আসা কঠিন। কিন্তু মনের মানুষ ছবি দিয়ে আমি নিজেকে নতুনভাবে চিনতে পেরেছি। মনপুরায় মানুষ আমাকে যেভাবে দেখেছে, মনের মানুষ ছবিতে কিন্তু আবার সেভাবে দেখেনি। সামনে আবার আমাকে মানুষ দেখবে অন্যভাবে। টেলিভিশন-সিনেমায় আমি সোলায়মান হয়ে আসছি। এই ভিন্ন ভিন্নভাবে নিজেকে তুলে ধরার জন্য কঠিন অনুশীলন করতে হয়েছে।
সিনেমায় নিজেকে বিভিন্নভাবে আনা যায় হয়তো, কিন্তু নাটকে কোনো ভিন্নতা খুঁজে পাই না। এটা কেন?
কারণ হয়তো অনেক। আবার দেখা যাবে কোনো কারণই নেই। ব্যাপারটা হলো এ রকম যে, এখন অনেক চ্যানেল। শিল্পী কম। ফলে অনেক কাজ করতে হচ্ছে। প্রতিদিনই কোনো না কোনো টিভিতে নাটক থাকছে। আমাকে নিয়ে যাঁরা নাটক নির্মাণ করেন, তাঁরা গ্রামের গল্প নিয়ে আসেন আমার কাছে। এ জন্য মনে হয় যে আমি বোধহয় একই রকম চরিত্রে কাজ করছি। আসলে কিন্তু ব্যাপারটা তা নয়।
ব্যাপারটা তাহলে কী?
ব্যাপারটা হলো আমরা যাঁরা সমালোচনা করি, তাঁরা কোনো নাটক পুরোপুরি না দেখেই বলে থাকি যে চঞ্চল তো টাইপড হয়ে গেছে। ও একই রকম কাজ করে। এখান থেকে বেরোতে পারছে না। কিন্তু আমাকে একটা নাটকের কথা বলুক যে সেই নাটকে আমি আগের নাটকগুলোর মতো কাজ করেছি।
এখানে দ্বিমত পোষণ করব। আপনাকে ‘সাকিন সারিসুরি’ বা ‘জামাই মেলা’ নাটক থেকে খুব বেশি কি আলাদা করতে পারি আমরা? আবার এটা তো মানবেন যে বৃন্দাবন দাসের বেশির ভাগ নাটকে আপনাকে একই রকমভাবে কাজ করতে দেখা যায়।
আপনি আমার দুটি নাটকের কথা বললেন। অনেক কাজ করি। তার মধ্যে দু-একটা কাজ তো এ রকম হতেই পারে। তার মানে এই নয় যে আমি একটা ঘরানার মধ্যে আবদ্ধ হয়ে গেছি। বরং বলব যে আমি চঞ্চল নিজেকে নিয়ে সবচেয়ে বেশি পরীক্ষামূলক কাজ করতে আগ্রহ দেখাই। নতুন একজন পরিচালকের কাজ করতে বেশি উৎসাহ দেখাই। বৃন্দাবন দাসের নাটকের গল্পগুলো এক রকম, তাই সেগুলো এ রকম মনে হতে পারে।আবার যখন অন্য নাট্যকারের কাজ করি, তখন সেখানে কিন্তু বৃন্দাবনের কাজের সঙ্গে মিল থাকে না। তাহলে কীভাবে আমার সব কাজই এক রকম হলো, বলেন?
এটা তো মানবেন যে চ্যানেলের কাজের চাপে আপনারা এখন সময়ও তেমন একটা বের করতে পারেন না। আজ পাবনা তো কাল পুবাইল। অথচ শুটিংয়ের আগে আপনি জানেনও না যে কী কাজটা করছেন? ক্যামেরার সামনে দাঁড়ানোর আগে আপনি স্ক্রিপ্ট পড়ছেন। এভাবে কি কাজ ভালো হয়?
আমি এটা মেনে নিচ্ছি। পাশাপাশি আপনাকে এ-ও জানাই যে আমার কাছে যত নাটকের অফার আসে, সেখান থেকে ৮০ ভাগ নাটককে না করে দিই। যে ২০ ভাগ নাটকে কাজ করছি, তাতেই এখন এমন অবস্থা হয়েছে যে মাসের ৩০ দিনই দেশের এক প্রান্ত থেকে আরেক প্রান্তে ছুটে বেড়াতে হচ্ছে। এর মধ্যেও দু-একটা খারাপ কাজ পড়ে যায়। সেই কাজগুলোর জন্য কথা শুনতে হয়। আর এটা ঠিক যে একটা নাটকের শুটিংয়ের আগে আমাদের মহড়া হওয়া দরকার। কিন্তু সেই সময়টা কে দেবে, বলেন? আমি একা দিলে কি হবে? আমার সঙ্গে অন্য শিল্পী যাঁরা আছেন, তাঁরাও তো ব্যস্ত। এখানে আমার একার কী করার থাকে?
তাহলে সেই কাজগুলো করছেন কেন?
প্রথমত, এটা আমার রুটি-রুজির উৎস।কিছু কাজ না করলেই পারি, কিন্তু তার পরও অনুরোধগুলো যে জায়গা থেকে আসে, সেগুলো আর না করে উপায় থাকে না। তবে নতুন বছরে আমি নিজেকে নিয়ে কিছু পরিকল্পনা করেছি। মাসে কাজ করব ২০ দিন। ১০ দিন কোনো কাজ নয়। নাটকের চিত্রনাট্য পড়ব। ভালোভাবে নিজেকে অভিনয়ের জন্য তৈরি করব। যে কাজ ভালো লাগবে না, সেগুলো করব না। আর অনুরোধের ঢেঁকি আর গিলব না।
এখন কী নিয়ে ব্যস্ত?
টিভি নাটকের কাজ নিয়ে ব্যস্ত রয়েছি। ২৬ ডিসেম্বর থেকে টেলিভিশনের কাজ করব। ১৪ জানুয়ারি এর কাজ শেষ হবে। আর এই মুহূর্তে আমার নাট্যদল আরণ্যক থেকে কলকাতার দুটি নাট্যোৎসবে যোগ দেওয়ার জন্য ব্যস্ত রয়েছি। ২৫ ডিসেম্বর দেশে ফিরব।
এত ব্যস্ততারও মধ্যেও কী করে মঞ্চে নিয়মিত কাজ করছেন?
মঞ্চ আমাকে সংস্কৃতিকর্মী হিসেবে জন্ম দিয়েছে। এখন আমি অভিনয়
করি। যেখান থেকে আমার জন্ম, সেই আরণ্যকের কথা কি আমি ভুলে যেতে পারি? এ জন্য যত কাজই থাকুক, কৃতজ্ঞতাবোধ বা দায়িত্ববোধ যা-ই বলেন, আমি আমার দলের সঙ্গে আছি এবং থাকব। এখান থেকে যে আনন্দ পাই, সেই আনন্দের কোনো সীমা নেই।
মঞ্চে আপনি অনেক প্রাণবন্ত।কিন্তু টিভি নাটকে অভিনয়ের সময় কি নিজেকে পুরোপুরি মেলে ধরতে পারেন?
দেখুন, আমরা শিল্পীরা কাদামাটি। আমাদের যেভাবে গড়াবেন, সেভাবেই বেড়ে উঠব। মঞ্চের নির্দেশনা থাকে এক রকম, সে জন্য সেখানে আমাকে একভাবে দেখেন কিন্তু টিভিনাটকের নির্দেশনা থাকে আরেক রকম, তাই সেখানে মঞ্চের মতো প্রাণবন্ত হয়তো মনে হয় না। তবে চেষ্টা করি একটু ভিন্নভাবে নিজেকে মেলে ধরতে।
আসাদুজ্জামান নূরদের পরে হাকিম, জাহিদ, তৌকীরদের আমরা দেখেছি। আপনি এবং মোশাররফ করিম এখন নতুন প্রজন্মের শিল্পী হিসেবে কাজ করছেন। তাঁদের স্থায়িত্বটা ছিল অনেক বেশি। আপনারা তাঁদের পথে চলতে পারছেন, নাকি পারছেন না?
তখন তো আসলে একটা টিভি চ্যানেল ছিল। এক প্রান্তিকে একটি করে ধারাবাহিক নাটক হতো। ফলে তাঁরা নিজেদের গুছিয়ে নিয়ে খুব সুন্দর করে কাজটা করতে পারতেন। এখন কি সেই সুযোগ আছে? তার পরও আমরা ভালো কাজ করেই কিন্তু আজকে এখানে অবস্থান করছি। তবে আমি নিজেকে কখনোই তারকা বলে মনে করি না। একজন অভিনয়শিল্পী আমি, এটাই আমার পরিচয়।
সব পেশাতেই প্রতিযোগিতা থাকে। আপনাদের পেশায় তো প্রতিযোগিতাটা অনেক বেশি। বলা হয়, মোশাররফ করিম এবং আপনার মধ্যেও সে রকম একটা প্রতিযোগিতা আছে। কিন্তু আপনাদের দুজনের মধ্যে যে মামা-ভাগনের সম্পর্ক গড়ে উঠেছে এবং যে আন্তরিকতা আমরা দেখি, এটা কি কৃত্রিম, নাকি বাস্তবেই আপনারা একে অন্যের শুভাকাঙ্ক্ষী?
অনেকেই এটা জানতে চায়। দেখুন, মোশাররফ এবং আমি দুজনই কাছাকাছি সময়ে বেড়ে উঠেছি। দুজনের সম্পর্কটা হচ্ছে তুইতোকারিতে। আপন মনে করে একে অন্যকে মামা ডাকি। দুজন অনেকগুলো কাজও করছি একসঙ্গে। কাজটা কতটা ভালোভাবে করা যায়, এ নিয়ে আমাদের কথা হয়, অনেক সময় তর্ক হয়। কিন্তু কখনোই আমাদের দুজনের মধ্যে প্রতিদ্বন্দ্বিতা হয়নি। কারণ, কেউই আমরা সেই মানসিকতার মানুষ নই। বরং কেউ যদি কারও ভালো খবর শুনি, তাহলে একে অন্যকে শুভেচ্ছা জানাই। কোনো কাজ যদি খারাপ হয়, তবে একে অন্যকে গালমন্দ করি। আমাদের সম্পর্কটা খুবই জোরালো।
বেসরকারি সংস্থা ব্র্যাকের পরিচালনা কমিটির সভায় যোগ দিতে সম্প্রতি ঢাকায় এসেছিলেন বলিউড অভিনেত্রী শাবানা আজমি। ফিরে যাওয়ার আগের দিন এই কিংবদন্তি মুখোমুখি হয়েছিলেন আনন্দের। সাক্ষাৎকার নিয়েছেন ইকবাল হোসাইন চৌধুরী



মনে রাখার মতো বহু চরিত্র আপনি করেছেন। অপেক্ষাকৃত সাম্প্রতিক সময়ে করা রোহিত রায়ের রাইস প্লেট নামের একটা স্বল্পদৈর্ঘ্য ছবিতে আপনার চরিত্রটি মনে পড়ছে। এই ছবিটা বলিউডে ব্যাপকভাবে আলোচিত হয়েছিল।
রোহিত আদতে একজন অভিনেতা। অভিনেতা থেকে নির্মাতা। দারুণ মেধাবী। ওর এই ব্রাহ্মণ নারী চরিত্রটার চেহারা নিতে আমাকে অনেক পরিশ্রম করতে হয়েছে। এই চরিত্রের সঙ্গে মানানসই শাড়ি, গয়না—সবকিছু ঘুরে ঘুরে আমি নিজেই কিনেছি। শুটিংয়ের দিন রেলস্টেশনে যাওয়ার পর হয়েছে কি, শোনো—আমি স্টেশনে বসে আছি। এর মধ্যে কয়েকটা তামিল মেয়ে এসে আমার সঙ্গে তামিল ভাষায় কথা বলতে শুরু করেছে। ওরা আমাকে চিনতেই পারেনি। ভেবেছে, আমি ওদেরই মতো একজন। তো আমার মনে হয় যে আমার পরিশ্রম মাঠে মারা যায়নি। সমালোচকেরা এই চরিত্রটার ব্যাপক প্রশংসা করেছে। দর্শকেরাও এই ছবি খুব পছন্দ করেছে।
আপনি এবারে ব্র্যাকের একটি সভায় যোগ দিতে ঢাকা এসেছেন...
হ্যাঁ। আমি ব্র্যাকের পরিচালনা কমিটির একজন সদস্য। প্রতি বছরে একবার অন্তত আমাদের একসঙ্গে বসতে হয়। সারা পৃথিবী জুড়ে ব্র্যাক স্বনামধন্য একটা প্রতিষ্ঠান। দারিদ্র্য দূরীকরণ এবং মেয়েদের ক্ষমতায়নে তারা অসাধারণ কাজ করছে। ব্র্যাকের সঙ্গে থাকতে পেরে নিজেকে আমি অনেক সৌভাগ্যবান মনে করছি।
ঢাকা কেমন লাগছে?
আমি এর আগেও বেশ কয়েক বার ঢাকায় এসেছি। বাাংলাদেশের সঙ্গে আমার বাবা কাইফি আজমির খুব ভালো সম্পর্ক ছিল। নানা দিক দিয়ে তিনি বাংলাদেশের খুব ঘনিষ্ঠ ছিলেন। বাংলাদেশের মুক্তিযুদ্ধ নিয়ে একটি কবিতাও তিনি লিখেছিলেন। আমি তাঁর মেয়ে হিসেবে সুসম্পর্কের এই ধারাটাকে আরও সামনে এগিয়ে নিতে চাই। ঢাকায় অনেক মুক্তমনা শিল্পী, বুদ্ধিজীবী আছেন। আমি বাংলাদেশি একটা ছবিতে অভিনয়ও করেছি। ছবিটার নাম মেঘলা আকাশ। আমি যখনই ঢাকা আসি মানুষের অফুরন্ত ভালোবাসা পাই।
এখানকার মানুষের আন্তরিকতা আর ভালোবাসার কোনো তুলনা হয় না।
ঢাকার কী ধরনের খাওয়াদাওয়া আপনার পছন্দ?
আমি এই মুহূর্তে ডায়েট করছি (হাসি)। এখানকার খাবারের মধ্যে শিঙাড়া আমার বেশ পছন্দ। গুলশানে রাস্তার পাশের একটা দোকান থেকে আমি কিনি। আর বিশেষ খাবারের মধ্যে আছে কাচ্চি বিরিয়ানি। ঢাকায় এলে কাচ্চি বিরিয়ানি আমার চাই-ই চাই।
বাংলাদেশের সিনেমা নিয়ে আপনার ধারণা কেমন? দুই দেশের মধ্যে সাংস্কৃতিক আদান-প্রদানটা কেমন হওয়া উচিত বলে মনে করেন?
আমি আসলে এ দেশের ছবি খুব বেশি দেখিনি। এখানকার খুব ভালো একজন নির্মাতা (তারেক মাসুদ) কিছুদিন আগে সড়ক দুর্ঘটনায় মারা গেছেন। তাঁকে আমি চিনতাম। আমার যেটা মনে হয়, বাংলাদেশ ও ভারতে প্রচুর যৌথ প্রযোজনার ছবি হওয়া দরকার। এটা দুই দেশের সম্পর্ক উন্নয়নেও খুব ভালো একটা মাধ্যম হতে পারে। ইউরোপের দেশগুলো (ইউরোপিয়ান ইউনিয়ন) যদি এক হয়ে কাজ করতে পারে, তাহলে আমরা পারব না কেন। পারস্পরিক সহযোগিতা, বন্ধুত্ব—এসবের কোনো বিকল্প হয় না। আর শিল্পের কোনো সীমানা থাকাটা কখনোই উচিত নয়।
আপনি অভিনেত্রী হিসেবে দারুণ সফল। কিন্তু আমার মনে হয়, একটা সময় আপনি অভিনয় থেকে কিছুটা হলেও মনোযোগ সরিয়ে নিয়েছেন। সমাজকর্মের দিকে বেশি মনোযোগ দিয়েছেন। এটা কি ইচ্ছা করেই?
আমি খুব উদারমনা একটা পরিবার থেকে এসেছি। আমি এই বিশ্বাস নিয়েই বড় হয়েছি—শিল্প সমাজ উন্নয়নের একটি ভালো হাতিয়ার। আমার মা একজন মঞ্চ অভিনেত্রী। আমার বাবা একজন কবি। তাঁরা দুজনই খুব সমাজ ও রাজনীতিসচেতন মানুষ। কাইফি আজমির মেয়ে হিসেবে তাঁর কিছুটা ছায়া তো আমার মধ্যে থাকবেই। আমি নিজের অভিনয় পেশাকে একটি মহৎ উদ্দেশ্যে কাজে লাগাতে চেয়েছি।
একজন অ্যাকটিভিস্ট হওয়ার সবচেয়ে কঠিন অংশটা কী?
আসলে প্রশ্নটা খুব জটিল। আমি একজন প্রশিক্ষিত অভিনেত্রী। আমার কিছু বিশেষ রাজনৈতিক আদর্শ আছে। একজন চলচ্চিত্র অভিনেত্রীর পক্ষে মানুষের খুব কাছাকাছি যাওয়াটা সহজ নয়, যেটা একজন অ্যাকটিভিস্ট পারে।
আমি যখন এই কাজটা শুরু করেছি, শুরুতে মানুষ কিছুটা অবাক হয়েছে। তারা বুঝতে পারেনি আমি ঠিক কী করতে যাচ্ছি। অনেকে হয়তো ভেবেছে, এটা স্রেফ একটা লোক-দেখানো ব্যাপার। এর সমাধানটাও আমি জানতাম। সেটি হচ্ছে, নিরলসভাবে ভালো কাজ করে যাওয়া। বছর বিশেক আগে, আমি একবার অনশন ধর্মঘট করেছিলাম। আমি মুম্বাইয়ের রাস্তায় ছিলাম টানা পাঁচ দিন। আমার মনে হয়, এখনকার বলিউডের অভিনেতারা তাঁদের সামাজিক দায়বদ্ধতার ব্যাপারে অনেক বেশি সচেতন। আমির খানের নাম আমি বিশেষ করে বলব। সে দেখিয়েছে, সে মানুষের জন্য কিছু করতে চায়। অন্তত তার মনটা ঠিকঠাক আছে। নার্গিস, সুনীল দত্ত, দিলীপ কুমাররাও মানুষের জন্য অনেক কাজ করেছেন। আমার মনে হয় চিত্রতারকাদের এই দায়বদ্ধতাটা থাকা উচিত।
আপনি এই মুহূর্তে দুটো ছবিতে কাজ করছেন। দুটো ছবিই বহুল প্রতীক্ষিত।
আমি দুটো ছবিতে কাজ করছি। একটি দীপা মেহতার মিডনাইটস চিলড্রেন। সালমান রুশদীর উপন্যাস অবলম্বনে তৈরি হচ্ছে ছবিটা। অন্যটি মীরা নায়ারের দ্য রিলাকট্যান্ড ফান্ডামেন্ডালিস্ট। দুটো ছবিই আগামী বছর মুক্তি পাবে। দুটো ছবিই ইংরেজি।
আপনি অনেক আর্ট ফিল্ম করেছেন। বাণিজ্যিক ছবিও করেছেন। ব্যক্তিগতভাবে কোন ধরনের ছবি পছন্দ করেন?
আমি মনে করি, মূলধারার ছবি, মানে বাণিজ্যিক ছবিতে অভিনয় করাটা অনেক কঠিন। কারণ, এখানে অনেক সময় এমন কিছু করতে হয়, যেটা হয়তো বাস্তবে খুব কদাচিৎ ঘটে। পরবরিশ ছবির একটা দৃশ্যের কথা মনে পড়ছে। ওখানে আমাকে দড়ি দিয়ে ঝুলিয়ে দেওয়া হয়েছিল। নিচে পানি, সেখানে আবার ভয়ংকর সব কুমির ঘুরে বেড়াচ্ছে। এগুলো খুব চরম পরিস্থিতি। আর আর্ট ফিল্ম সব সময় জীবনের অনেক কাছাকাছি থাকে। সেদিক থেকে আর্ট ফিল্ম করাটা অনেক সহজ।
একজন সমাজকর্মী হিসেবে নিজেকে কীভাবে মূল্যায়ন করবেন?
আমি সব সময় আশাবাদী একজন মানুষ। আমার বাবা একটা কথা বলতেন, যেটাকে আমি মূলমন্ত্র হিসেবে নিয়েছি। তিনি বলতেন, ‘পরিবর্তন আনার জন্য তোমাকে ক্রমাগত কাজ করে যেতে হবে। তোমার জীবদ্দশায় হয়তো পরিবর্তন আসবে না। কিন্তু তোমাকে মন থেকে বিশ্বাস করতে হবে পরিবর্তন সম্ভব। পরিবর্তন সব সময়ই একটা লম্বা সফর।’
আপনার বিবেচনায় বাংলাদেশের সবচেয়ে ভালো দিক কী?
এখন মাতৃস্বাস্থ্য আমার সবচেয়ে বড় চিন্তার বিষয়। আমি বস্তিতে আর গ্রামে মাতৃস্বাস্থ্য নিয়ে কাজ করছি। বাংলাদেশ নারী স্বাস্থ্যের জন্য বাজেটের ভালো একটি অংশ বরাদ্দ করেছে। আর এই হারটা ভারতের চেয়ে বেশি। এটা আমার কাছে খুব একটা বড় ব্যাপার বলে মনে হয়।



সম্প্রতি ঢাকায় এসেছিলেন শর্মিলা ঠাকুর ও সৌমিত্র চট্টোপাধ্যায়। রবীন্দ্রনাথকে নিয়ে ‘অনিঃশেষ প্রাণ’ পাঠাভিনয় করলেন তাঁরা। সৌমিত্র এর আগেও ঢাকায় এসেছেন অনেকবার। শর্মিলা এবারই প্রথম এলেন। এই তাঁদের সঙ্গে আলাপচারিতা নিয়েই এই আয়োজন

বয়স হয়েছে, চালচলনে একেবারেই তা বোঝা যাচ্ছে না। লবির পুরোটা পথ হেঁটে এসে বসলেন সোফায়। এ যেন শিল্প আর আভিজাত্য মিলেমিশে এক অনির্বচনীয় ছন্দের জন্ম হলো। মুহূর্তগুলোকে অনায়াসে কবিতা বলা যায়। একটু বোঝা যাচ্ছে, একটু থাকছে অবোধ্য, একটু নিজেরাই তৈরি করে নিচ্ছি নিজেদের মতো করে।
আমাদের সামনে সেই শর্মিলা ঠাকুর, বাংলা ও হিন্দি ছবিতেই যাকে দেখা। আগে সামনাসামনি দেখার প্রশ্নই আসে না। কারণ, আমাদের দেশে এবারই প্রথম এলেন তিনি।
ঢাকার একটি হোটেলে বসে প্রথমেই তাঁকে জানিয়ে দেওয়া হলো, দূর থেকে লবিতে যখন দেখলাম, তখন তাঁকে মনে হচ্ছিল একজন তরুণী। অপুর সংসার-এর অপর্ণাতেই বুঝি আটকে গেছেন। কীভাবে নিজেকে এখনো সবুজে মুড়ে রাখলেন?
শর্মিলা বললেন, জানি না। হয়তো সরষের তেল আর মাছ খাওয়ার জন্য। ব্যায়াম করি নিয়মিত। হাঁটাচলা করতে হয়। আমাদের সমবয়সীরা যদি নিয়মমতো ব্যায়াম না করেন, তাহলে শরীরে নানা রকম অসুবিধা হয়। পায়ে বা পিঠে ব্যথা হতে পারে। তাই ব্যায়ামটা নিয়মিত করা উচিত।
আমাদের মনে পড়ে যায়, ষাটের দশকের শর্মিলা ঠাকুরকে। কলকাতা থেকে বম্বে (এখনকার মুম্বাই) গিয়ে শক্তি সামন্তের কাশ্মীর কি কলি (১৯৬৪), হূষিকেশ মুখার্জির অনুপমা (১৯৬৬), এরপর আবার শক্তি সামন্তের অ্যান ইভনিং ইন প্যারিস ছবির পর রঙিন দুনিয়ার রানি হয়ে উঠলেন ঠাকুর পরিবারের এই কন্যা। তাঁকে অনুকরণ করা শুরু করল গোটা ভারত। শাম্মি কাপুর, রাজেশ খান্নার সঙ্গে শর্মিলা তখন একের পর এক ছবি করে যাচ্ছেন। আরাধনা, সফর, অমর প্রেম, দাগ ইত্যাদি ছবির মাধ্যমে নিজের ভিত গড়ে তুললেন শর্মিলা। গ্ল্যামারটাই যে সবকিছু নয়, অভিনয়ে নিজস্বতা না থাকলে যে ভিত নড়ে যায়, সে কথা ক্যারিয়ারের শুরুতেই বুঝেছিলেন তিনি। ফলে শক্তিশালী অভিনয় আর সৌন্দর্য দিয়েই ভারতীয় ছবির জগতে শর্মিলা স্থায়ী ঠাঁই করে নিলেন।
বয়সের সঙ্গে সঙ্গে চরিত্র বেছে নেওয়ার বিষয়টির ওপরই জোর দিলেন তিনি। বললেন, সময়ের সঙ্গে যেতে হয়। নিজেকে অন্য রূপে আবিষ্কার করতে হয়। এই পরিবর্তনটুকু না করলে থেমে যেতে হবে। এক বয়সে যা ভালো লাগে, অন্য বয়সে তা একেবারেই ভালো লাগে না। সাজগোজ, কথাবার্তা, অভিনয়—সবকিছুতেই তখন নতুনত্ব থাকতে হবে। আমাদের দেশগুলোয় বয়স ও সৌন্দর্যই প্রধান চরিত্রের জন্য মুখ্য হয়ে থাকে। এখানে মূলত ৩০ বছরের পর নায়িকা হিসেবে কেউ নিতে চায় না। বয়স বাড়লে চলচ্চিত্রে চরিত্র খুঁজে পাওয়াও মুশকিল। হলিউডে সেই সমস্যা নেই। লিজ টেলর, সোফিয়া লরেনরা মধ্য বয়সেও ভালো চরিত্র পেয়েছেন। এখন মেরিল স্ট্রিপও ভালো চরিত্র পাচ্ছেন। আমাদের দেশগুলোয় তা সম্ভব নয়।
মনে করিয়ে দিই, ইদানীং কিছু বাংলা ছবিতে আপনাকে দেখা যাচ্ছে...
কথা কেড়ে নিয়ে বলেন, হ্যাঁ, শুভ মহরত, আবার অরণ্যে, অন্তহীন ছবিগুলোর কাজ করেছি। অন্তহীন-এ একটি ছোট চরিত্রে কাজ করেছি। কিন্তু চরিত্রটিতে কাজ করার অনেক সুযোগ ছিল, পরিপূর্ণ চরিত্র।
জানা গেল, সত্যজি ৎ রায় অশনি সংকেত ছবির স্ক্রিপ্টও পাঠিয়েছিলেন শর্মিলাকে। কিন্তু পরে সে চরিত্রটি করেছিলেন ববিতা। ভালো কাহিনি হলে বাংলাদেশের ছবিতেও অভিনয় করতে চান তিনি।
আমরা দেখছিলাম সেই শর্মিলা ঠাকুরকে, যিনি অভিনয়ের পাশাপাশি বাগান করতে ভালোবাসেন, ভালোবাসেন রান্না করতে। ব্যক্তিগত বিষয় নিয়ে কথা বলতে চান না একেবারেই।
পাশে তখন সৌমিত্র চট্টোপাধ্যায়। ১৪ বছর বয়সে যখন শর্মিলা প্রথম অভিনয় করলেন, তখন তাঁর নায়ক ছিলেন সৌমিত্র। দেখাটেখা হয় দুজনের মধ্যে?
এবার হাসলেন শর্মিলা। বললেন, সৌমিত্রর সঙ্গে যদি ১০ বছরও দেখা না হয়, তাহলেও আমরা কাছাকাছি থাকি।
২০০৭ সালের সেপ্টেম্বরে যেমন দেখেছি, তেমনই আছেন সৌমিত্র। বরং সকালে পাঞ্জাবিতে তাঁকে আরও বেশি তরুণ বলে মনে হচ্ছিল। অল্প সময়ে কী আর কথা হবে! এসেছেন রবীন্দ্রনাথের ওপর একটি অনুষ্ঠান করতে, সে বিষয়েই একটু জানার ইচ্ছে হয়। সত্তোরোর্ধ্ব তরুণ বলেন, রবীন্দ্রনাথের ১৫০ বছর তো একটি ঘটনাই বটে। এর মধ্যে খানিকটা তা ৎ ক্ষণিকতাও হয়তো আছে। তবে অস্বীকার করা যাবে না, রবীন্দ্রনাথ নিয়ে মানুষের আগ্রহ, উ ৎ সাহ কিন্তু বাড়ছে। এর একটা বড় সুফল হলো, গ্রামবাংলার যে আপামর জনসাধারণ রয়েছে, তাদের কাছেও পৌঁছে যাচ্ছেন রবীন্দ্রনাথ। তারা রবীন্দ্রনাথে আগ্রহী হয়ে উঠছে। এখন রবীন্দ্রনাথ নামটি শুনলে কেউ বিস্মিত হয় না। টেলিভিশনেও অনবরত চলছে রবীন্দ্রনাথকে নিয়ে অনুষ্ঠান। এটা ভালো।
আমরা চার বছর আগে যেখানে কথা বলা শেষ করেছিলাম, তাতে ফিরে যাই এবার। কলকাতার চলচ্চিত্র নিয়ে ক্ষোভ ছিল তাঁর। ইদানীং কলকাতায় ভালো ছবি হচ্ছে। কতটা ভালো?
‘এটা আমার মনে হয়, অন্তত শুধুই ছাপমারা ফর্মুলার ছবি থেকে সরে এসেছে কলকাতার বাংলা ছবি। কিন্তু সবকিছুই শিল্পের দিক দিয়ে ভালো হচ্ছে, এমনটা নয়। হ্যাঁ, বেড়েছে কারিগরি মান। অন্য রকম ছবি হচ্ছে, এটা আশার কথা। এ রকম ছবি হলে শিল্পভিত্তিক ছবি হওয়ার সম্ভাবনা জেগে ওঠে। টাকার লগ্নি হয়। ছবির জগ ৎ পাল্টে যায়। মানুষ তো এখন সিনেমাহলে গিয়ে ছবি দেখা ভুলেই গেছে। ডিভিডিতেই দেখে নেয়। কিন্তু যারা ছবি দেখতে যায় নিয়মিত, তারা জানে, হলে গিয়ে ছবি দেখার মানে তো শুধু ছবি দেখাই নয়, এটা আউটিং, বেড়ানো। হলে গিয়ে ছবি দেখার আকর্ষণ কমে যাবে, তা মনে করি না।’
মনে করিয়ে দিলেন, ছবি বিশ্বাসের সঙ্গে যেদিন কাজ থাকত, সে দিনটিকে সার্থক বলে মনে হতো। তাঁদের মাপের অভিনেতাদের কাছ থেকে কাজ শেখা যায়। তাঁদের সময়কার অভিনয়ের রীতিটাই ছিল ভালো। সিরিয়াল-টিরিয়ালের কারণে আজকাল অভিনয়টাই খারাপ হয়ে গেছে। আর বললেন, সত্যজি ৎ রায়ের সঙ্গে কার তুলনা করব। পৃথিবীতে ওই মাপের পরিচালক কজন আছেন?
কিছুদিন আগে কিং লিয়র নাটকটিতে অভিনয় করেছেন তিনি। হ্যামলেট নাটকের মূল চরিত্রে অভিনয় করার ইচ্ছা ছিল একসময়, কিন্তু ঠিক বয়সে সে নাটক করার সুযোগ আসেনি। লিয়র নিয়ে কি সন্তুষ্ট তিনি?
‘আমি একটু অসন্তুষ্ট ধরনের মানুষ। কিছুতেই আমি সন্তুষ্ট হই না। নাটকটি যে শেষ পর্যন্ত করতে পেরেছি, সেটা তৃপ্তির কারণ। এখন আরও কিছু যদি করা যায়।
কবিতা নিয়ে একটা দারুণ কথা বললেন, ‘এখন যাদের মধ্যে কবিতা নিয়ে আগ্রহ আছে, তাদের অধিকাংশই নিজেরা কবি। নতুন ছেলেমেয়েদের মধ্যে কবিতা নিয়ে আগ্রহ কম। শঙ্খদা, সুনীল, শক্তিদের প্রজন্মে মানুষ শুধু কবিতা নয়, কবিকেও জানত, বুঝত। এখন সে রকম হয় না।’
বাংলাদেশের নাটক-চলচ্চিত্র নিয়ে বললেন, এখানে কিছু ভালো কাজ হচ্ছে। তা ৎ পর্যপূর্ণ ঘটনা নিয়ে নাটক বাধা হচ্ছে এখানে। এটা শিল্পের দৃষ্টিতে ভালো দিক।
২০০৯ সালে অতনু ঘোষের অংশুমানের ছবি চলচ্চিত্রে একটি উল্লেখযোগ্য চরিত্রে অভিনয় করেছেন সৌমিত্র। একজন অভিনেতা যিনি বহুদিন অভিনয় থেকে দূরে সরে আছেন। এক নব্য পরিচালক তাঁকে ছাড়া ছবিটি তৈরি করবেন না। পরিচালকের আগ্রহে শেষ পর্যন্ত ছবিটিতে তিনি অভিনয় করেন। সেটা চলচ্চিত্র, নিজে থেকে সৌমিত্র এখনো নতুন নতুন চরিত্রে অভিনয় করে আনন্দ পান। সত্তরোর্ধ্ব বয়সেও এখনো তাঁর ভরাট কণ্ঠস্বর, দেহভাষা মুগ্ধ করে দর্শক-শ্রোতাকে। সেটা আর একবার বোঝা গেল ‘অঃনিশেষ প্রাণ’ অনুষ্ঠানে তাঁর অংশগ্রহণে।
চরিত্রের সন্ধানে এখনো ছটফট করেন সৌমিত্র। এই ছটফটানি কবে যাবে?
চার বছর আগে করা একই প্রশ্নের একই উত্তর পাওয়া গেল এবারও,
‘ওটা আমি মাটি নিলে তবে যাবে।’




অভিনয়ের ১৮টি বছর পূর্ণ করলেন। কিন্তু ক্যারিয়ারে সাম্প্রতিক সময়ে ভাটা চলছে। আপনি কী বলেন?
আমি তা মনে করি না। আমি শাবনূর আগেও যা ছিলাম, এখনো তেমনই আছি। এখনো লোকজন আমাকে আগ্রহ নিয়ে দেখে। আমার সম্পর্কে জানতে চায়। নতুন কী কী ছবিতে কাজ করছি, তা জানতে চায়।
কিন্তু আপনার ব্যস্ততা তো কমেছে অনেকটাই।
একদমই ঠিক না। আমি সকাল থেকে রাত অবধি ব্যস্ত। বলতে পারেন, শুটিং-ডাবিং কম করছি। এটা নিজে থেকেই করেছি। কারণ, ভালো গল্পের ছবি হচ্ছে না, তাই ছবিও হাতে নিচ্ছি না। এখন যে পাগল মানুষ ছবিটির শুটিং করছি, এটার গল্প লিখেছেন মোহাম্মদ রফিকুজ্জামান। খুবই ভালো গল্প। আর চরিত্রটি মজার। তাই ছবিটি হাতে নিয়েছি।
কেউ কেউ বলেন যে ছবি হাতে নেই, তাই এ ছবিটি হাতে নিয়েছেন?
লোকে তো অনেক কথাই বলে। সবই কি ঠিক? আসলে লোকের কাজ হচ্ছে শুধু শুধু কথা বাড়ানো। এসব আমি অবশ্য শুনি না। কারণ, লোকের কথা শুনলে ঘরে বসে থাকতে হবে।
আপনি হঠা ৎ করেই অভিনয় থেকে বিরতি নিয়েছিলেন কেন?
বিরতি নিইনি তো। অস্ট্রেলিয়ায় ভাইবোন থাকে, সেখানে বেড়াতে গিয়েছিলাম। তারপর অসুস্থ হয়ে পড়ি। তাই ছয়-সাত মাস সেখানে ছিলাম। আর এতে করেই কেউ কেউ বলল, আমি নাকি সিনেমায় অভিনয় ছেড়ে দিয়েছি। আসলে তো তা নয়। আমি আমার পরিবারের মানুষগুলোর সঙ্গে সময় কাটিয়েছি, এতে দোষের কী?
আপনি তো অস্ট্রেলিয়ায় নাগরিকত্ব পেয়েছেন।
শোনেন, আমি শাবনূর যেখানেই যাই, বাংলাদেশের মেয়ে। এখানে থেকে যতটা শান্তি, কোথাও এই শান্তি পাই না। তাই যে যা-ই বলুক, আমি এ দেশেই আছি এবং থাকব। হয়তো গরমের সময়টাতে অস্ট্রেলিয়ায় ভাইবোনদের সঙ্গে সময় কাটাতে যাব।
একটু অন্য প্রসঙ্গে আসি। সালমানের মৃত্যুর পরে রিয়াজ—এরপর ফেরদৌসের সঙ্গে জুটি করে কাজ করলেন। সেখানেও সফল হলেন। এরপর শাকিব খানের সঙ্গে সফল হলেন। কিন্তু শাকিবের সঙ্গে আপনার কী হলো যে আপনি একা হয়ে গেলেন?
কিছুই না। কে, কী বলেছে, জানি না। পরিচালকেরা নেন না, তাই আমরা একসঙ্গে কাজ করছি না। শাকিব আমার ভালো বন্ধু। সেদিনও অনেকক্ষণ কথা বললাম।
আপনি এড়িয়ে যাচ্ছেন। জান আমার জান ছবিতে আপনি নায়িকা ছিলেন। শাকিব আপনাকে বাদ দিতে বাধ্য করেছেন বলে অভিযোগ আছে। অনেক ছবিই হাতছাড়া হয়েছে আপনার। কিন্তু কেন?
(এবার শাবনূর অনেকটা নিরুত্তর। এদিক-ওদিক দৃষ্টি দেন।) আমি জানি না। এসব নিয়ে ভাবতে চাই না। আমার এসব নিয়ে কোনো দুঃখ নেই। আমি অনেক ভালো আছি। কারও কাছে নিজেকে নত না করে কাজ করার আনন্দ অনেক। কারও বিরুদ্ধে আমার কোনো অভিযোগ নেই।
আপনার বিরুদ্ধে নাকি শাকিবের অভিযোগ ছিল যে আপনি শুটিং স্পটে দেরিতে আসতেন। ঠিকমতো শিডিউল মেলাতে পারতেন না। এ কারণেই শাকিব ক্ষুব্ধ ছিলেন?
আমি জানি না। সামান্য কারণে কেউ যদি ক্ষুব্ধ হয়, হোক। তাতে কী? আমার খুব কি ক্ষতি হয়েছে? আমি নতুনভাবে কাজ শুরু করেছি। এখন এগিয়ে যেতে চাই।
শাকিব নাকি আপনাকে বিয়ে করতে চেয়েছিলেন?
কে বলল আপনাকে এ কথা?
আপনি যখন অস্ট্রেলিয়ায় ছিলেন, তখন দু-একটি খবরের কাগজে লেখা হয় এমন খবর।
ও আচ্ছা। থাক না এই প্রসঙ্গ। আমি কোনো মন্তব্য করছি না। আমি শাবনূর, এটাই আমার বড় পরিচয়। এরপর কে, কী করছে বা বলছে, সেগুলো দেখার সময় নেই।
আপনি কি নিজেকে জনপ্রিয় মনে করেন?
অবশ্যই। এর বড় প্রমাণ হচ্ছে ১০ বার মেরিল-প্রথম আলো তারকা জরিপ পুরস্কার অর্জন।
বর্তমান সময়ে আপনার অবস্থান কোথায়?
আমার বৃহস্পতি তো তুঙ্গে।
আপনার পরে কে?
এখনো দেখি না।
তাহলে এ শিল্পের কী হবে?
আবার এহতেশাম দাদুকে লাগবে, নতুনদের নিয়ে আসতে হবে। কিন্তু তিনি তো নেই। তবে তাঁর শিষ্য হিসেবে আমি আছি। সামনে ছবি বানাব। সেখানে নতুন ছেলেমেয়েদের নিয়ে আসব।
আপনার পরিচালনার কাজটা কবে শুরু করবেন?
নতুন বছরেই কাজ শুরু করব।
বর্তমানে আমাদের চলচ্চিত্রশিল্পের ব্যবসায় মন্দা ভাব। ছবি চলছে না। প্রযোজনা প্রতিষ্ঠান বন্ধ হয়ে যাচ্ছে। কী হবে?
আগে বলেন, সবচেয়ে বড় সমস্যা হলো, মেধাসম্পন্ন চিত্রনাট্যকার আর গল্পকার নেই। কারিগরি সুবিধা নেই। ভালো সিনেমা হল নেই। ভালো প্রযোজক নেই। টিমটিম করে জ্বলে এফডিসি নামের কুপিটা। একটু বাতাস এলেই না-জানি নিভে যায় সেই কুপির আলো। চলুন, তার আগে কুপির সলতেটা ঘিরে ধরি সবাই। দমকা বাতাস যেন নিভিয়ে না দিতে পারে কুপির আলো
আমাদের শিল্পীরা বিভিন্ন সময় কঠিন কঠিন কিছু সিদ্ধান্ত নিয়ে থাকেন। সেই সিদ্ধান্তগুলো তাঁরা খবরের কাগজে পর্যন্ত আনুষ্ঠানিকভাবে জানিয়ে দেন। সিদ্ধান্তগুলো হলো, আমি আর গান গাইব না, অভিনয় করব না, কাউকে অপছন্দ হলে তাঁর সঙ্গে আর কাজ করব না, ইত্যাদি ইত্যাদি। এ নিয়ে তাঁরা তাঁদের নেওয়া সিদ্ধান্তের পক্ষে বিভিন্ন যুক্তিও তুলে ধরেন। কিন্তু কিছুদিন পরেই দেখা যায়, তাঁরা তাদের সিদ্ধান্তগুলোতে অটল থাকতে পারেন না। একজন শিল্পী কখন কাজ করবেন আর কখন করবেন না, সেটা একেবারেই তাঁর নিজের সিদ্ধান্ত। সবচেয়ে বড় কথা, শিল্পীরা তাঁর শেষ জীবন পর্যন্ত কাজ করে যাবেন—এই তো চাওয়া। প্রশ্নটা আনুষ্ঠানিক ঘোষণা নিয়ে। কেন তাঁরা ঘটা করে এমন ঘোষণা দেন? এবারের আয়োজনে আমরা সে প্রশ্নটাই করেছি কয়েকজন তারকা শিল্পীকে।
লুটতরাজ ছবিতে ‘অনন্ত প্রেম তুমি দাও আমাকে’ গানটি গেয়ে আইয়ুব বাচ্চু বাংলা সিনেমায় নিজেকে অপরিহার্য শিল্পী হিসেবে গড়ে তোলেন। এরপর বাচ্চুর গান মানেই সেই সিনেমা ব্যবসাসফল। আম্মাজান ছবি ছিল তার জ্বলন্ত প্রমাণ। কিন্তু হঠা ৎ করেই আইয়ুব বাচ্চু ঘোষণা করলেন, তিনি আর সিনেমায় গান গাইবেন না। এ নিয়ে অনেক দেনদরবার। বাচ্চু নিজের সিদ্ধান্তে অটল থাকলেন। আনুষ্ঠানিকভাবে জানিয়ে দিলেন, তিনি আর বাংলা সিনেমায় গান করবেন না।
অথচ বছর দুই পরেই পি এ কাজলের অন্তরে আছো তুমি ছবিতে বাচ্চু গান করলেন। তাহলে এই ঘোষণা দেওয়ার মানে কী?
এ ব্যাপারে আইয়ুব বাচ্চুর সঙ্গে যোগাযোগ করা হলে তিনি বলেন, ‘আমি আসলে একটা অনিয়মের বিরুদ্ধে প্রতিবাদ করতেই হঠা ৎ করে সিনেমায় গান গাওয়া বন্ধ করেছিলাম। আমার গাওয়া গানগুলো জনপ্রিয় হচ্ছিল, তাই অনেক অডিও প্রযোজনা প্রতিষ্ঠান ক্যাসেটের মোড়কে আমার ছবি দিয়ে ‘বেস্ট অব বাচ্চু’ নামে বাজারে অ্যালবাম ছাড়ছিলেন। এটা বন্ধ করার জন্যই আমি সিনেমায় গান গাইব না বলে সিদ্ধান্ত নিয়েছিলাম। আমি খুবই দুঃখিত যে এ জন্য দর্শকেরা অনেক দিন সিনেমায় আমার গান পাননি। কিন্তু দর্শক-শ্রোতারা এটাও মানবেন যে একটা অনিয়মের বিরুদ্ধে প্রতিবাদ জানানোর অধিকার আমার আছে। আবার যখন অন্তরে আছো তুমি ছবির নির্মাতা আমার শর্ত মেনে নিলেন এবং বললেন, সিনেমার নায়ক-নায়িকার ছবি দিয়ে অডিও অ্যালবাম বাজারে আসবে, তখন আমি অন্তরে আছো তুমি ছবিতে গান করেছি।’
শাকিব খান-অপু বিশ্বাস জুটির ছবিগুলো ভালোভাবেই ব্যবসাসফল হচ্ছে। একদিন শাকিব খান তাঁর বাসায় সাংবাদিকদের ডাকলেন। অপুর বিরুদ্ধে বিশ্বাসভঙ্গের অভিযোগ তুললেন। রাতারাতি কয়েকটি ছবি ছেড়ে দেওয়ারও ঘোষণা করলেন। মাত্র ২৪ ঘণ্টা শাকিব তাঁর এই সিদ্ধান্তে অটল থাকার পর নিজেই বললেন, তিনি মস্ত ভুল করতে যাচ্ছিলেন। খবরের কাগজগুলো যখন শাকিব-অপু জুটি ভাঙল কেন—এই প্রশ্নের উত্তর খুঁজে বেড়াচ্ছিল, তখন জানা গেল, শাকিব আবার অপুর সঙ্গে কাজ করছেন এবং নতুন তিনটি ছবি তিনি অপুর সঙ্গেই করছেন। তবে মিছেমিছি সাংবাদিকদের সামনে এমন ঘোষণা কেন? শাকিব বলেন, ‘আসলে তখন আমার সিদ্ধান্তটা ভুল ছিল। আমাকে ভুল তথ্য দেওয়া হয়েছিল। আমি জানি, হুট করে গণমাধ্যমের কাছে এমনভাবে বলা ঠিক হয়নি। তবে ভুল থেকেই মানুষ অনেক কিছু শিখতে পারে। কথাগুলো বলেছিলাম আবেগের বশবর্তী হয়ে। তবে ব্যাপারটাকে খুব বেশি দূর গড়াতে দিইনি। আমরা আবার এখন একসঙ্গে কাজ করছি।’
জনপ্রিয়তার তুঙ্গে কণ্ঠশিল্পী আসিফ। রাজনীতিতে সক্রিয়ভাবেই জড়ালেন। হঠা ৎ করেই আসিফ ঘোষণা দিয়ে বসলেন, তিনি আর গান করবেন না। কতজনের মিনতি—আসিফ, তুমি তোমার কথা ফিরিয়ে নাও। শিল্পী কনকচাঁপা তো রীতিমতো আসিফের উদ্দেশে প্রথম আলোতেই ফিরে আসার জন্য লিখলেন। অডিও প্রযোজনা প্রতিষ্ঠানের মালিকেরা পর্যন্ত আসিফকে বোঝাতে গেলেন, কিন্তু আসিফ জানিয়ে দিলেন, আর তিনি গান গাইবেন না। কিছুদিন এভাবেই কাটালেন তিনি। এরপর হঠা ৎ শোনা গেল, আসিফ কুমিল্লায় গান করেছেন। তারপর আসিফকে দেখা গেল বর্ষার উ ৎ সবে গান করতে। এরপর আসিফকে দেখা গেল টেলিভিশনে সরাসরি গান করতে। কেন আসিফ গান ছেড়ে দেওয়ার কথা ঘোষণা করলেন, তারপর আবার কী মনে করে গানের জগতে ফিরে এলেন?
আসিফ বলেন, ‘চেয়েছিলাম নতুনদের উঠে আসার সুযোগ দিতে। গানের জগতে কিছু অনিশ্চয়তা চলছিল। এসব আমার ভালো লাগছিল না। তাই গান ছেড়ে দেওয়ার কথা ঘোষণা করেছিলাম। কিন্তু প্রথম থেকেই জ্যেষ্ঠ শিল্পীদের প্রচণ্ড চাপ ছিল। তার পরও আমি সবাইকে মুখের ওপর না করে দিয়েছি। কিন্তু ভক্তদের না করতে পারিনি। তাই টেলিভিশনে সরাসরি গানের অনুষ্ঠানে অংশ নিয়েছিলাম। তবে সে জন্য আমি কোনো সম্মানী নিইনি। এখন আবার আমি গানে ফিরে আসার ব্যাপারে ইতিবাচক সিদ্ধান্ত নিয়েছি। কারণ হচ্ছে, এখানে নিয়মশৃঙ্খলা নেই। হিন্দি গানের প্রভাব পড়েছে। এসব থেকে বাংলা গানের উত্তরণ ঘটাতেই আমি ফিরে আসব। জানুয়ারিতে এ ব্যাপারে আমি একটি সংবাদ সম্মেলনে বিস্তারিত বলব।’
২০০৭ সালে মৌসুমী সংবাদপত্রে সাক্ষা ৎ কার দিয়ে বললেন, তিনি চলচ্চিত্র থেকে বিদায় নিচ্ছেন। বলেছেন, তিনি অন্য এক জীবনের সন্ধান পেয়েছেন। অভিনয় করতে করতে তিনি বাচ্চাদের সময় দিতে পারছেন না। তাই তিনি অভিনয়কে বিদায় জানাচ্ছেন।
মৌসুমীর কথা শুনে আঁতকে ওঠেন নির্মাতারা। মৌসুমীকে সবাই বোঝালেন। তাঁর স্বামী ওমর সানী বললেন, ‘আমি চাই মৌসুমী এই সিদ্ধান্ত থেকে সরে আসুক।’ কিন্তু মৌসুমীর একই কথা। অভিনয় আর নয়। তবে তিনি বলেছিলেন, পরিচালনার কাজটা করবেন। কিন্তু কী মনে করে মৌসুমী আবার ফিরে এলেন। গাজী মাজহারুল আনোয়ারের ছবি দিয়ে মৌসুমীকে আবার দেখা গেল। এরপর চাষী নজরুল ইসলামের দুই পুরুষ ছবিতে মৌসুমী অভিনয় করলেন। করলেন দেবদাস। মৌসুমী এখন বছরে কয়েকটি ছবির কাজ করছেন।
তাহলে মৌসুমী কেন এমনটা বলেছিলেন?
‘সেই সময়টাতে আমি অভিনয় ছাড়ার যে সিদ্ধান্ত নিয়েছিলাম, সেটি ছিল ওই সময়ের জন্য উপযুক্ত সিদ্ধান্ত। ভালো করে খেয়াল করলে দেখবেন, আমি ক্যারিয়ারের তুঙ্গে থেকেই সিনেমা ছেড়ে দেওয়ার কথা ঘোষণা করেছিলাম। এও বলেছিলাম, যদি খুব উল্লেখযোগ্য কাজ পাই, যদি ভালো লাগে, তাহলে সেটা করতে পারি। আমি এখন যে অল্পস্বল্প কাজ করছি, সেটা তারই ধারাবাহিকতায়। ’
টিভি চ্যানেলগুলোতে এখন সরাসরি গানের অনুষ্ঠান বেশ উপভোগ্য একটি অনুষ্ঠান। সব শিল্পীকেই কমবেশি দেখা যায় সরাসরি গানের অনুষ্ঠানে। সুবীর নন্দী একদিন জানিয়ে দিলেন, তিনি আর এ ধরনের অনুষ্ঠানে অংশ নেবেন না। তাঁর উদ্ধৃতি দিয়ে পত্রপত্রিকায় ছাপানো সংবাদে জানা গেল, এ ধরনের গানের অনুষ্ঠান নিয়ে তাঁর অনেক আপত্তি রয়েছে। তিনি বলেছেন, সরাসরি গানের অনুষ্ঠানে আর যাবেন না।
তবে কিছুদিনের মধ্যেই সুবীর নন্দীকে দেখা গেল, তিনি আবার টেলিভিশনে সরাসরি গানের অনুষ্ঠানে গান করছেন। তাহলে কেন বললেন সরাসরি গানের অনুষ্ঠানে যাবেন না?
এ বিষয়ে সুবীর নন্দীর সঙ্গে যোগাযোগের চেষ্টা করা হলে তাঁর বাসা থেকে জানানো হয়, তিনি দেশের বাইরে আছেন। তাই তাঁর বক্তব্য জানা সম্ভব হয়নি।
বিয়ে নিয়ে নানা রকম সমালোচনায় যখন প্রশ্নবিদ্ধ হচ্ছিলেন পূর্ণিমা, ঠিক তখনই জানিয়ে দিলেন, ভালোবেসেই তিনি ফাহাদকে বিয়ে করতে যাচ্ছেন। তিনি আরও বললেন, বিয়ের পর তিনি শুধু সংসার নিয়ে ব্যস্ত থাকতে চান। তাই তিনি আর অভিনয় করবেন না। নির্মাণাধীন ছবিগুলোর কাজ শেষ করা হলো ঝটপট। ধুমধাম করেই বিয়ে হলো। তবে তিনি আবার সিনেমার জগতে ফিরে এলেন। একটার পর একটা ছবি হাতে নিলেন। সংসার ও অভিনয়—দুটোই একসঙ্গে চলছে।
পূর্ণিমা বলেন, ‘বিয়ের সময় আমার মনে হয়েছিল, আমাদের দেশে একটা রেওয়াজ প্রচলিত আছে যে বিয়ের পরে নাকি আর ভক্তদের কাছে মূল্য থাকে না। তাই নিজে থেকেই অভিনয় থেকে সরে থাকতে চেয়েছিলাম। কিন্তু বিয়ের পরে দেখলাম, নির্মাতারা আমাকে নিতে আগ্রহ দেখাচ্ছেন। আর ফাহাদও আসলে বলেনি যে তুমি কাজ করতে পারবে না। ও আমাকে সহযোগিতা করেছে বলেই আমি নিয়মিত কাজ করতে পারছি।’
কখনো মেঘ, কখনো বৃষ্টি! রণবীর সিং-আনুশকা শর্মার সম্পর্ক নিয়ে ধোঁয়াশা যেন কাটছেই না। তাঁদের প্রেম আছে কি নেই—এই দোদুল্যমান অবস্থায় দুলছে বলিউড। অনেকে আবার ফোড়ন কেটে বলেন, আদৌ কি তাঁদের কোনোকালে প্রেম ছিল? সবই তো প্রচারণা! রণবীর-আনুশকা তো বরাবরই জোর গলায় দাবি জানিয়েছেন, প্রেম নেই। কিন্তু কে শোনে কার কথা! উভয় পক্ষের লোক এবং প্রযোজকদের অতি উ ৎ সাহী অনুগামীরা ছড়িয়ে দিয়েছেন, রণবীর-আনুশকা এখন বলিউডের ‘হিট অ্যান্ড হট’ আইটেম। আনুশকা বলেন, ‘রণবীরের সঙ্গে সম্পর্কের কথা চিন্তা করাটাও বিরক্তিকর।’ যদি তা-ই হয়, তাহলে রণবীর কাপুরের বাড়ির পার্টি থেকে ফেরার পথে রণবীর সিং আর আনুশকা কেন রাত তিনটায় এক গাড়িতে করে বাড়ি ফিরেছিলেন? ‘সেই কৈফিয়তও দিতে হবে এখন? ঠিক আছে, দিচ্ছি।’—বেজায় বিরক্ত আনুশকা, ‘পার্টি চলাকালে আমাদের তিন বন্ধুর বাড়ি ফেরার তাড়া ছিল। রণবীরের গাড়ি সেই বন্ধুদের বাড়ি নামিয়ে দেয়। আর পার্টি শেষে আমি রণবীরকে আমার গাড়িতে করে নিয়ে যাই। এই তো!’ তারকাদের নিয়ে ‘কোর্ট মার্শাল’ অত সহজে স্তিমিত হওয়ার নয়। নতুন অভিযোগ, গোয়াতে লেডিস ভার্সেস রিকি ভেল ছবির শুটিংয়ে রণবীর-আনুশকা নাকি একই রুমে ছিলেন? রণবীর নিজে নাকি রান্না করে আনুশকাকে মুতলে খাইয়ে দিয়েছেন? ‘গল্প শুনতে ভালোই লাগে। কিন্তু সত্যি হলো, রণবীর এমন এক মানুষ, আমি চাইলেও কিংবা খিদের যন্ত্রণায় মরে গেলেও আমার জন্য রান্না করবে না। মূল ঘটনাটি হলো, আমরা পাশাপাশি ঘরে ছিলাম। পরিচালকসহ আমরা একই ঘরে দুপুরের এবং রাতের খাবার খেয়েছি। সেটাই তিল থেকে তাল হয়েছে।’ রণবীর সিং অবশ্য অভিযোগ শুনে আনুশকার মতো উত্তেজিত হয়ে পড়েননি। তাঁর প্রশ্ন, ‘আনুশকা কোথায় আর আমি কোথায়! আমরা দুজন ভিন্ন মেরুর মানুষ। রণবীর-আনুশকাকে একসঙ্গে জুড়ে দেওয়াও প্রেমের জন্য অপমান। আমাদের নিয়ে বরং রণবীর বনাম আনুশকা লেখাটা যুক্তিযুক্ত হবে। শুটিং ছাড়া তো দুজনের ফোনেও কথা হয় না।’ রণবীর সিং মনে করেন, আনুশকার সঙ্গে পর্দায় রণবীর কাপুরকে সবচেয়ে বেশি মানাবে। তবে ব্যক্তিজীবনে আনুশকার মিডিয়ার বাইরের কাউকেই বিয়ে করা উচিত। কিছুদিন আগে সোনাক্ষী সিনহা জানিয়েছেন, কোনো অভিনেতার সঙ্গে ‘ডেট’ করার প্রস্তাব এলে রণবীর সিংকে তিনি সবচেয়ে বেশি উপযুক্ত মনে করবেন। রণবীর সিং কাকে পছন্দ করবেন? ‘অবশ্যই আনুশকা।’—বেমক্কা আনুশকার নামটিই রণবীরের মুখ ফসকে বেরিয়ে এল। সুতরাং, আবারও গুজব! তুমুল গুঞ্জন! কী দরকার ছিল আনুশকার নামটি নেওয়ার? অবশ্য অনেকে মনে করেন, রণবীর তীক্ষ বদধির ছেলে। সামনে আনুশকার সঙ্গে তাঁর লেডিস ভার্সেস রিকি ভেল মুক্তি পাবে। সুতরাং, যত বেশি প্রচার, ততই প্রসার।
গত বছর ডিসেম্বরের ১০ তারিখে মুক্তি পেয়েছিল মনীষ শর্মা পরিচালিত যশরাজ ফিল্মসের ছবি ব্যান্ড বাজা বারাত। রণবীর-আনুশকা অভিনীত এ ছবির কাহিনিকার ছিলেন হাবিব ফয়সাল, সংগীত পরিচালক সেলিম-সুলায়মান। অসম্ভব জনপ্রিয় সেই ছবির প্রত্যেকেই আছেন লেডিস ভার্সেস রিকি ভেল ছবি’তে। বাড়তি সংযোজন আরও তিন নায়িকা—অদিতি শর্মা, দীপান্বিতা শর্মা ও প্রিয়াঙ্কা চোপড়ার কাজিন (যশরাজ ফিল্মসের বিপণন বিভাগের নিয়মিত সদস্য) পরিণীতি চোপড়া। মুক্তি পাচ্ছে একই সপ্তাহে, যে সপ্তাহে মুক্তি পেয়েছিল আনুশকার রাব নে বানা দি জোড়ি, ব্যান্ড বাজা বারাত। শেষ ছবিটির জন্য আনুশকা-রণবীর দুজনই পেয়েছেন একাধিক পুরস্কার। আনুশকা চলে এসেছেন জনপ্রিয় অভিনেত্রীর কাতারে। সুখস্মৃতি হাতড়ে আনুশকা বলেন, ‘পরিচালক করণ জোহর তাঁর শো কফি উইথ করণ-এ বলেছেন, রাব নে বানা দি জোড়ি দেখে তিনি সন্তুষ্ট হয়েছিলেন ঠিক, কিন্তু আমার ভবিষ্য ৎ নিয়ে সন্দিহান ছিলেন। যখন ব্যান্ড বাজা বারাত তিনি দেখলেন, তখন তিনি নিশ্চিত হয়েছেন, তারকা হওয়ার জন্যই আমার জন্ম। যদিও এসব প্রশংসাবাণী আমি সিরিয়াসলি নিই না। আত্মবিশ্বাসী হলেও নিজের সীমাবদ্ধতাটুকু জানি। আমি জানি, আমি ঐশ্বরিয়া রাই কিংবা ক্যাটরিনা কাইফের মতো অনিন্দ্যসুনদরী নই। অনেক চরিত্র থাকে, যেসব চরিত্রে সুন্দরী অভিনেত্রীদের প্রয়োজন হয়। আমি নিশ্চিত, পরিচালকেরা সেসব চরিত্রে আমাকে ভাবেন না। তবে এটাও জানি, সৌন্দর্য আপেক্ষিক ব্যাপার। হয়তো আমার ভেতরের সৌন্দর্যই সবাইকে একদিন আকৃষ্ট করবে। তা ছাড়া আমি শিখে পড়ে অভিনয়ে আসিনি। একটু তো সময় লাগবেই।’ লেডিস ভার্সেস রিকি ভেল ছবিতে প্রথমবারের মতো একক গান গেয়েছেন তিনি (জাজবা)। এ নিয়ে ভীষণ উত্তেজিত তিনি। আনুশকার হাতে আছে যশ চোপড়া পরিচালিত ছবি (শাহরুখ খান), বিশাল ভারদ্বাজের মূর্তি কি বিজলি কা মানডোলা (ইমরান খান)।
রণবীর সিংও বসে নেই। তাঁর হাতে আছে ৫০ কোটি বাজেটের ছবি লুটেরে। উড়ান পরিচালক বিক্রমাদিত্যের এ ছবিতে রণবীরের নায়িকা সোনাক্ষী। রণবীর বলেন, ‘আমি চাইলে এখনই চার বছরের জন্য বুকড হয়ে যেতে পারি। তবে আমি জানি, আমাকে এখন টেস্ট ম্যাচের মতো খেলতে হবে, টি-টোয়েন্টি নয়।’ আনুশকা পেরিয়ে নেহা ধুপিয়া কিংবা সোনাক্ষী সিনহার সঙ্গেও তাঁর রোমান্সের কথা শোনা যায়। তবে এই সব ঘটনাই রণবীর খণ্ডন করেন এভাবে: ‘তরকারির সঙ্গে যেমন লবণ প্রয়োজন, গুঞ্জন ছাড়া তারকাদের অস্তিত্বও অসম্ভব। আমি এসবে বিরক্ত হই না, বরং উপভোগ করি।’



 রুম্মান রশীদ খান
[বলিউড লাইফ, বলিউড হাঙ্গামা,  স্টারডাস্ট ডট কম অবলম্বনে]কখনো মেঘ, কখনো বৃষ্টি! রণবীর সিং-আনুশকা শর্মার সম্পর্ক নিয়ে ধোঁয়াশা যেন কাটছেই না। তাঁদের প্রেম আছে কি নেই—এই দোদুল্যমান অবস্থায় দুলছে বলিউড। অনেকে আবার ফোড়ন কেটে বলেন, আদৌ কি তাঁদের কোনোকালে প্রেম ছিল? সবই তো প্রচারণা! রণবীর-আনুশকা তো বরাবরই জোর গলায় দাবি জানিয়েছেন, প্রেম নেই। কিন্তু কে শোনে কার কথা! উভয় পক্ষের লোক এবং প্রযোজকদের অতি উ ৎ সাহী অনুগামীরা ছড়িয়ে দিয়েছেন, রণবীর-আনুশকা এখন বলিউডের ‘হিট অ্যান্ড হট’ আইটেম। আনুশকা বলেন, ‘রণবীরের সঙ্গে সম্পর্কের কথা চিন্তা করাটাও বিরক্তিকর।’ যদি তা-ই হয়, তাহলে রণবীর কাপুরের বাড়ির পার্টি থেকে ফেরার পথে রণবীর সিং আর আনুশকা কেন রাত তিনটায় এক গাড়িতে করে বাড়ি ফিরেছিলেন? ‘সেই কৈফিয়তও দিতে হবে এখন? ঠিক আছে, দিচ্ছি।’—বেজায় বিরক্ত আনুশকা, ‘পার্টি চলাকালে আমাদের তিন বন্ধুর বাড়ি ফেরার তাড়া ছিল। রণবীরের গাড়ি সেই বন্ধুদের বাড়ি নামিয়ে দেয়। আর পার্টি শেষে আমি রণবীরকে আমার গাড়িতে করে নিয়ে যাই। এই তো!’ তারকাদের নিয়ে ‘কোর্ট মার্শাল’ অত সহজে স্তিমিত হওয়ার নয়। নতুন অভিযোগ, গোয়াতে লেডিস ভার্সেস রিকি ভেল ছবির শুটিংয়ে রণবীর-আনুশকা নাকি একই রুমে ছিলেন? রণবীর নিজে নাকি রান্না করে আনুশকাকে মুখে তুলে খাইয়ে দিয়েছেন? ‘গল্প শুনতে ভালোই লাগে। কিন্তু সত্যি হলো, রণবীর এমন এক মানুষ, আমি চাইলেও কিংবা খিদের যন্ত্রণায় মরে গেলেও আমার জন্য রান্না করবে না। মূল ঘটনাটি হলো, আমরা পাশাপাশি ঘরে ছিলাম। পরিচালকসহ আমরা একই ঘরে দুপুরের এবং রাতের খাবার খেয়েছি। সেটাই তিল থেকে তাল হয়েছে।’ রণবীর সিং অবশ্য অভিযোগ শুনে আনুশকার মতো উত্তেজিত হয়ে পড়েননি। তাঁর প্রশ্ন, ‘আনুশকা কোথায় আর আমি কোথায়! আমরা দুজন ভিন্ন মেরুর মানুষ। রণবীর-আনুশকাকে একসঙ্গে জুড়ে দেওয়াও প্রেমের জন্য অপমান। আমাদের নিয়ে বরং রণবীর বনাম আনুশকা লেখাটা যুক্তিযুক্ত হবে। শুটিং ছাড়া তো দুজনের ফোনেও কথা হয় না।’ রণবীর সিং মনে করেন, আনুশকার সঙ্গে পর্দায় রণবীর কাপুরকে সবচেয়ে বেশি মানাবে। তবে ব্যক্তিজীবনে আনুশকার মিডিয়ার বাইরের কাউকেই বিয়ে করা উচিত। কিছুদিন আগে সোনাক্ষী সিনহা জানিয়েছেন, কোনো অভিনেতার সঙ্গে ‘ডেট’ করার প্রস্তাব এলে রণবীর সিংকে তিনি সবচেয়ে বেশি উপযুক্ত মনে করবেন। রণবীর সিং কাকে পছন্দ করবেন? ‘অবশ্যই আনুশকা।’—বেমক্কা আনুশকার নামটিই রণবীরের মুখ ফসকে বেরিয়ে এল। সুতরাং, আবারও গুজব! তুমুল গুঞ্জন! কী দরকার ছিল আনুশকার নামটি নেওয়ার? অবশ্য অনেকে মনে করেন, রণবীর তীক্ষ বুদ্ধির ছেলে। সামনে আনুশকার সঙ্গে তাঁর লেডিস ভার্সেস রিকি ভেল মুক্তি পাবে। সুতরাং, যত বেশি প্রচার, ততই প্রসার।
গত বছর ডিসেম্বরের ১০ তারিখে মুক্তি পেয়েছিল মনীষ শর্মা পরিচালিত যশরাজ ফিল্মসের ছবি ব্যান্ড বাজা বারাত। রণবীর-আনুশকা অভিনীত এ ছবির কাহিনিকার ছিলেন হাবিব ফয়সাল, সংগীত পরিচালক সেলিম-সুলায়মান। অসম্ভব জনপ্রিয় সেই ছবির প্রত্যেকেই আছেন লেডিস ভার্সেস রিকি ভেল ছবি’তে। বাড়তি সংযোজন আরও তিন নায়িকা—অদিতি শর্মা, দীপান্বিতা শর্মা ও প্রিয়াঙ্কা চোপড়ার কাজিন (যশরাজ ফিল্মসের বিপণন বিভাগের নিয়মিত সদস্য) পরিণীতি চোপড়া। মুক্তি পাচ্ছে একই সপ্তাহে, যে সপ্তাহে মুক্তি পেয়েছিল আনুশকার রাব নে বানা দি জোড়ি, ব্যান্ড বাজা বারাত। শেষ ছবিটির জন্য আনুশকা-রণবীর দুজনই পেয়েছেন একাধিক পুরস্কার। আনুশকা চলে এসেছেন জনপ্রিয় অভিনেত্রীর কাতারে। সুখস্মৃতি হাতড়ে আনুশকা বলেন, ‘পরিচালক করণ জোহর তাঁর শো কফি উইথ করণ-এ বলেছেন, রাব নে বানা দি জোড়ি দেখে তিনি সন্তুষ্ট হয়েছিলেন ঠিক, কিন্তু আমার ভবিষ্য ৎ নিয়ে সন্দিহান ছিলেন। যখন ব্যান্ড বাজা বারাত তিনি দেখলেন, তখন তিনি নিশ্চিত হয়েছেন, তারকা হওয়ার জন্যই আমার জন্ম। যদিও এসব প্রশংসাবাণী আমি সিরিয়াসলি নিই না। আত্মবিশ্বাসী হলেও নিজের সীমাবদ্ধতাটুকু জানি। আমি জানি, আমি ঐশ্বরিয়া রাই কিংবা ক্যাটরিনা কাইফের
রোমিও-জুলিয়েট থেকে লাইলি-মজনু তক অসম প্রেমের অনেক গল্পই আমরা দেখেছি। আমাদের ঢাকাই ছবি তো অসম প্রেমের ‘খনি’। ৯০ শতাংশ ছবির গল্পই গরিব বনাম বড়লোকের চিরন্তন টানাপোড়েন। অসম প্রেমের গল্প বলছে ‘টোয়ালাইট’ সিরিজও, কিন্তু অদ্ভুত এক গল্প! একজন মানবী—বেলা, অন্যজন ভ্যাম্পায়ার—এডওয়ার্ড!
মানুষের শত্রু ভ্যাম্পায়ার, আবার ভ্যাম্পায়ারের শত্রু মানুষ। সমস্যাকে আরও জটিল করে তুলেছে নেকড়েমানব, ভ্যাম্পায়ারদের বিনাশ করার অগ্নিশপথ নেওয়া আছে যাদের। এই নেকড়েমানবদের একজন জ্যাকব বেলার শৈশবের বন্ধু, বেলার দুঃসময়ে বিরহ-যন্ত্রণায় যে সব সময় পাশে থেকেছে। মানুষ, ভ্যাম্পায়ার, নেকড়েমানব—এই ত্রিমুখী টানাপোড়েনই শেষ নয়, আছে বেলা আর এডওয়ার্ডের প্রেমের পরিণতি নিয়েও নানা জটিলতা। কী হবে এই প্রেমের ভবিষ্য ৎ ? এডওয়ার্ড অজরামর, বয়স একরত্তি বাড়ে না; বেলা প্রতিটি সেকেন্ডে এগিয়ে যাচ্ছে মৃত্যুর দিকে। আর পরিণয় যদি হয়ও, কেমন হবে তাদের সন্তান? মানুষ হবে, নাকি ভ্যাম্পায়ার!
এ প্রশ্নগুলোর কিছু উত্তর মিলবে ‘টোয়ালাইট’ সিরিজের চতুর্থ ছবি ব্রেকিং ডন-এ। অনেক দিক দিয়েই ‘টোয়ালাইট’ সিরিজ অনুসরণ করছে ‘হ্যারি পটার’ সিরিজকে। দুটো পর্ব দিয়ে শেষ হয়েছিল ‘হ্যারি পটার’ সিরিজের। ‘টোয়ালাইট’ সিরিজও শেষ হচ্ছে দুটো আলাদা আলাদা ছবি দিয়ে। ব্রেকিং ডন-এর প্রথম পর্ব মুক্তি পেল গত সপ্তাহে। সিরিজের শেষ ছবি ব্রেকিং ডন টু মুক্তি পাবে আগামী বছর। ভারী চশমা পরা সমালোচকেরা ফ্যান্টাসি-নির্ভর এ ছবির ওপর এমনিতেই ভীষণ বিরক্ত। এবারও দূর ছাই বলে নাক কুঁচকাচ্ছেন। তবে দর্শকদের, বিশেষ করে কিশোর-তরুণদের মধ্যে এবারও দারুণ সাড়া পড়ে গেছে! সিরিজের প্রথম তিনটি ছবি ১৮০ কোটি মার্কিন ডলার আয় করেছে! শেষটাও ডলারের প্রবল বর্ষণ দিয়েই হবে বলে আবহাওয়া দপ্তরের (পড়ুন বক্স অফিস) পূর্বাভাস।
কাহিনি এবার মোড় নিচ্ছে নতুন দিকে। সিরিজের প্রথম তিনটি ছবিতেই ভক্তরা যে প্রার্থনা করে এসেছে, সেটাই পূর্ণ হবে এবার। বিয়ে হবে বেলা আর এডওয়ার্ডের। না, এতে খুশি হওয়ার কিছু নেই। কারণ, ‘হ্যাপি এন্ডিং’ বা মধুরেণ সমাপয়েতের তৃপ্তি কিন্তু দর্শক পাবে না, বরং দেখা দেবে নতুন জটিলতা।
ব্রাজিলের এক দ্বীপে মধুচন্দ্রিমায় যাবে নব দম্পতি। একসময় বেলা আবিষ্কার করবে, আসছে নতুন শিশু। কিন্তু এটি চিন্তায় ফেলে দেবে এডওয়ার্ডকে। কারণ, অনাগত শিশু যে অর্ধেক মানব, অর্ধেক ভ্যাম্পায়ার!
মায়ের গর্ভে অস্বাভাবিক হারে বৃদ্ধি হবে শিশুটির। ওয়াশিংটনে দ্রুত ফিরে আসবে বেলা-এডওয়ার্ড। ছুটে যাবে কার্লাইলের কাছে। এডওয়ার্ডের বাবা কার্লাইল একজন চিকি ৎ সক। তিনিই নিশ্চিত করবেন, মা হতে যাচ্ছে বেলা। এডওয়ার্ড আর তার বাবা দুজনই চায় না এ শিশু আলোর মুখ দেখুক। কিন্তু নিজের সন্তানকে কিছুতেই হারাতে চায় না বেলা। এতে নাখোশ হয় এডওয়ার্ড আর কার্লাইল। ওদিকে নেকড়েমানব দলের প্রধান স্যাম ঠিক করে, বেলা আর তার শিশুকে মেরে ফেলা হবে। দ্বিমুখী সংকটে পড়ে যায় বেলা। সে নিজেকে আর তার সন্তানকে বাঁচাতে আশ্রয়ভিক্ষা করে রোজালির কাছে। নেকড়েমানব দলের হয়েও বেলাকে বাঁচাতে এগিয়ে আসে তার ছেলেবেলার বন্ধু জ্যাকব, কিছু পাবে না জেনেও একতরফাভাবে বেলাকে যে ভালোবেসে গেছে।
ধীরে ধীরে একসময় বেলার শরীরের অবস্থার চূড়ান্ত অবনতি হয়। ভয়ানক কষ্টের গর্ভযন্ত্রণায় ভুগতে ভুগতে একসময় জন্ম দেয় ফুটফুটে এক মেয়ের। কিন্তু বেলা পড়ে যায় মৃত্যুমুখে। প্রিয়তমাকে বাঁচানোর শেষ চেষ্টা হিসেবে বেলার হূ ৎ পিণ্ডে রক্তপিশাচদের বিষ প্রয়োগ করে এডওয়ার্ড। কিন্তু তাতেও সাড়া মেলে না। বেলার মৃত্যুর খবর পেয়ে হতাশ-উন্মাদগ্রস্ত হয়ে পড়া জ্যাকব নবজাতককে খুন করতে চায়। নিষ্পাপ মুখের দিকে তাকিয়ে আর পারে না।
কিন্তু কী হবে এখন? বেলা কি মরেই যাবে, নাকি বেঁচে উঠবে? আর বেঁচে উঠলেও তো তার ভ্যাম্পায়ার হয়ে যাওয়ার কথা। বেলা কি তবে সত্যি সত্যিই ভ্যাম্পায়ার হবে? পূরণ হবে রক্তপিশাচ হিসেবে পুনর্জন্মের সেই স্বপ্ন!
ছবির মূল তিনটি চরিত্রে অভিনয় করেছেন ক্রিস্টেন স্টুয়ার্ট (বেলা), রবার্ট প্যাটিনসন (এডওয়ার্ড) ও টেলর লটনার (জ্যাকব)।
 রাজীব হাসান
সূত্র: হলিউড রিপোর্টার



শেষ পর্যন্ত নিজের তৃতীয় বিয়েটাও টিকিয়ে রাখতে পারলেন না ডেমি মুর। প্রমাণিত হলো, হলিউড তারকাদের জন্য ফোটা ভালোবাসার ফুলের আয়ু আসলেই বড়জোর দুই বেলা। তবে বিরহ-যন্ত্রণায় বেশিক্ষণ পোড়েন না হলিউডের বাসিন্দারা। হলিউডের তারকারা নাকি সঙ্গী বা সঙ্গিনী পাল্টান নিজের মুঠোফোন বা গাড়ির মডেল পাল্টানোর মতো করেই! ব্যতিক্রমও যে নেই, তাও নয়। তবে সেই ব্যতিক্রমীদের সংখ্যা বিলুপ্তপ্রায় প্রজাতি পান্ডার মতোই।
হলিউডে একাধিক প্রেম আর বিয়ে করার ব্যাপারে রীতিমতো ‘রেকর্ড’ গড়েছিলেন এলিজাবেথ টেলর। আট-আটবার বিয়ে করেছেন। এর মধ্যে এক স্বামীকেই বিয়ে করেছেন দুবার। কিংবদন্তি এই অভিনেত্রীকে একবার জিজ্ঞেস করা হয়েছিল, ‘ম্যাডাম, আপনি এত বেশি বিয়ে করেন কেন?’ টেলর উত্তর দিয়েছিলেন, ‘আবার বাবা-মা আমাকে শিক্ষা দিয়েছেন, তুমি যদি প্রেমে পড়ো, যদি প্রেমের একটা সম্পর্ক রাখতে চাও, তাহলে আগেই বিয়ে করে ফেলো। আমি মনে হয় একটু সেকেলে!’
প্রথমবার বিয়ে করেছিলেন ‘সুইট সেভেনটিন’-এ। হোটেল ব্যবসার উঠতি মোগল নিক হিলটনকে (প্যারিস হিলটনের জ্ঞাতি)। ১৯৫০ সালের মে মাসে বিয়ে। বিয়ের আয়ু? মাত্র ১০ মাস। পরের মাসেই মাইকেল উইল্ডিংকে বিয়ে করে ফেলেন টেলর। এই বিয়ে টিকেছিল পাঁচ বছর। এভাবেই একে একে টেলর সংসার মানের খরস্রোতা নদীর উজানে নৌকা বেয়েছেন মাইকেল টড, এডি ফিশার, রিচার্ড বারটন, জন ওয়ার্নার ও ল্যারি ফরটেনস্কি। এর মধ্যে বারটনের সঙ্গে বিয়ে হয়েছিল দুবার।
টেলর সম্ভবত অনুসরণ করতে চেয়েছিলেন লানা টার্নারের (১৯২১-১৯৯৫) পথ। জনি এগার, জিগফেল্ড গার্ল, সামহয়ার আই’ল ফাইন্ড ইউ চলচ্চিত্রগুলোর জন্য বিখ্যাত এই অভিনেত্রীও বিয়ে করেছেন আটবার! তাঁর প্রথম বিয়েটা ছিল সিনেমার গল্পগুলোর মতোই। প্রথম দিন অভিসারে গিয়েই টার্নার আর সংগীতশিল্পী আর্টি শো পালিয়ে গিয়ে বিয়ে করে ফেলেছিলেন। কিন্তু বিয়ের আয়ু ছিল মাত্র চার মাস! এর পর রেস্তোরাঁ ব্যবসায়ী জোসেপ ক্রেন, ধনকুবের হেনরি টপিং জুনিয়র, অভিনেতা লেক্স বার্কার, র‌্যাঞ্চার ফ্রেডেরিক মে, প্রযোজক রবার্ট ইটন, রোল্যান্ড পেলারদের সঙ্গে গাঁটছড়া বেঁধেছিলেন টার্নার। একের পর এক সম্পর্ক ভেঙে যাওয়ায় হতাশ হয়ে একবার পরিহাস করে বলেছিলেন, ‘আমি স্বপ্ন দেখেছিলাম, আমার একটি বিয়ে হবে আর হবে সাতটি ছেলেপুলে। কিন্তু হয়েছে ঠিক উল্টোটা।’
শুধু অভিনেত্রীরাই যে একাধিকবার পাণিপ্রার্থী হয়েছেন, তা নয়। মিকি রুনি যেমন। ৯০ বছর ধরে হলিউডে কাজ করে চলা এই অভিনেতা তাঁর ক্যারিয়ারের মতো লম্বা করেছেন বৈবাহিক তালিকাও। মাত্র ১৭ মাস বয়সে চলচ্চিত্রে অভিষেক হওয়ার পর ভিন্ন ভিন্ন ১০টি দশকে কাজ করার বিরল কৃতিত্বের অধিকারী রুনি বিয়ে করেছেন আটবার। দি অ্যাডভেঞ্চারস অব ব্ল্যাক স্ট্যালিওন-এর জন্য বিখ্যাত রুনি প্রথম বিয়ে করেন ১৯৪২ সালে, অভিনেত্রী অ্যাভা গার্ডনারকে। এরপর বেটি জেন, মাথা ভিকার্স, এলাইন ডের্ভি, ক্যারোলিন মিচেল, মার্জ লেন, ক্যারোলিন হকেট। তার মানে কিন্তু এমন নয়, এক স্ত্রীর চাঁদমুখখান বেশি দিন ভালো লাগে না রুনির। বরং তিনি থিতু হতেই চেয়েছেন। প্রমাণ সর্বশেষ বিয়েটাই। ১৯৭৮ সালে জ্যান চেম্বারলিনের সঙ্গে বিয়ের মালা বদলের পর সেই সম্পর্ক টিকে আছে আজও।
বয়স ৮১ চলছে, না হলে বলে দেওয়া যেত, রুনির রেকর্ড ভেঙে দিতে চলেছেন রবার্ট এভানস। হলিউডের এই প্রযোজক বিয়ে করেছেন সাত-সাতবার। আর একবার বিয়ে করলেই অন্তত রুনির রেকর্ড ছোঁয়া যায়। করবেন যে না তার গ্যারান্টি কি আছে? ২০০৫ সালে সপ্তম স্ত্রী হিসেবে ভিক্টোরিয়া হোয়াইটকে বরণ করে নিলেন যখন, তাঁর বয়স ছিল ৭৫! রুনির রেকর্ড কি টিকবে? হোয়াইটের সঙ্গে ছাড়াছাড়ি হওয়ায় এভানস যে আবারও ‘ব্যাচেলর’ হয়ে গেছেন!
 রা. হা.
তথ্য সাহায্য: বিভিন্ন ওয়েবসাইট ও
উইকিপিডিয়া
কাবাডির ময়দানে বলিউড তারকারা
ফ্লাডলাইট জ্বলে উঠেছে। একটি আসনও খালি নেই। সব টিকিট বিক্রি হয়ে গেছে। চিয়ার লিডারদের উদ্দাম নৃত্য চলছে। পাল্লা দিয়ে চলছে সমর্থকদের শিস, আনন্দোল্লাস। নাহ্, এটা কোনো ক্রিকেট ম্যাচের দৃশ্যপট নয়। গত সপ্তাহে বলিউডে আলোচনার কেন্দ্রবিন্দু ছিল শিবাজি পার্কে জাতীয় কাবাডি চ্যাম্পিয়নশিপ। আর এতে মূল ম্যাচ শুরু হওয়ার আগে এক প্রীতি কাবাডি ম্যাচে অংশ নেন বলিউডের তারকারা। সাদা দলের নেতৃত্ব দেন অভিনেতা সুনীল শেঠি, লাল দলের অধিনায়ক ছিলেন ধনরাজ পিল্লাই। খেলোয়াড়দের পাল্লা ভারী থাকায় স্বাভাবিকভাবে লাল দল ম্যাচে জয়ী হয়। সাদা দলের অন্যতম খেলোয়াড় কৌতুকাভিনেতা জনি লিভার খেলার চাইতে প্রতিপক্ষকে বিনোদন দিতেই বেশি ব্যস্ত ছিলেন। তাঁর কৌতুকপূর্ণ অভিনয় খেলার ময়দানেও দর্শক-প্রতিপক্ষকে চাঙা করে রাখে। অভিনেতা আশীষ চৌধুরী এত দর্শকের মাঝে খেলতে পেরেই নিজেকে ধন্য মনে করেন। তাঁর ভাষায়, অভিনেতা না হলে অবশ্যই খেলোয়াড় হতাম। রবীন উথাপা, গগন নারাঙ গা বাঁচিয়ে খেলেছেন, যাতে কোনো ধরনের অঘটনের সম্মুখীন হতে না হয়। তাঁদের সোজাসাপ্টা স্বীকারোক্তি, তাঁরা এসেছেন কাবাডি খেলাকে সমর্থন দেওয়ার জন্য। পরিচালক-অভিনেতা মহেশ মাঞ্জরেকারও একসময় কাবাডি খেলোয়াড় হতে চেয়েছিলেন। মহারাষ্ট্রের সন্তান হওয়ায় ছোটবেলা থেকেই তিনি কাবাডি-ভক্ত। সুনীল শেঠি বলেন, ‘কাবাডি কোনো বিলাসী খেলা নয়। এর জন্য দরকার শুধু সুস্বাস্থ্য, সুন্দর মন। আমি ভারত-পাকিস্তানের কাবাডি ম্যাচে এমনও দেখেছি, যা দুই দেশের ক্রিকেট খেলার চেয়ে কম উত্তেজনাকর নয়।’ ধনরাজের আশা, ২০১৬-এর অলিম্পিক গেমসে কাবাডি অন্তর্ভুক্ত করা হবে।
 রু. র. সূত্র: ডিএনএ ইন্ডিয়া

শবনম নয়, ববিতা
কথা ছিল খোদার পরে মা ছবিটি নির্মাণ করবেন মালেক আফসারী। মায়ের চরিত্রে অভিনয় করবেন শবনম। সেভাবেই খবরটি দিয়েছিলেন পরিচালক। কিন্তু হঠা ৎ করেই পরিচালক মালেক আফসারী ছবিটি করছেন না বলে জানালেন। এখন সেই ছবিটি পরিচালনা করছেন শাহীন-সুমন। আর মায়ের চরিত্রটিতে নাকি শবনমও অভিনয় করছেন না। পরিচালক শাহীন-সুমন জানালেন, তাঁরা ছবিটির দায়িত্ব নেওয়ার পর জানতে পেরেছেন, মায়ের চরিত্রটিতে শবনম কাজ করছেন না। মায়ের চরিত্রে কে অভিনয় করতে পারেন? ববিতা ছাড়া আর কারও নামই তারা ভাবলেন না। ববিতাকে গল্প শোনানোর পর তিনি ছবিটিতে অভিনয় করতে সম্মত হয়েছেন।

আবারও পরিচালনায় শিমলা
ম্যাডাম ফুলি ছবিতে ফুলি চরিত্রে অভিনয় করে নিজেকে চিনিয়েছিলেন শিমলা। এরপর ওই চরিত্রে কাজ করে তিনি জাতীয় চলচ্চিত্র পুরস্কারও লাভ করেন। তারপর তিনি ফুলি চরিত্রটি ধরেই একটি নাটক নির্মাণ করলেন। শিমলা বললেন, ‘পেশাদার মনোভাব নিয়েই নাটকটি নির্মাণ করেছি। নাটক প্রচারের পর ইতিবাচক সাড়া পেয়েছি। এ থেকে উ ৎ সাহিত হয়ে অভিনয়ের পাশাপাশি আবারও নাটক নির্মাণের সিদ্ধান্ত নিয়েছি। আশা করছি, আগামী এক সপ্তাহের মধ্যে শিল্পী নির্বাচন চূড়ান্ত করতে পারব।’ পরিচালনার কাজটা উপভোগ করছেন বলেও জানালেন তিনি।



উচ্ছ্বসিত মিলা
সম্প্রতি বিক্রমপুরের দোহারে একটি অনুষ্ঠানে গান করতে গিয়ে দারুণ উচ্ছসিত মিলা! বললেন,অনুষ্ঠানে নেচে-গেয়ে খানিকটা ক্লান্ত হয়ে পড়ি। তাই গান শেষে ব্যাক স্টেজে বসে বিশ্রাম নিচ্ছিলাম। হঠা ৎ আমার মাথার ওপর কার যেন হাত। অবাক হয়ে দেখি স্বয়ং মন্ত্রী আবদুল মান্নান খান! আমি তাঁকে সালাম দিই। তারপর তিনি বলেন, ‘আমি কখনো মনোযোগ দিয়ে তোমার গান শুনিনি। কিন্তু এ অনুষ্ঠানে তোমাকে আনার জন্য সবার উ ৎ সাহ দেখে অবাক হয়েছিলাম। তবে অনুষ্ঠান উপভোগ করে বুঝতে পেরেছি, কেন তোমার গান শোনার জন্য সবার এত আগ্রহ! আমি তোমার উজ্জ্বল ভবিষ্য ৎ কামনা করি।’ পুরো ঘটনায় দারুণ উচ্ছ্বসিত মিলা। বলেন, ‘এটা আমার সংগীতজীবনের অন্যতম ঘটনা।’
বাবার হাত ধরেই ছোট্ট মেয়েটি থিয়েটারে যেত। বাবা অলোক ঘোষের অভিনয় তাকে মুগ্ধ করত। একটু বড় হলো। বাবার সঙ্গে মঞ্চে কাজ শুরু করল মেয়েটি। ২০০৬ সালের কথা। সে সময় লাক্স-চ্যানেল আই সুপারস্টার প্রতিযোগিতায় দারুচিনি দ্বীপ-এর নায়িকা খোঁজা হচ্ছে। ‘জরি’ তার খুব প্রিয় চরিত্র। বাবার অনুপ্রেরণায় নিবন্ধন করল। জরি চরিত্রে অভিনয়ের সুযোগ না পেলেও সেরা পাঁচে আসে সে। চট্টগ্রামের মেয়ে অপর্ণার গল্পটা এমনই।
স্যুটকেস-সমেত হাজির সেদিন প্রথম আলোর কার্যালয়ে। স্যুটকেসের ওপর লাগানো ট্যাগ দেখে মনে পড়ে গেল সৈয়দ মুজতবা আলীর ‘রসগোল্লা’র ঝান্ডুদার কথা। বিদেশ থেকে এল, নাকি গেল—তার ব্যাগে লাগানো ট্যাগ দেখে বোঝা যেত না। অপর্ণা হেসে বলে, ‘তিন দিন আগে এসেছি। আজ চলে যাব চট্টগ্রামে। পরিবারের সঙ্গে সেখানে থাকি। যখন শুটিং থাকে, সোজা ঢাকা। প্রায়ই আসতে হয়। অভিনয়ের নেশা অন্য রকম। কাজ আছে তো কথা নেই, যত কষ্টই হোক চলে আসি। আর সেই কাজটা যদি ভালো হয়, তাহলে কষ্টের কথা মনে থাকে না।’ গত ঈদে অপর্ণা অভিনীত সৌখিন জাকারিয়ার রচনা ও আরিফ এ আহনাফের পরিচালনায় এক জোড়া কালো জুতোর গল্প বেশ প্রশংসিত হয়েছে। ‘ঈদের পরদিন এনটিভিতে প্রচারিত হয়েছে। অনেক ফোন এসেছে। তবে কাজটি যখন করেছিলাম, তখন বুঝতে পারিনি এতটা প্রশংসা পাব। গল্পটা ভালো লেগেছে। অনেক সময় চিত্রনাট্য পড়ার সময় থাকে না। হয়তো শুটিং স্পটে গিয়ে দেখি। চরিত্রকে নিজের মধ্যে ধারণ করার, সংলাপ মুখস্থ করার পর্যাপ্ত সময় বেশির ভাগ সময় পাওয়া যায় না। দ্রুত কাজ শেষ করতে হয়। সে ক্ষেত্রে সব কাজ ভালো হয় না।’
এহসান এলাহী পরিচালিত ময়নাতদন্ত, হিমেল আশরাফের উইন্ডো এই দুই ধারাবাহিক প্রচারিত হচ্ছে। তবে অপর্ণার কাছে মোস্তফা সরয়ার ফারুকীর ইন্টারভিউই অন্যতম সেরা কাজ, ‘এখনো মানুষ মনে রেখেছে সেই টেলিফিল্মের কথা। রাস্তায় দেখা হলে কেউ কেউ আমাকে দেখিয়ে বলে, “এই সেই মা।” এমন প্রশ্নও শুনতে হয়েছে, এত অল্প বয়সে মায়ের চরিত্রে অভিনয় করেছিলেন কেন? সব ধরনের চরিত্রে কাজ করতে চাই আমি। এখানে চরিত্র কতটা বৈচিত্র্য এবং নিজেকে মেলে ধরার কোনো সুযোগ আছে কি না, সেটিই বিবেচনা করেছি।’
অভিনয়ের সব মাধ্যমে কাজ করা হয়েছে অপর্ণার। চলচ্চিত্রে অভিষেক ঘটেছে মোস্তফা সরয়ার ফারুকীর থার্ড পারসন সিঙ্গুলার নাম্বার-এর মধ্য দিয়ে। ইফতেখার আহমেদ ফাহমির টু বি কন্টিনিউড চলচ্চিত্রেও অভিনয় করছেন অপর্ণা। ‘পুরোদস্তুর বাণিজ্যিক চলচ্চিত্রে কাজ করব না। নানা মাধ্যমে অভিনয় করেছি। সত্যি কথা বলতে কি, মঞ্চে কাজ করলে আত্মতৃপ্তি পাই। মনে হয় প্রাণভরে নিঃশ্বাস নিতে পারছি। মঞ্চের কাজের মধ্যে শেক্সপিয়ারের ওথেলো, মার্চেন্ট অব ভেনিস প্রিয়। যতবার মঞ্চস্থ হয়েছে এ দুটি নাটক, ততবারই নিজেকে নতুন করে আবিষ্কার করেছি। নিজের অভিনীত রবীন্দ্রনাথের গোড়ায় গলদ-এর ইন্দুমতী চরিত্রও ভীষণ প্রিয়। কাজের প্রয়োজনে এসব বই তো পড়তে হয়। তবে জাফর ইকবালের জারুল চৌধুরীর মানিক জোড় কিশোর উপন্যাসটিসহ সব বৈজ্ঞানিক কল্পকাহিনি খুবই ভালো লেগেছে। এ ছাড়া লিও তলস্তয়ের বইও পড়ি।
চট্টগ্রামের প্রিমিয়ার ইউনিভার্সিটি থেকে ইংরেজি সাহিত্যে অনার্স শেষ করেছেন। দুই বোনের মধ্যে অপর্ণা বড়। মা-বাবা দুজনই কর্মজীবী। ‘দেশের বাইরে গেলে সব সময় বাবা আমাদের সেখানকার থিয়েটার দেখাতে নিয়ে যান। সব ধরনের বই এনে পড়তে দেন। বাবা বলেন, “আগে দেখো, পড়ো তারপর শেখো।” সেটি মেনে অভিনয় করার চেষ্টা করছি। ছোটবেলায় বাবার ইচ্ছা ছিল আমি সংগীতশিল্পী হই। গানটা কণ্ঠে ধরে রাখতে না পারলেও অবসরে রবীন্দ্রসংগীত শোনা হয়। আর রান্না করতে ভালোবাসি। একবার খেলে ভুলবে না কেউ।’
সুজেয় শ্যাম, ফকির আলমগীর, রফিকুল আলম, অনুপ ভট্টাচার্য, রুপা খুররম, মালা খান, উমা খান, তিমির নন্দী, বুলবুল মহলানবিশ ও কল্যাণী ঘোষ। এরা সবাই স্বাধীন বাংলা বেতার কেন্দ্রের শিল্পী। একাত্তরের মুক্তিযুদ্ধে কণ্ঠযোদ্ধা তাঁরা। একাত্তরের ১৬ ডিসেম্বর স্বাধীন বাংলা বেতার কেন্দ্রের প্রথম গান হিসেবে ‘বিজয় নিশান উড়ছে ঐ’ গেয়েছিলেন গানটি। এরপর গত ৪০ বছরে বিভিন্ন অনুষ্ঠানে বিচ্ছিন্নভাবে গান করলেও এই ১০ শিল্পী একসঙ্গে একই মঞ্চে গানটি পরিবেশন করেননি।
সম্প্রতি যমুনা রিসোর্টে আয়োজিত ‘সিটিসেল-চ্যানেল আই মিউজিক অ্যাওয়ার্ড’ অনুষ্ঠানে আবার তাঁরা সবাই এক হলেন। স্বাধীনতার ৪০ বছর পর একসঙ্গে এক মঞ্চে গান করলেন তাঁরা। তাও আবার স্বধীন বাংলা বেতার কেন্দ্রের সেই গানটি। গাইলেনও স্বাধীন বাংলা বেতার কেন্দ্রের সেই দশজন শিল্পী। বিষয়টি নিয়ে তাঁরাও সবাই বেশ আনন্দিত। উপস্থিত হাজার হাজার দর্শক-শ্রোতারাও বিষয়টি দার’ণ উপভোগ করেন সবাই।
সুজেয় শ্যাম বলেন, ‘ ১৯৭১ সালের ১৬ ডিসেম্বর যখন জানতে পারলাম এখন থেকে আমরা স্বাধীন, তখনই প্রথম বেতারে গানটি বাজানো হয়। শহিদুল ইসলামের লেখা গানটির সুর করেছিলাম আমি নিজে। সেই অনুভূতির কথা ভুলার মত নয়। প্রয়াত অজিত রায়ের সঙ্গে গানটিতে আমরা অনেকে কোরাসে অংশ নিয়েছিলাম। এবার গাইতে গিয়ে গানটি তৈরির সময়কার নানা কথা মনে পড়ছিল। এমন আয়োজনের জন্য সিটিসেল ও চ্যানেল আইকে ধন্যবাদ।
শীত এলেই উত্তরাঞ্চলে শুরু হয় মেলা-পার্বণ। আর মেলা-পার্বণ মানেই নানা রকম বিনোদনমূলক অনুষ্ঠান। যাত্রাগান এর মধ্যে অন্যতম, এক প্রকার বাধ্যতামূলক বলা চলে। এবার শীতে প্রথমে মেলা শুরু হয়েছিল দিনাজপুরের বীরগঞ্জ কালীর মেলা। পৃথক চারটি যাত্রা-প্যান্ডেলে দুই দফায় আটটি দলের গান-বাজনায় মুখর ছিল এ মেলা। এতে অংশ নেয় চৈতালী অপেরা, পদ্মা অপেরা, মৌসুমী অপেরা, আজাদ অপেরা, কোহিনূর অপেরা, চ্যালেঞ্জার অপেরা, আনন্দ অপেরা ও নিউ রাজমহল অপেরা। এ মেলার সফলতা লক্ষ করে ঠাকুরগাঁওয়ের রুহিয়া আজাদ মেলা ও পঞ্চগড়ের আটোয়ারী আলোখোয়া মেলা শুরু হয়। মেলার প্রাঙ্গণ মুখর হচ্ছে শুভযাত্রা ইউনিট, নিউ ভোলানাথ অপেরা, নিউ রংমহল অপেরা, আদি রাজমহল অপেরা ও নিউ প্রতিমা অপেরার মঞ্চায়নে।
নওগাঁর একটি গ্রামীণ মেলায় পালা পরিবেশন করছে নিউ শিরিন অপেরা। জেলার আত্রাইয়ে চলছে কেয়া যাত্রা ইউনিটের গান। পাবনার গ্রামাঞ্চলে এখনো চলছে ঈদ আনন্দ মেলা। সুজানগর মেলায় মোহন অপেরা ও দেশশ্রী অপেরা টানা মঞ্চায়ন করে আসছে। চাঁপাইনবাবগঞ্জের কানসাট মেলা, মহারাজপুর মেলা ও রাজশাহীর বাঘামেলা সবে শেষ হয়েছে। উত্তরাঞ্চলের প্রতিটি মেলায় যাত্রার আসর ছিল সরগরম। তীব্র শীত আর ঘন কুয়াশায় আচ্ছাদিত উত্তরাঞ্চল, কিন্তু যাত্রার সম্মোহনী শক্তির কাছে শীত-কুয়াশা হার মেনেছে। দর্শক আসছে প্রাণের উচ্ছ্বাসে, উদ্বেলিত হয়ে। নিউ ভোলানাথ অপেরার গান শুনেছেন এমন এক দর্শক ঠাকুর দাস। পেশায় শ্রমজীবী। তিনি জানান, দিনের কর্মক্লান্ত মানুষের ক্লান্তি দূর হয় পালাগানের আনন্দঘন মঞ্চায়ন দেখলে। আনন্দ অপেরার পালা দেখে স্কুলশিক্ষক শেখ বকতিয়ার বলেন, নীতিশিক্ষা, হিতোপদেশ ও সাম্য-সম্প্রীতির পালা দেখলে গায়ের ভেতর এক প্রকার ভাবান্দোলনের সৃষ্টি হয়। আনন্দ উপভোগের পাশাপাশি যাত্রা থেকে শিক্ষা নেওয়া যায়। বীরগঞ্জ উপজেলা পরিষদের ভাইস চেয়ারম্যান গোপাল চন্দ্র জানান, কয়েক শ বছর ধরে হয়ে আসছে বীরগঞ্জের কালীর মেলা। উত্তরাঞ্চলের মেলাগুলো প্রায়ই পার্বণকেন্দ্রিক। কালীর মেলাও তা-ই। এ মেলায় যাত্রা থাকে বাধ্যতামূলক। হাজার হাজার দোকানি বসে পসরা সাজিয়ে। রাতে কেনা-বেচার পর তারা যাত্রা দেখে। তাই এত লোকের সামাল দিতে অনেক প্যান্ডেল করতে হয়। গতবার আটটি প্যান্ডেল ছিল। এবার চারটি। একসঙ্গে চারটি প্যান্ডেলে প্রতি রাতে কম করে হলেও আট হাজার দর্শক যাত্রা দেখে। এ থেকেই বোঝা যায় যাত্রার কদর কত বেশি!
২০০৯ সালের ১৮ ডিসেম্বর কলকাতার একাডেমি অব ফাইন আর্টস মঞ্চে সময়-এর শেষ সংলাপ নাটকটির উদ্বোধনী মঞ্চায়ন হয়। বাংলাদেশের কোনো নাটকের উদ্বোধনী মঞ্চায়ন দেশের বাইরে হওয়ায় সে সময় নাটকপাড়ায় শেষ সংলাপ নাটকটি নিয়ে বেশ আলোচনা হয়। ওই সময় উদ্বোধনী মঞ্চায়নে কলকাতার নাট্যদর্শকের কাছে শেষ সংলাপ নাটকটি আলোচিত হয়। সেই সুবাদে পরের দিনও কলকাতার মিনার্ভা থিয়েটার হলে নাটকটির আরও একটি প্রদর্শনীর জন্য আমন্ত্রণ পড়ে।
আবারও দেশের বাইরে নাটকটির ডাক পড়েছে। প্রতিবছরই বহরমপুরে ঋত্বিক নাট্যগোষ্ঠী আয়োজন করে দেশি-বিদেশি নাট্যমেলা। আন্তর্জাতিক এই নাট্যো ৎ সবে বাংলাদেশ থেকে সময়ের শেষ সংলাপ নাটকটি প্রদর্শনীর জন্য আমন্ত্রণ এসেছে। উ ৎ সবে ১৫ ডিসেম্বর বহরমপুরের রবীন্দ্রসদনে নাটকটির মঞ্চায়ন হবে। বিষয়টি দল ও দলের নাট্যকর্মীদের কাছে খুবই সম্মানীয় ব্যাপার হিসেবে দেখছেন নাটকটির নির্দেশক ও সময়ের প্রধান সম্পাদক আকতারুজ্জামান। তিনি বলেন, ‘আমরা কলকাতায় নাটকটির উদ্বোধনী মঞ্চায়ন করার পরপরই ওখানে আরও একটি প্রদর্শনী করার আমন্ত্রণ পাই। দর্শকেরা খুবই আগ্রহ নিয়ে নাটকটি দেখেছে। বিভিন্ন নাট্যজন মঞ্চে এসে প্রশংসার বাণী শুনিয়েছেন। সেই থেকে শেষ সংলাপ নাটকটি ওখানে সুখ্যাতি পায়। বিষয়টি ঋত্বিক নাট্যগোষ্ঠীরও জানা আছে। তারা এ বছর বাংলাদেশে এসেছিল। ওই সময় তারা বিভিন্ন নাট্যদল ও নাট্যকর্মীর সঙ্গে আলোচনার ভিত্তিতেই আমাদের এ নাটক উ ৎ সবে নেওয়ার সিদ্ধান্ত নেয়। আমি মনে করি, এটি আমাদের দল ও দলের কর্মীদের একটা বিরাট অর্জন। সামনে আরও ভালো কাজের প্রেরণা জোগাবে।’
১৩ ডিসেম্বর রাতে সময়ের ৩১ সদস্যের একটি দল বহরমপুরের উদ্দেশে রওনা হবে।
দেশে দেশে একই মানুষের ক্ষেত্রে আইনের প্রয়োগ ভিন্ন। কেউ সুবিচার পাচ্ছে, কেউ পাচ্ছে না। আইন হবে সবার জন্য সমান। এমনই এক গল্প নিয়ে নাটকটি। এতে অভিনয় করেছেন জুয়েল মাহমুদ, আরিফুজ্জামান, পাভেল ইসলাম, তোফায়েল সরকার, ফখরুল ইসলাম, আঁখি আফরোজ প্রমুখ।
এ পর্যন্ত নাটকটির ২৬টি প্রদর্শনী হয়েছে। তৌফিকুল আল হাকিমের মূল নাটক থেকে অনুবাদ করেছেন জামিল আহমেদ ও ম. সাইফুল ইসলাম চৌধুরী।
ঋতু সাত্তার। প্রাচ্যনাটের নিয়মিত কর্মী। দলের চলতি সব কয়টা প্রযোজনাতেই তিনি কাজ করছেন। দলের বাইরেও রিপার্টরি থিয়েটারে তাঁকে কাজ করতে দেখা যায়। প্রাচ্যনাটের সব শেষ প্রযোজনা মায়ের মুখ নাটকেও তিনি অভিনয় করেছেন। আজকের পাঁচ প্রশ্নের উত্তর দিয়েছেন তিনি।



সম্প্রতি মঞ্চে এসেছে ‘মায়ের মুখ’ নাটকটি। নাটকটিতে আপনি একজন বৃদ্ধার চরিত্রে অভিনয় করেছেন। চরিত্রটি করার আগের অভিজ্ঞতা সম্পর্কে বলুন।
আমি এ পর্যন্ত মঞ্চে টানা প্রায় ১৩টি নাটকে অভিনয় করেছি। সব নাটকে আমার চরিত্রের ভিন্নতা আছে। তবে মায়ের মুখ নাটকটির চরিত্র একবারেই ভিন্ন। পরিপূর্ণ একজন বৃদ্ধা চরিত্রে আমি কাজ করেছি। মঞ্চে চরিত্রটি ফুটিয়ে তোলাও কম কষ্টকর ছিল না। সত্যি কথা বলতে কী, চরিত্রটি তুলে আনার পেছনে আমার দাদি, নানিকেও অনুসরণ করেছি। বৃদ্ধ হয়ে গেলে মানুষ যে একা হয়ে যায়, তা এ চরিত্রটিতে দেখানো হয়েছে। বৃদ্ধ মানুষ শেষ বয়সে ছেলেমেয়েদের সঙ্গ চায়। আমি বাস্তবে দেখেছি আমি যখন নানিবাড়িতে যেতাম, নানি আমাকে জড়িয়ে ধরে কাছে টেনে নিতেন। তাঁর একাকিত্বের অনুভবটা আমি বুঝতে পারতাম। আমরা সবাই হইচই করে ঘুরে বেড়াতাম আর নানিকে একা একা ঘরে বসে থাকতে দেখতাম। এসব বিষয় মাথায় নিয়েই আমি চরিত্রটি করেছি।
চরিত্রটিতে দর্শকের সাড়া কেমন?
আমরা নাটকটির দুটি কারিগরি মঞ্চায়ন, একটি প্রিমিয়ার শো এবং দর্শকের জন্য গত মাসে মাত্র একটা প্রদর্শনী করেছি। ৮ অক্টোবর ছিল প্রদর্শনীটি। ওই দিন নাটক শেষে তারিক আনাম খান, ইসরাফিল শাহিন, ত্রপা মজুমদার, আপন আহসানসহ অনেকেই গ্রিনরুমে এসে আমাকে প্রশংসা করে আশীর্বাদ করে গেছেন। আমি থিয়েটারের বড় বড় মানুষের প্রশংসা পেয়ে ধন্য হয়েছি। আরও এগিয়ে যাওয়ার সাহস পেয়েছি।
আপনি দলের চলতি প্রায় পাঁচটি নাটকে নিয়মিতই অভিনয় করছেন। টেলিভিশনেও। দুই মাধ্যমেই নিয়মিত কাজের ক্ষেত্রে সময়টা কীভাবে বের করে নেন?
প্রতি মাসে মঞ্চে তিন-চারটি প্রদর্শনী থাকে। এ জন্য আমাকে মহড়া থেকে শুরু করে প্রদর্শনীর দিন পর্যন্ত সময় দিতে হয়। এ সময়ের মধ্যে টেলিভিশন নাটকে শিডিউল থাকলে, নাটকের পরিচালকের সঙ্গে বিষয়টি আলাপ-আলোচনা করে নিয়ে কাজ করি। এ কারণে কোনো কোনো সময় টেলিভিশন নাটকের জন্য হয়তো দিনের একটা শিফট কাজ করে বাকি সময়টা থিয়েটারের জন্য দিই। সেই ক্ষেত্রে আমরা যারা নিয়মিত মঞ্চে কাজ করি, তাদের জন্য টেলিভিশনের পরিচালকেরা ইতিবাচকভাবেই আমাদের থিয়েটারের কাজের ক্ষেত্রে বিবেচনা করে কাজ করেন। তবে কোনো কোনো সময় একটু চাপ পড়ে। কোনো কোনো প্রদর্শনীর আগে মহড়াটা করা হয় না। মোটকথা, টেলিভিশনের কাজ করতে গিয়ে থিয়েটারের কাজে তেমন একটা ঝামেলা হয় না।
অভিনয়ের ক্ষেত্রে আপনার কোনটি বেশি পছন্দ—টেলিভিশনে নাকি মঞ্চে?
এভাবে আলাদা করে পছন্দের কথা বলা যাবে না। সে ক্ষেত্রে স্বাচ্ছন্দ্যবোধের কথা বলা যায়। আমি দীর্ঘদিন ধরে থিয়েটারে কাজ করছি, সেখানকার টান অন্য রকমের। টানটা একটু বেশিই। তবে ক্যামেরার সামনের কাজেও অনুভূতি অন্য রকমের। এখানে অভিনয়টা আমি শিখছি। ফলে এখনকার কাজের ক্ষেত্রে আমার মধ্যে একটা অন্য রকমের উন্মাদনা কাজ করে। তাই দুই মাধ্যমে কাজের ক্ষেত্রে কোনটি প্রথম বা কোনটি দ্বিতীয়, তা বলা যাবে না।
কিন্তু মঞ্চের অনেক বড় বড় অভিনেতা-অভিনেত্রী টেলিভিশন কাজের কারণেই মঞ্চ ছেড়ে দিয়েছেন। এ ব্যাপারে আপনি কী বলবেন?
আমি মনে করি, দুই মাধ্যমেই অভিনয় এক ও অভিন্ন। আমরা যখন যে মাধ্যমে কাজ করছি, জান -প্রাণ দিয়েই করছি। কেউ মঞ্চে করছেন, কেউ করছেন না। এসব বিষয়ে আমার কোনো অভিযোগ বা অনুযোগ নেই। আর মঞ্চে করছে না—এ জন্য তো দোষের কিছু নেই। না পারলে তো আর কিছু করার নেই। মঞ্চে একজন অভিনেতা- অভিনেত্রী দর্শকের সামনে সরাসরি অভিনয় ফুটিয়ে তোলার চেষ্টা করছেন, টেলিভিশনেও দর্শকের কথা মাথায় রেখেই তো অভিনয় করছেন। যাঁরা এখন মঞ্চে করছেন না, হতে পারে মঞ্চ থেকে তাঁরা যা চাচ্ছেন, তা পাচ্ছেন না। সবাই তো সবকিছু ছেড়ে কাজ করতে পারবেন না।
পাশের ছবিটি থিয়েটার আর্ট ইউনিটেরতৃণপর্ণে শাল মঞ্জরি নাটকের। আন্তন চেখভের দ্য চেরি অর্চার্ড অবলম্বনে নাটকটির নির্দেশনা দিয়েছেন কামালউদ্দিন নীলু।
নাটকটির ছবিতে দেখা যাচ্ছে রোকেয়া রফিক বেবীর সঙ্গে চন্দন রেজাকে। বেবীর চরিত্রের নাম রানি সুলতানা। নবাবের মেয়ে। আর চন্দন রেজার চরিত্রের নাম লোকমান। নবাববাড়ির কেয়ারটেকার।
নবাব পরিবারের সদস্যরা একসময় বিদেশ গিয়ে বসবাস শুরু করে। আস্তে আস্তে নবাববাড়ির সেই হাঁকডাক কমে আসে। নিলামে ওঠার উপক্রম হয় নবাববাড়ি আর নবাবের জায়গাজমি। এমন একটা গল্প নিয়ে এ নাটক। ছবিটির মুহূর্তের কথা বলতে গিয়ে রোকেয়া রফিক বেবী বলেন, দীর্ঘদিন পর সুলতানা বাইরে থেকে দেশে আসে। এসেই কেয়ারটেকার লোকমানকে বিভিন্ন দিকনির্দেশনা দিতে থাকে। এদিকে লোকমান সব নির্দেশনা মানতে চায় না। তত দিনে লোকমান অনেক টাকাপয়সার মালিক হয়ে গেছে। নবাববাড়ি নিলামে উঠবে, তা নিলামে কেনার প্রস্তুতি নিচ্ছে লোকমান। সে ব্যাপারে দুজনের মধ্যে বাগিবতণ্ডা হচ্ছে। ছবিতে তা দেখা যাচ্ছে।
নাটকটি প্রথম মঞ্চে আসার সময়ের স্মৃতির কথা বলতে গিয়ে রোকেয়া রফিক বেবী বলেন, ‘নাটকটি প্রথম মঞ্চে আসার আগে আমরা ইস্কাটনের বালক বিদ্যালয়ে মহড়া করতাম। এই নাটকের মহড়ার অভিজ্ঞতা একটু অন্য রকমের। এস এম সোলায়মান মারা যাওয়ার পর প্রথম দলের বাইরের কোনো নির্দেশককে দিয়ে আমরা কাজ করি। এ ছাড়া নাটকটি মহড়ার আগেই শুধু পাণ্ডুলিপি ঠিকঠাক করতে প্রায় দেড় মাস লেগেছিল। মহড়া করে বাসায় ফিরতে প্রতিদিনই রাত ১২টা-একটা বেজে যেত।’
খুবই ভালো নাটক ছিল এটি। জাঁকজমক ও বড় ক্যানভাসের ছিল এটি। বর্তমান সময়ে নতুন ছেলেমেয়েদের দিয়ে নাটকটি করা সম্ভব নয়। বলছিলেন চন্দন রেজা।
এ পর্যন্ত নাটকটির ২১টি প্রদর্শনী হয়েছে। ২০০৫ সালের ৭ ডিসেম্বর মহিলা সমিতি মিলনায়তনে এর উদ্বোধনী মঞ্চায়ন হয়। থিয়েটার আর্ট ইউনিটের এটি নবম প্রযোজনা।



১৯৭১ সালে নান্দিকার এবং ’৮৮ সালে নান্দিপটে যোগদান—সব মিলিয়ে কলকাতার মঞ্চে পার করলেন ৪০টি বছর। দুই বাংলার মঞ্চে সমান পরিচিত প্রকাশ ভট্টাচার্য। সম্প্রতি এসেছিলেন বাংলাদেশে লোকনাট্যদলের তিন দশক পূর্তি নাট্যো ৎ সবে।

কেমন আছেন প্রকাশদা? এই নিয়ে কতবার বাংলাদেশে? অভিজ্ঞতা ও অনুভূতি জানতে চাই।
সবার আশীর্বাদে একদম ঠিক আছি এখনো। সৃষ্টিকর্তার কাছে প্রার্থনা করছি, আরও ৪০ বছর থিয়েটারটা যেন ঠিকভাবে করে যেতে পারি। অনুভূতির কথায় বলব, আমি ভীষণ আপ্লুত। বাংলাদেশে এলে আমার মনে হয়, আমি আমার নিজের দেশে এসেছি। নিজের ভাষায় কথা বলছি। আর যতবার এসেছি ততবারই নতুন নতুন অভিজ্ঞতা অর্জন করেছি। মনে পড়ে, এখানে প্রথম অভিনয় করেছিলাম মহিলা সমিতি মিলনায়তনে। আর এখন অভিনয় করছি আন্তর্জাতিক মানের নাট্যমঞ্চ জাতীয় নাট্যশালায়। যে রকম মঞ্চ আমাদের দেশেও এখনো তৈরি হয়নি। সত্যিই আমি গর্ব অনুভব করছি, ঢাকার নাট্যমঞ্চ এবং নাট্যবন্ধুদের নিয়ে। এখানে আমাদেরও অনেক কিছু শেখার আছে।
শুনেছি বিগত কিছু সময় কলকাতার মঞ্চের গতি কিছুটা মন্থর ছিল। বর্তমানে কী অবস্থা?
সত্তরের দশকে কিংবা তারও কিছু পূর্বে কলকাতার মঞ্চের একটা সুবর্ণ সময় ছিল। কিন্তু সময় যত যেতে থাকে, কলকাতার মঞ্চের ওই ভালো সময়টাতে কেমন যেন একটা ভাটার টান লেগেছিল। এর পেছনে সামাজিক, রাজনৈতিক, অর্থনৈতিক এবং আরও নানাবিধ কারণও ছিল। তবে বর্তমানে কলকাতার মঞ্চের সেই সোনালি অতীত আবার ফিরে এসেছে। তরুণেরা মঞ্চে আনছে ভালো ভালো প্রযোজনা। এই তরুণদের মধ্যে সুমন মুখোপাধ্যায়ের রাজা লীয়ার, ব্রাত্য বসুর কন্যাদান, স্বাতী লেখা সেন গুপ্তের মাধবী, বিভাস চক্রবর্তীর হ্যামলেট নাটক বেশ প্রশংসা কুড়িয়েছে। থিয়েটারের সঙ্গে নতুনদের সম্পৃক্ততা বাড়ছে এবং কলকাতা থিয়েটারে শ্রী বৃদ্ধি পাচ্ছে।
গত ৪০ বছরে দুই বাংলার নাট্যচর্চার রীতি এবং গতিপ্রবাহের তুলনামূলক মূল্যায়ন প্রসঙ্গে জানতে চাই।
দুই বাংলার নাট্যচর্চার অগ্রভাগে বাংলা নাটকের একটা যৌবন ছিল—বিষয়টি সবার জানা। কথায় আছে না, সুখ-দুঃখ পালাক্রমে আসে? তা-ই হয়তো দুই বাংলার নাট্যচর্চার বেলায় সত্য হয়েছে। একসময় ঢাকার মঞ্চে দেখেছি কেরামত মঙ্গল, জয়জয়ন্তী, পাথর, মানুষ, ঈর্ষার মতো অসাধারণ সব নাটক। কলকাতার মঞ্চে একই রকম—শম্ভু মিত্রের রক্তকরবী, অয়দিপাউস, চার অধ্যায়, দশচক্র, পুতুল খেলা, উ ৎ পল দত্তের টিনের তলোয়ার, মানুষের অধিকারে তীর এবং আরও কত কালজয়ী নাটক কলকাতার মঞ্চে মঞ্চস্থ হয়েছে! যা এখনো দর্শকের চোখে লেগে আছে। সত্যি বলতে কী, নাটক কখনো থেমে থাকে না।
দুই বাংলার রবীন্দ্রনাট্যচর্চা এবং পৃষ্ঠপোষকতা নিয়ে বলুন।
রবীন্দ্রনাট্যচর্চায় কলকাতার মঞ্চের শুরুটা নিঃসন্দেহে ভালো ছিল। ষাটের দশকের দিকে তাকালে দেখা যায়, শম্ভু মিত্রের রাজা ও রক্তকরবী নাটক দর্শকের মাঝে সত্যি দারুণ সাড়া জাগিয়েছিল। সেই তুলনায় ঢাকায় রবীন্দ্রনাট্যচর্চা শুরু হয়েছিল খানিকটা বিলম্বে। তবে সম্প্রতি দুই বাংলার মঞ্চে সমানতালে উঠে আসছে রবীন্দ্রনাথের অসংখ্য নাটক। এর পেছনে সরকারি পৃষ্ঠপোষকতা বেশ গুরুত্বপূর্ণ। সম্প্রতি বাংলাদেশ ও ভারতের সংস্কৃতি মন্ত্রণালয়ের যৌথ উদ্যোগে দুই বাংলার রবীন্দ্রনাট্যচর্চায় উন্মোচিত হয়েছে নতুন দিগন্ত। বাংলাদেশেও সরকারি পৃষ্ঠপোষকতায় ১৪টি রবীন্দ্র নাটক মঞ্চে এসেছে—এটি একটি অসাধারণ কর্মযজ্ঞ। তবে প্রযোজনাগুলোর মানোত্তীর্ণের বিষয়টি খেয়াল রাখতে হবে সবচেয়ে বেশি।
সম্প্রতি দুই বাংলার নাট্যদলগুলোকে ঢাকা ও কলকাতায় আসা-যাওয়ার ক্ষেত্রে ভিসা নিয়ে নানা সংকটে পড়তে হয়—এ নিয়ে আপনার প্রতিক্রিয়া কী? সম্প্রতি বিভিন্ন দেশের নানা ধরনের অস্থিরতার কারণে দূতাবাসগুলোতে ভিসা নিয়ে নানা ধরনের জটিলতা দেখা যায়। তবে তা নাটকের দলগুলোর ক্ষেত্রে প্রয়োগ করলে বিষয়টি খুব লজ্জাকর পরিস্থিতির সৃষ্টি করে। দুই বাংলার নাট্যচর্চার মধ্য দিয়ে দুই দেশের মধ্যে গড়ে ওঠা বন্ধুত্বপূর্ণ পরিবেশ যেন সরকারি লালফিতার দৌরাত্ম্যের কারণে ম্লান না হয়ে যায় সে ব্যাপারে দুই দেশেরই সরকারি পর্যায়ে উদ্যোগ নেওয়া প্রয়োজন।
সবশেষে, ঢাকার থিয়েটারের প্রতি পরামর্শ বলতে আমার মনে একটি প্রশ্ন জেগেছে—বাংলা ভাষা চর্চার ওপর হিন্দি কিংবা অন্য কোনো ভাষার প্রভাব পড়ছে কি? এ ব্যাপারে সবাইকে সচেতন থাকতে হবে। অন্য কোনো ভাষা বা সংস্কৃতি যেন বাংলা ভাষা ও সংস্কৃতির ওপর ভর না করে। কেননা সংস্কৃতি মানুষকে বড় করে এবং বাঁচিয়ে রাখে।
নিত্যদিনের সঙ্গী ছিল তাঁর ভেসপা। সেটি এখন অনাদরে আর অবহেলায় পড়ে আছে। ‘যদি কেউ নিয়ে যায় যাবে। ওটা এখন আর ব্যবহার করতে পারি না।’ কাঁপা কাঁপা গলায় কথাগুলো বলছিলেন মিয়ার বেটাখ্যাত খলিল। তাঁর কথার মধ্যে নেই এখন সেই ক্ষিপ্রতা। নেই ভরাট কণ্ঠস্বর। মৃত্যুর দুয়ার থেকে ফিরে এসেছেন। মাত্র চার দিন হলো হাসপাতাল থেকে মেয়ের বাড়িতে উঠেছেন। ঘরের বাইরে বের হন না। তাঁর বেশির ভাগ সময় কাটে ঘুমিয়ে। কখনো জানালার পানে তাকান, খানিকক্ষণ তাকাতেই চোখ ঝাপসা হয়ে আসে। মনে পড়ে যায় অনেক অনেক স্মৃতি, কখনো স্পষ্ট, আবার কখনো অস্পষ্টভাবে। চোখ দিয়ে পানি গড়িয়ে পড়ার অনেক পরে হয়তো অনুভব করেন তিনি, স্মৃতি তাঁকে কাঁদাচ্ছে।
বাংলাদেশের মঞ্চ, টিভি ও চলচ্চিত্রের বহু ঘটনা এবং কালের সাক্ষী হয়ে আছেন অভিনেতা খলিল। শারীরিক অসুস্থতার কারণে অনেক কথা বলতে গিয়েও থেমে যেতে হয় তাঁকে। তিনি বললেন, ‘বেশি কিছু ভাবতে পারি না। মৃত্যুকে খুব কাছ থেকে দেখে এসেছি। মানুষের ভালোবাসা আর ওপরওয়ালার বিশেষ রহমতের কারণে ফিরে এসেছি। একটু একটু করে সুস্থ হয়ে উঠছি। খুবই দুর্বল লাগে। ঘর থেকে বেরোতে মন চাইলেও সম্ভব নয়। মাস খানেক হয়তো এ বিশ্রামে থাকতে হবে। তারপর আবার কাজে ফিরে আসতে চাই। কাজ করতে চাই।’
খলিল আবেগাপ্লুত হয়ে পড়েন। কিছুটা সময় পর নিজেকে সামলে নেন। জানতে চাইলাম, যখন সুস্থ হয়ে উঠলেন এবং জ্ঞান ফিরে পেলেন, তখন কী মনে হচ্ছিল আপনার?
খলিল মনে করতে পারছিলেন না। ‘খুবই কঠিন একটি সময় ছিল আমার জন্য। মনে হচ্ছিল, আমার মাথায় কিছুই নেই। আমার মনের মধ্যে কিছু নেই। সবকিছুই যেন শূন্য। আস্তে আস্তে আমি সবকিছু মনে করতে পারি। ওই মুহূর্তটার কথা আসলে ভাষায় প্রকাশ করে বোঝানো যাবে না।’
বাসায় ফেরার পরে খলিল প্রথম আলোর আনন্দ পাতায় হুমায়ুন ফরীদির একটি লেখা পড়েছেন। এটি পড়ে ভীষণ খুশি হলেন! হুমায়ুন ফরীদি খলিলের সুস্থতা কামনা করে লেখাটি লিখেছিলেন। ‘অদ্ভুতভাবে ফরীদি লেখাটি লিখেছে। আমি লেখাটি পড়ে ফরীদিকে ফোন করে ধন্যবাদ জানিয়েছি। লেখাটি যত্ন করেই রেখে দিয়েছি। এ রকম আরও অনেক শুভাকাঙ্ক্ষীকে আমি ধন্যবাদ জানিয়েছি।’
প্রসঙ্গ পাল্টাই। যে প্রজন্মের কাছে আপনি নাটক ও সিনেমাকে ছেড়ে দিচ্ছেন, তাদের কাজ কেমন হচ্ছে?
খলিল খুব আশার কথা শোনালেন না। একটু বড় করেই শ্বাসটা ছাড়লেন যেন। ‘এখন যে ভাইয়েরা কাজ করছেন, তাঁরা তাঁদের মতো করেই চেষ্টা করছেন। যখন সেখানে আমি থাকি, আমার কথা বলি যে এভাবে কাজটা করেন। তাঁরা তো তাঁদের নিজস্বতায় কাজ করেন। সেখানে আমার খুব কি বেশি কিছু বলার থাকে?’ বাংলা সিনেমা যে অনেকটা মৃত্যুর দুয়ারে চলে গেছে, সে বিষয়ে খলিল একমত। তিনি বলেন, ‘এটা ভাবলে খারাপ লাগে। কী-ই বা করার আছে। সবার সম্মিলিত প্রচেষ্টা প্রয়োজন। এক দিনে তো এ অবস্থা হয়নি। দিনে দিনে অবনতি হতে হতে আমাদের সিনেমার বাজারটা আজ এতটা খারাপ হয়েছে। তার পরও আশা করি, একদিন ভালো হবে আমাদের সিনেমার বাজার। এ আশাটুকু মনের মধ্যে জোর এনে দেয়।’
একটানা বেশিক্ষণ কথা বলতে পারেন না খলিল। কিছুক্ষণ আগেই ঘুমটা ভেঙেছিল। চোখের পাতা ভারী হয়ে আসছে। আবার ঘুমাবেন তিনি। গলার স্বর যেন সেই সংকেতই দিচ্ছিল।
খলিল অস্পষ্ট স্বরে বলছিলেন, ‘সবাই ভালো থাকুন, সবাই আমার জন্য দোয়া করবেন। আমি যেন আবার কাজের ময়দানে আসতে পারি। তখন আরও অনেক কথাই হবে।’

