
ওয়েব মাধ্যম বদলে দিচ্ছে পৃথিবী

| তারিখ: ১২-১২-২০১১

বর্তমানে নানাভাবে সামাজিক যোগাযোগ ও অনলাইন-কার্যক্রমের কারণে বদলে যাচ্ছে পৃথিবী। সামাজিক যোগাযোগের ওয়েবসাইটগুলোর জনপ্রিয়তা বাড়ার পাশাপাশি এ মাধ্যমকে ব্যবহার করা হচ্ছে প্রতিবাদের হাতিয়ার হিসেবেও। আর এ প্রতিবাদ বদলে দিচ্ছে বৈশ্বিক রাজনীতি থেকে শুরু করে দেশের সরকার পর্যন্ত। গত শুক্রবার নেদারল্যান্ডসের হেগে অনুষ্ঠিত একটি সম্মেলনে অনলাইনে আন্দোলনকারিদের অনেকে এসব তথ্য জানিয়েছে।
‘ইন্টারনেট স্বাধীনতা’ শীর্ষক এ সম্মেলনে এ বিষয়ে সাম্প্রতিক সময়ে সিরিয়া ও থাইল্যান্ডের সামাজিক যোগাযোগ মাধ্যমে আন্দোলনকারীরা বক্তারা নানা বিষয় তুলে ধরেন। অ্যামনেস্টি ইন্টারন্যাশনালের আমজান বায়াজি বলেন, সিরিয়ার মানুষজন নিজেদের প্রতিবাদ জানিয়েছে সামাজিক মাধ্যম ব্যবহার করে এবং যুক্ত করেছে নানা ধরনের অপরাধের প্রমাণ। এসব কার্যক্রমই সারা বিশ্বে আলোড়ন সৃষ্টি করেছে। তিনি বলেন, প্রত্যেক নাগরিককে বর্তমানে সামাজিক যোগাযোগ মাধ্যমে একেকজন সাংবাদিক হওয়ার দারুণ সুযোগ দিয়েছে। একই সুবিধা যুক্ত করে খুদে ব্লগ লেখার সাইট টুইটার যেমন কাজে লাগানো যায়, তেমনি ফেসবুককেও কাজে লাগানো যাচ্ছে।
খুব কম সময়ে কম কথায় নানা প্রতিবাদ জানানো যাচ্ছে অনলাইন মাধ্যম ব্যবহার করে। আর এ শক্তিই বদলে দিচ্ছে সাধারণ মানুষ, সরকার আর রাজনীতিকে। যদি একজন রাজনৈতিক নেতা টুইটারে কোনো বার্তা প্রকাশ করেন, তাহলে সেখানে অন্যদের কথা বলার সুযোগ থাকে, যা সত্যিকার অর্থে গণতন্ত্রের অন্যতম একটি মাধ্যম, এমনই মনে করছেন সামাজিক যোগাযোগ মাধ্যম ব্যবহারকারীরা। তবে এসব ক্ষেত্রে ইন্টারনেটের স্বাধীনতার ওপর জোর দেওয়ার তাগাদাও দিয়েছেন অনেকেই।
পাশাপাশি ব্যবহারকারীরা যাতে করে অপার স্বাধীনতাকে যাচ্ছেতাইভাবে ব্যবহার না করার সে পরামর্শও দিয়েছেন প্রযুক্তি বিশেষজ্ঞরা। তাদের মতে, যেহেতু সামাজিক যোগাযোগ একটি শক্তিশালী মাধ্যম, তাই একে সঠিকভাবে কাজে লাগানোই বড় ব্যাপার। —এএফপি অবলম্বনে কাজী আশফাক আলম
লাল-সবুজে সাইবার জগৎ
টুইটারে প্রতিদিন ২৫ হাজার কোটি টুইট!


| তারিখ: ১৯-১০-২০১১

বিশ্বের জনপ্রিয় খুদেব্লগ (মাইক্রোব্লগিং) সাইট টুইটারে প্রতিদিন প্রায় ২৫ হাজার কোটি টুইট বার্তা প্রকাশিত হয়! টুইট বার্তার এমন হার চলতি বছরের শুরুতে ছিল ১০ কোটি, যা জুনে হয়েছিল ২৫ কোটি! এ ছাড়া বিশ্বে বর্তমানে টুইটারের নিয়মিত ব্যবহারকারী প্রায় ১০ কোটি, যার মধ্যে প্রতিদিন শতকরা ৫০ শতাংশ ব্যবহারকারী টুইট করেন। চলতি বছরের শুরুতে এ হার ছিল শতকরা ৩০ শতাংশ। সম্প্রতি অ্যাপলের অপারেটিং সিস্টেম আইওএস৫ চালুর পর টুইটের হার বেড়েছে অনেকগুণ। নতুনভাবে আইওএস৫-এ যুক্ত হয়েছে সরাসরি টুইটারে টুইট করার বিশেষ প্রোগ্রাম (অ্যাপস)।
সম্প্রতি সানফ্রান্সিসকোতে অনুষ্ঠিত ওয়েব ২.০ সম্মেলনে টুইটারের প্রধান নির্বাহী ডিক কস্টোলো সম্প্রতি এ তথ্য জানিয়েছেন। তিনি বলেন, আমরা সাধারণ ব্যবহারকারীদের এমন একটি যোগাযোগ মাধ্যম হতে চাই, যা এ জগতের সবাইকে খুব সহজে কাছাকাছি থাকতে সাহায্য করবে। মাত্র ১৪০ শব্দের বার্তার লেখার সুবিধা দিয়ে ২০০৬ সালের ২১ মার্চ চালু হওয়া সাইটটির জনপ্রিয়তা দিন দিন বেড়েই চলছে। টুইটারে পাঠানো বার্তার মধ্যে জাপানিদের প্রাধান্য সবচেয়ে বেশি। এক গবেষণায় দেখা গেছে, জাপানিরা দিনে প্রায় ৮০ লাখ টুইটার বার্তা বিনিময় করে! যা টুইটারে পাঠানো বিশ্বের মোট টুইট বার্তার শতকরা ১২ শতাংশ। নানা ভাষায় বর্তমানে টুইটার বেশ সমৃদ্ধ। সব মিলিয়ে টুইটার বর্তমানে সাতটি ভাষায় রয়েছে। বিশ্বের জনপ্রিয় তারকা, প্রধানমন্ত্রী থেকে শুরু করে বিশ্বখ্যাত অনেকেই নিয়মিত টুইটার ব্যবহার করে থাকেন। প্রযুক্তি বিশেষজ্ঞদের মতে, কম শব্দে সহজে ব্যবহার এবং মোবাইলের খুদেবার্তার মাধ্যমে টুইট করা যায় বলে অনেক ব্যবহারকারীই টুইটার ব্যবহারে বেশ আগ্রহী।
—সিনেট ও ম্যাশঅ্যাবল অবলম্বনে কাজী আশফাক আলম


মোহাম্মদ গোলাম নবী | তারিখ: ০৯-১২-২০১১

বাংলাদেশের বয়স আরও এক বছর বাড়ল। ১৬ ডিসেম্বর বিজয়ের চার দশক পূর্ণ হবে। স্বাধীনতাকে অর্থবহ করার কাজ এখনো অনেক বাকি। কিছু কাজ আছে মৌলিক। যেমন, স্বাধীনতাযুদ্ধের ৩০ লাখ শহীদের নামের তালিকা তৈরি করা ও তাঁদের হত্যাকারীসহ অন্য যুদ্ধাপরাধীদের বিচার করা। স্বাধীনতাযুদ্ধের একটি পূর্ণাঙ্গ ও নৈর্ব্যক্তিক ইতিহাস রচনার কাজটিও এখনো বাকি। মুক্তিযুদ্ধবিষয়ক মন্ত্রণালয়ের ওয়েবসাইটে (www.molwa.gov.bd) বাংলাদেশের স্বাধীনতাযুদ্ধের ওপর ছয় হাজার ১৪৮ শব্দে লেখা একটি সংক্ষিপ্ত ইতিহাস রয়েছে, যা পড়ার পর মুক্তিযুদ্ধের বিষয়ে জানার চাহিদা বেড়ে যায়। কিন্তু সেই চাহিদা পূরণ করার তেমন কোনো বিশ্বাসযোগ্য ও আস্থাশীল ওয়েবসাইট সরকারিভাবে এখনো গড়ে ওঠেনি। কেন গড়ে ওঠেনি, তা নিয়ে সামাজিক যোগাযোগের ওয়েবসাইটগুলোতে নানা ধরনের মতামত রয়েছে। যেমন, সরকার ওয়েবসাইটে স্বাধীনতাযুদ্ধের ইতিহাস তুলে ধরার ব্যাপারে আন্তরিক নয়, কিংবা দীর্ঘকাল ধরে এ দেশের ক্ষমতায় যাঁরা ছিলেন, তাঁরা স্বাধীনতাবিরোধীদের পুনর্বাসন করেছেন ইত্যাদি। এই অবস্থায় ইন্টারনেটে সামাজিক ওয়েবসাইট ও ব্লগগুলো বাংলাদেশের স্বাধীনতাযুদ্ধের ইতিহাসের ঘাটতিগুলো কখনো ধরিয়ে দিতে, কখনো ঘাটতি পূরণে এবং কখনো প্রেশার গ্রুপ হিসেবে বিচ্ছিন্নভাবে কাজ করে যাচ্ছে।
বিশ্বের অন্যান্য দেশের মতো বাংলাদেশেও এখন সামাজিক যোগাযোগের ওয়েবসাইটগুলো বিশেষ করে, ফেসবুক অত্যন্ত শক্তিশালী। ‘আরব বসন্তের’ মতো সরকার পতনের আন্দোলন গড়ে তোলার মতো শক্তিশালী না হলেও জনমত তৈরিতে সামাজিক ওয়েবসাইটগুলো দিনে দিনে গুরুত্বপূর্ণ হয়ে উঠছে। এর মূল কারণ, সামাজিক এসব সাইটে ১৮ থেকে ৩৫ বছর বয়সী ব্যক্তিদের পদচারণই বেশি।
ইন্টারনেট ব্যবহারকারী বাংলাদেশি তরুণদের সামাজিক ওয়েব ঠিকানা নেই এমনটা প্রায় অকল্পনীয়। বিশ্বের সেরা ও জনপ্রিয় সামাজিক ওয়েবসাইট হলো—ফেসবুক, টুইটার, লিংকড-ইন, মাইস্পেস, নিং, গুগল প্লাস, অরকুট, হাইফাইভ ইত্যাদি। তবে বাংলাদেশে ফেসবুকই সবচেয়ে বেশি জনপ্রিয়। বাংলাদেশে ফেসবুকের ব্যবহারকারীর সংখ্যা এখন প্রায় ২২ লাখ। এর মধ্যে প্রায় ৬৫ শতাংশ ব্যবহারকারীর বয়স ১৮ থেকে ২৫ বছর। খুদে ব্লগ লেখার ওয়েবসাইট টুইটারের জনপ্রিয়তাও বাংলাদেশে বাড়ছে ধীরে ধীরে। খবর ছড়িয়ে দিতে ফেসবুক ও টুইটারের জুড়ি নেই।
ফেসবুক এখন লাল-সবুজে ভরা। বাংলাদেশে ফেসবুক খুললেই এখন দেখা যাবে অসংখ্য বাংলাদেশি ব্যবহারকারী তাঁদের প্রোফাইল ছবি হিসেবে লাল-সবুজ পতাকা রেখেছেন। অনেকে আবার মাথায় লাল-সবুজ কাপড় বেঁধে বা লাল-সবুজ পোশাক পরে ছবি তুলে তা প্রকাশ করেছেন। এমনিতেই এখন বিভিন্ন বিষয়ে মতপ্রকাশ ও জনমত গড়ে তুলতে সামাজিক ওয়েবসাইটগুলোকে বাংলাদেশেও খুব ভালোভাবে কাজে লাগানো হচ্ছে। স্বাধীনতা, মুক্তিযুদ্ধ, যুদ্ধাপরাধীদের বিচার, শহীদ মুক্তিযোদ্ধাদের তালিকা তৈরি করার মতো ইস্যুগুলোর পাশাপাশি সমসাময়িক ঘটনাবলি নিয়েও সামাজিক ওয়েবসাইটগুলোর ব্যবহারকারীরা সক্রিয়। মুক্তিযুদ্ধের চেতনা ধরে রাখা বা নতুন প্রজন্মের কাছে মুক্তিযুদ্ধকে তুলে ধরার কাজটি করতে ফেসবুকের মতো সাইটগুলো বেশ কার্যকর। এর পাশাপাশি বাংলা ব্লগসাইটগুলো তো বেশ কয়েক বছর ধরে গুরুত্বপূর্ণ অবদান রেখেই চলেছে।
ইউটিউব কাজে লাগিয়ে ভিডিওর মাধ্যমেও এক ধরনের সামাজিক আন্দোলন চালানো হচ্ছে। পাকিস্তান আমলের অর্থনৈতিক শোষণ, স্বাধীনতা আন্দোলন, স্বাধীনতাযুদ্ধ, যুদ্ধাপরাধ ইত্যাদি বিষয়ভিত্তিক ভিডিওচিত্র ইউটিউবে (www.youtube.com) পাওয়া যায়।
ফেসবুকে (www.facebook.com) মুক্তিযুদ্ধ নিয়ে শতাধিক পেজ রয়েছে। হাজার হাজার ব্যবহারকারী সেই পেজগুলোতে লাইক দিচ্ছেন বা তাঁদের পছন্দের কথা জানাচ্ছেন। আবার অনেক গ্রুপ রয়েছে, যেগুলোর সদস্যসংখ্যা ১০০ থেকে কয়েক হাজার পর্যন্ত। অনেক খুঁজে যা পেলাম, তাতে দেখা যাচ্ছে, ফেসবুকে মুক্তিযুদ্ধ নিয়ে সবচেয়ে জনপ্রিয় পেজ হলো ‘মুক্তিযুদ্ধের গল্প শোনো’। এই পাতাটি ১৬ হাজার ৩১ জন পছন্দ করেছেন এবং প্রায় চার হাজার জন পাতাটি নিয়ে কথা বলেছেন। মুক্তিযুদ্ধ নিয়ে যে পেজ বা গ্রুপগুলো সক্রিয় রয়েছে, সেগুলো প্রায় সবই উম্মুক্ত। যে কেউ চাইলেই সেখানে মন্তব্য লিখতে পারেন।
স্বাধীনতাযুদ্ধ নিয়ে গণমাধ্যম, যেমন—সংবাদপত্র, রেডিও বা টেলিভিশনে যা কিছু বলা হয়, তার একটি বড় সীমাবদ্ধতা হলো এই মাধ্যমগুলো ইন্টার অ্যাক্টিভ না হওয়ায় পাঠক তাঁদের মনের ভাব ও নিজেদের চিন্তাগুলো বিনিময় করতে পারেন না। ফেসবুকসহ ওয়েবভিত্তিক সামাজিক যোগাযোগের মাধ্যমগুলো এই সীমাবদ্ধতা দূর করেছে। এখানে মতপ্রকাশের অবাধ সুযোগ রয়েছে। ব্যবহারকারীরা সেই সুযোগ পুরোমাত্রায় নিচ্ছেন। ফলে যুক্তি-তর্কের মধ্য দিয়ে একটি সত্য ও বস্তুনিষ্ঠ স্বাধীনতার ইতিহাস একসময় যদি আমরা পাই, তার জন্য এই সামাজিক নেটওয়ার্কগুলোকে ধন্যবাদ দিতে হবে।
১৬ ডিসেম্বরকে সামনে রেখে ফেসবুক ও ব্লগসাইটগুলোতে মুক্তিযুদ্ধ, স্বাধীনতা, যুদ্ধাপরাধের বিচার ও শহীদদের তালিকা তৈরির আলোচনা জমে উঠেছে। বিজয়ের মাসের প্রতি শ্রদ্ধা প্রদর্শন করে হাজার হাজার ব্যবহারকারী তাঁদের ‘প্রোফাইল পিকচার’-জাতীয় পতাকায় পরিবর্তন করেছেন।
মুক্তিযুদ্ধ নিয়ে কিছুই হচ্ছে না বলে যাঁরা হতাশা প্রকাশ করেন, তাঁদের হতাশ না হয়ে সামাজিক নেটওয়ার্কগুলোতে সক্রিয় হতে অনুরোধ করব। ৪০ বছর একটি জাতির জন্য তেমন বেশি সময় নয়। ৫০ বছর পূর্তির আগেই আমরা সবাই মিলে নিশ্চয়ই ভালো কিছু করতে পারব। আসুন, অন্যের অপেক্ষায় না থেকে সহজ বাংলায় মুক্তিযুদ্ধের নির্মোহ ইতিহাস তুলে আনি সামাজিক নেটওয়ার্কভিত্তিক কর্মকাণ্ডে।
gnabi1969@yahoo.com
ওডেস্কে বাংলাদেশ চতুর্থ: ম্যাট কুপার


| তারিখ: ০৯-১২-২০১১
ইন্টারনেটে তথ্যপ্রযুক্তির আউটসোর্সিং কাজ পাওয়ার একটা বড় জায়গা বা অনলাইন মার্কেট প্লেস হলো ওডেস্ক। বিশেষ করে, বাংলাদেশের বেশির ভাগ মুক্ত পেশাজীবী বা ফ্রিল্যান্সার ওডেস্ক থেকে কাজ নেন, সেটা সম্পন্ন করেন এবং গ্রাহককে জমা দেন। সম্প্রতি অনুষ্ঠিত ই-এশিয়া মেলা উপলক্ষে ঢাকায় এসেছিলেন ওডেস্কের ভাইস প্রেসিডেন্ট অব অপারেশনস ম্যাট কুপার। ঢাকায় তিনি ই-এশিয়ায় একটি এবং এর প্রাক্কালের বাংলাদেশ অ্যাসোসিয়েশন অব সফটওয়্যার অ্যান্ড ইনফরমেশন সার্ভিসেস (বেসিস) আয়োজিত কয়েকটি সেমিনারে বক্তব্য দেন। মার্কিন নাগরিক ম্যাট কুপার অর্থনীতিতে স্নাতক। পরে তিনি ব্যবসায় প্রশাসনে স্নাতকোত্তর ডিগ্রি নেন। ১৯৯৮ সালে তিনি জেপি মরগানে কর্মজীবন শুরু করেন। ২০০২ সালে নিজে আউটসোর্সিংয়ের কাজ শুরু করেন। ২০০৭ সালে তিনি ওডেস্কে যোগ দেন। ঢাকায় তাঁর সঙ্গে কথা হয় আউটসোর্সিংয়ের বিভিন্ন বিষয় নিয়ে। ১ ডিসেম্বর বেসিস কার্যালয়ে সাক্ষাৎকারটি নিয়েছেন পল্লব মোহাইমেন
বাংলাদেশের তরুণ প্রজন্ম, যাঁরা ফ্রিল্যান্সিং আউটসোর্সিং কাজের সঙ্গে জড়িত বা এ কাজে আগ্রহী, তাঁদের কাছে ওডেস্ক খুব পরিচিত এক নাম। ওডেস্ক সম্পর্কে কিছু বলুন।
ম্যাট কুপার: ওডেস্ক হলো একটি গ্লোবাল মার্কেট প্লেস। ২০০৪ সালে ক্যালিফোর্নিয়ায় এর যাত্রা শুরু হয়। ইন্টারনেটভিত্তিক এই প্রতিষ্ঠানটি পেশাজীবী এবং কাজদাতা প্রতিষ্ঠানের মধ্যে সেতুবন্ধ ঘটিয়ে দেয়। অনেক কাজ আছে, যেগুলো প্রতিষ্ঠানের অভ্যন্তরে করা যায় না। যদিও করানো যায় তবে তার খরচ অনেক বেশি পড়ে এবং কখনো কখনো সময়ও বেশি লাগে। সেই প্রতিষ্ঠানগুলো তখন ওই কাজগুলো বাইরে থেকে করিয়ে নেয়। এটাই হলো আউটসোর্সিং। যেসব দেশে শ্রমমূল্য অপেক্ষাকৃত কম, সেসব দেশের পেশাজীবীরা ফ্রিল্যান্সার হিসেবে কাজগুলো করে দেন। ভৌগোলিক কারণেও অনেক সময় অন্য দেশ থেকে কাজ করালে সুবিধা পাওয়া যায়। ওডেস্কে বিভিন্ন প্রতিষ্ঠান তাদের কাজগুলো তুলে ধরে। পেশাজীবীরা সেই কাজ করে দেওয়ার জন্য নিজেদের আগ্রহ প্রকাশ করেন। পোর্টফোলিও দেখে প্রতিষ্ঠান তখন তাদের কাজটা পেশাজীবীকে দিয়ে দেয়। নির্দিষ্ট সময়ে কাজ জমা দিলে পারিশ্রমিকের অর্থ পাওয়া যায়। পুরো প্রক্রিয়া সম্পন্ন হয় অনলাইনে ওডেস্কের ওয়েবসাইটে। ওডেস্ক প্রতিষ্ঠান ও পেশাজীবী দুই পক্ষের জন্যই বড় একটা জানালা খুলে দে
কতটি প্রতিষ্ঠান বর্তমানে ওডেস্কের মাধ্যমে আউটসোর্স করাচ্ছে, আর কতজন পেশাজীবীই বা কাজ করছেন?
ম্যাট কুপার: দুই লাখ ৫০ হাজার কোম্পানি ওডেস্কে তাদের কাজ দিচ্ছে। অন্যদিকে বর্তমানে ১৮ লাখ পেশাজীবী ওডেস্কে আউটসোর্সিং কাজের জন্য নিবন্ধিত। অনলাইন মার্কেট প্লেসের যে বাজার আছে, তার ৫৫ শতাংশ এখন ওডেস্কের দখলে।
ওডেস্কের বিশেষ বৈশিষ্ট্য কী?
ম্যাট কুপার: কাজ করার পর পারিশ্রমিক বা অর্থ পাওয়ার গ্যারান্টি আমরা দিই। আবার কোম্পানিকেও এ গ্যারান্টি দিই যে তাদের কাজ নির্ধারিত সময়ে চুক্তিমতোই সম্পন্ন করবেন আমাদের নিবন্ধিত ফ্রিল্যান্সাররা। একজন ফ্রিল্যান্সার কাজ পাওয়ার পর সেই কাজ সাধারণত ৩০, ৬০ ও ৯০ দিনে শেষ করবেন, কোম্পানির সঙ্গে এমন চুক্তি হয়ে থাকে। সেই সময়ের মধ্যে কাজ শেষ করলেই ফ্রিল্যান্সার তাঁর ব্যাংক অ্যাকাউন্টে পারিশ্রমিকের টাকা পেয়ে যান।
এখন কোন কোন দেশ ওডেস্কে কাজের দিক থেকে এগিয়ে আছে?
ম্যাট কুপার: আমাদের সাইটে আউটসোর্সিংয়ের কাজে শীর্ষস্থানে এখন আছে ফিলিপাইন। এর পরই আছে ভারত। তৃতীয় স্থানে যুক্তরাষ্ট্র, চতুর্থ স্থানে আছে বাংলাদেশ। পঞ্চম স্থানটি পাকিস্তানের দখলে।
তাহলে তো বলতে হয়, ওডেস্কে বাংলাদেশের অবস্থান বেশ ভালো।
ম্যাট কুপার: অবশ্যই। বাংলাদেশের ফ্রিল্যান্সাররা খুব ভালো কাজ করছেন, দ্রুত তাঁদের উন্নতি হচ্ছে। ২০০৯ সালে বাংলাদেশ থেকে কাজ পাওয়ার হার উল্লেখ করার মতো কিছু ছিল না। মাত্র দুই বছরে ওডেস্কে বাংলাদেশ শীর্ষ তালিকার চতুর্থ স্থানে উঠে গেছে। এটা খুব বড় ধরনের উন্নতি।
বাংলাদেশের ফ্রিল্যান্সাররা কী ধরনের কাজ বেশি করেন?
ম্যাট কুপার: সবচেয়ে বেশি যে কাজটি হয়, সেটি হলো সার্চ ইঞ্জিন অপটিমাইজেশন (এসইও)। এর পরই আছে ডেটা এন্ট্রি, ওয়েব ডেভেলপমেন্ট ইত্যাদি।
ওডেস্কে কি শুধু তথ্যপ্রযুক্তির আউটসোর্সিং কাজ পাওয়া যায়?
ম্যাট কুপার: না। অন্যান্য কাজও আছে ওডেস্কে। এখানে মোটামুটি ৫৫ শতাংশ কারিগরি কাজ এবং ৪৫ শতাংশ সাধারণ কাজ থাকে।
বাংলাদেশের ফ্রিল্যান্সারদের জন্য একটা বড় সমস্যা হলো কাজ করে পাওয়া টাকা দেশে নিজের অ্যাকাউন্টে নিয়ে আসা। এ কারণে তাঁদের একটা প্রধান দাবি হলো বাংলাদেশে পেপ্যাল সেবা চালু করা। এ ব্যাপারে আপনি কী ভাবেন?
ম্যাট কুপার: বিদেশ থেকে অনলাইন পেমেন্ট সংগ্রহের জন্য বিভিন্ন দেশে বিভিন্ন ধরনের সেবা চালু আছে। এর মধ্যে পেপ্যাল, পেপেইড ইত্যাদি সেবা আন্তর্জাতিকভাবে ছড়িয়ে আছে। এই সেবা থাকলে অর্থ দ্রুত এবং সহজে পাওয়া যায়। পেপ্যাল বাংলাদেশে চালু হলে তা ফ্রিল্যান্সারদের জন্য সুবিধাজনক হবে। আমরা ওডেস্ক থেকে ২০১২ সালের মধ্যে মুঠোফোনে কাজের বিনিময়ে পাওয়া অর্থ পাঠানোর সেবা চালুর উদ্যোগ নিয়েছি। এটা হলে অনেক সুবিধা হবে বলে মনে করছি।
নবীন ফ্রিল্যান্সারদের উদ্দেশে কিছু বলুন।
ম্যাট কুপার: শুরুটা করে দিতে হবে। প্রথমে একজন গ্রাহক, তারপর আরেকজন। এভাবে কাজ বাড়তে থাকবে। আউটসোর্সিংয়ের জন্য অনলাইন যোগাযোগটা খুব গুরুত্বপূর্ণ। নিজের পোর্টফোলিওটা ভালো হতে হবে। সময়ের কাজ সময়ে করতে হবে। একবার কোনো কাজ সময়মতো ও সঠিকভাবে করতে না পারলে পরবর্তী সময়ে ওই ফ্রিল্যান্সারের কাজ পেতে সমস্যা হবে। এ জন্য খুব বেশি স্বচ্ছতার সঙ্গে প্রতিটি কাজ করে যেতে হবে।
ফেসবুকের নিরাপত্তা ত্রুটিতে জাকারবার্গের ছবি উন্মুক্ত


| তারিখ: ০৮-১২-২০১১

সামাজিক যোগাযোগের জনপ্রিয় ওয়েবসাইট ফেসবুকের নিরাপত্তাব্যবস্থায় ত্রুটির শিকার হয়েছেন এর সহপ্রতিষ্ঠাতা মার্ক জাকারবার্গ নিজেই। ফলে তাঁর ব্যক্তিগত বেশ কিছু ছবি সবার জন্য উন্মুক্ত হয়ে পড়েছে।
শরীর গঠনবিষয়ক একটি ওয়েবসাইট প্রথম এই ত্রুটি প্রকাশ করে। এরপর ফেসবুক কর্তৃপক্ষ গত মঙ্গলবার থেকে ওই ত্রুটি সারানোর উদ্যোগ নেয়। কয়েক সপ্তাহ আগেই ওই ত্রুটি চিহ্নিত করা হয়েছিল। তবে জাকারবার্গের ব্যক্তিগত ছবি বিভিন্ন ওয়েবসাইটে প্রকাশিত হলে বিষয়টি বেশি গুরুত্ব পায়। এরই মধ্যে জাকারবার্গের দুই ডজনেরও বেশি ছবি অনলাইনে ছড়িয়ে পড়ে। এর মধ্যে রয়েছে বান্ধবী প্রিসিলা চ্যানের সঙ্গে তাঁর ক্যালিফোর্নিয়ার বাড়িতে তোলা ছবি এবং হোয়াইট হাউসে মার্কিন প্রেসিডেন্ট বারাক ওবামার সঙ্গে তোলা ছবি। অন্য ছবিগুলোতে জাকারবার্গকে রান্নায় ব্যস্ত থাকতে এবং বন্ধু ও শিশুদের সঙ্গে মিশতে দেখা যায়।
এ ঘটনার পর ফেসবুক কর্তৃপক্ষ এক বিবৃতিতে জানায়, তাদের নিরাপত্তাব্যবস্থায় একটি ‘ত্রুটি’ ধরা পড়েছে। এতে কারও সম্প্রতি প্রকাশিত ছবি বন্ধু কিংবা অপরিচিত-নির্বিশেষে যে কেউ দেখতে পাচ্ছে। সাময়িক এই সমস্যা অবিলম্বে দূর করার চেষ্টা চলছে।
বর্তমানে ফেসবুকের ব্যবহারকারির সংখ্যা ৮০ কোটির বেশি। এই ওয়েবসাইটে বারবার পরিবর্তন আনায় ব্যবহারকারীদের ব্যক্তিগত ছবি, তথ্য, মন্তব্য প্রভৃতি ক্রমাগত আক্রমণের শিকার হচ্ছে। এতে ব্যক্তিগত তথ্য বন্ধুতালিকার বাইরেও সবার কাছে প্রকাশ হয়ে পড়ছে। —পিটিআই অবলম্বনে আশিস আচার্য
গুগল ইন্ডিয়ার কর ফাঁকির অভিযোগ!


অনলাইন ডেস্ক | তারিখ: ০৮-১২-২০১১

গুগল ইন্ডিয়ার প্রতি খড়গহস্ত হতে যাচ্ছে ভারতীয় আয়কর বিভাগ। জানা গেছে, গুগলের ভারতীয় অংশটির দিকে তর্জনী তুলেছেন ভারতের টেলিকম-মন্ত্রী কপিল সিবালও।
আয়কর বিভাগের তথ্য অনুযায়ী, গুগল ইন্ডিয়া প্রাইভেট লিমিটেড এই অর্থবছরে তাদের ব্যবসার লাভ-ক্ষতির সঠিক হিসাবটি তুলে ধরেনি। দাখিল করা কাগজপত্রে অনেক ত্রুটিবিচ্যুতি খুঁজে পেয়েছে আয়কর বিভাগ।
মূলত বিজ্ঞাপনের আয় ও অন্যান্য ডিস্ট্রিবিউশন ফির ক্ষেত্রে ভারতীয় আয়কর বিভাগ অসামঞ্জস্য খুঁজে পেয়েছে বলেই জানা গেছে। আয়কর বিভাগ জানিয়েছে, গুগল ইন্ডিয়া যেসব তথ্য সরবরাহ করেছে, তাতে তাদের আয়ের সঠিক চিত্রটি উঠে আসেনি।
এক হিসাবে আয়কর বিভাগ দেখিয়েছে, গুগল ইন্ডিয়া ২০০৮-২০০৯ অর্থবছরে যেখানে ১৭৬ কোটি ভারতীয় রুপি রাজস্ব আয় করেছে, সেখানে রিটার্নে তারা দেখিয়েছে মাত্র সাত কোটি রুপি।
গুগল ইন্ডিয়া ও গুগল আয়ারল্যান্ড একটি একক প্রতিষ্ঠান হিসেবে ভারতে ব্যবসা পরিচালনা করার সুযোগ পেয়েছিল। কিন্তু পরে গুগল ইন্ডিয়া আলাদাভাবেই যে পরিমাণ ব্যবসা করছে, তাতে বছরে প্রায় ৭৪ কোটি রুপি করের আওতায় পড়ে তারা। অভিযোগ উঠেছে, ভারতীয় আয়কর বিভাগকে গুগল ইন্ডিয়া সমপরিমাণ কর ফাঁকি দিয়েছে।
এক্সবক্সে কথা বলে টিভি নিয়ন্ত্রণের সুবিধা


| তারিখ: ০৬-১২-২০১১

মাইক্রোসফটের তৈরি গেম খেলার জনপ্রিয় যন্ত্র এক্সবক্স ৩৬০-এ এবার যুক্ত হচ্ছে বিশেষ সুবিধা। এ সুবিধার মাধ্যমে এই যন্ত্রে টিভি দেখা নিয়ন্ত্রণ করা যাবে কথা বলে।অর্থাৎ সফটওয়্যারের মাধ্যমে এক্সবক্স ব্যবহারকারীরা কথা বলে টিভি চালানো, বন্ধ করা, স্থির করে রাখতে পারবেন। এ সুবিধা টিভির পাশাপাশি গান শোনা, সিনেমা দেখা এমনকি গেম খেলার ক্ষেত্রেও পাওয়া যাবে। উইন্ডোজ ফোনে এ সুবিধাটি থাকছে, যা স্কাই কিংবা চ্যানেল ফোর দেখার সুযোগ পাওয়া যাবে। বিবিসির আইপ্লেয়ারে আগামী বছরের শুরুতেও এ সুবিধা যুক্ত করা হবে বলে জানা গেছে।
মাইক্রোসফট জানিয়েছে, টেলিভিশন দেখার ক্ষেত্রে যা রিমোট কন্ট্রোল যন্ত্র দিয়ে করা যেত তা এখন কণ্ঠের মাধ্যমে করা যাবে। ইতিমধ্যে প্রায় ৪০টি সেবাদাতা প্রতিষ্ঠান এ সফটওয়্যারের মাধ্যমে সেবা দিতে যুক্ত হয়েছে।
এ সফটওয়্যারে ব্যবহারকারী হ্যারি পটার সিনেমা খুঁজতে চাইলে ‘এক্সবক্স বিং হ্যারি পটার’ বললেই এ ছবিসংক্রান্ত তথ্যগুলো পাওয়া যাবে! এ ক্ষেত্রে এ খোঁজা বাদ দিতে চাইলে ‘ক্যানসেল’ বললেই বাদ হয়ে যাবে। অ্যাপলের ব্যক্তিগত সহকারীর মতো কাজ করা সিরি সফটওয়্যারের চেয়ে দারুণ সেবা দেবে এ সফটওয়্যারটি—এমনটি আশা কর্তৃপক্ষের।
প্রযুক্তি বিশেষজ্ঞদের মতে, নানাভাবে শীর্ষে থাকার প্রতিযোগিতায় মাইক্রোসফট প্রতিনিয়ত নানা ধরনের সুবিধা যুক্ত করছে নিজেদের পণ্য ও সেবাগুলোতে। তারই অংশ হিসেবে এক্সবক্সে এ সুবিধা যুক্ত করা হয়েছে, যার মাধ্যমে ব্যবহারকারীদের আগ্রহ বাড়ানো যাবে—এমনই প্রত্যাশা মাইক্রোসফটের। —টেলিগ্রাফ অবলম্বনে কাজী আশফাক আলম
সনি এরিকসন ব্র্যান্ড থাকছে না!


অনলাইন ডেস্ক | তারিখ: ০৫-১২-২০১১
স্মার্ট ফোনের বাজারে সনি এরিকসন ব্র্যান্ড আর থাকছে না। সম্প্রতি জাপানি ইলেকট্রনিক জায়ান্ট সনি ইনকরপোরেশন সিদ্ধান্ত নিয়েছে তারা ‘সনি’ নামেই ভবিষ্যতে স্মার্ট ফোন বাজারজাত করবে।
১০ বছর আগে সনি সুইডিশ প্রতিষ্ঠান এরিকসন এক সঙ্গে ‘সনি এরিকসন’ ব্র্যান্ড প্রতিষ্ঠিত করে। পরে সনি এরিকসনের ‘ওয়াকম্যান’ মোবাইল ফোনগুলো বিশ্বব্যাপী জনপ্রিয়তার শীর্ষে অবস্থান করে নেয়। সনি এরিকসনের ‘সাইবার-শট’ মোবাইল ব্র্যান্ডও জনপ্রিয়তা লাভ করে। ২০০৭ সালে অ্যাপলের আই ফোন বাজারে আসার পর সনি এরিকসন মোবাইল ফোনের বাজারে নকিয়া, স্যামসাং ও অ্যাপলের চেয়ে অনেকটাই পিছিয়ে পড়ে।
প্লে-স্টেশন, ব্রাভিয়া টিভির নির্মাতা সনি বিশ্বব্যাপী স্মার্ট ফোনের ক্রমবিকাশ মান বাজারে সুতীব্র ব্যবসায়িক উচ্চাভিলাষ নিয়ে প্রবেশ করার পরিকল্পনা হাতে নিয়েছে। সে উদ্দেশ্যেই তারা নিজস্ব ব্র্যান্ড নামকে সম্বল করেই বাজারে আসতে চায়।
ভারতের অন্যতম শীর্ষ ইংরেজি দৈনিক টাইমস অব ইন্ডিয়ার সঙ্গে আলাপকালে সনি এরিকসনের ভাইস প্রেসিডেন্ট এবং বিক্রয় ও বিপণন প্রধান ক্রিস্টিয়ান টিয়ার বলেন, ভবিষ্যতে সনি অ্যান্ড্রয়েডভিত্তিক স্মার্ট ফোন বাজারে নিয়ে আসবে।
এর আগে সনি এরিকসন সিমবিয়ান অপারেটিং সিস্টেমের স্মার্ট ফোন বাজারে আনে। তা ব্যবসায়িক দিক দিয়ে তেমন লাভজনক হয়নি। স্মার্ট ফোনের বাজারে এ মুহূর্তে সনি এরিকসনের শেয়ার মাত্র ২ শতাংশ। কিছুদিন আগে সনি অ্যান্ড্রয়েড অপারেটিং সিস্টেমে স্মার্ট ফোন তৈরির পরিকল্পনা গ্রহণ করে। অ্যান্ড্রয়েডভিত্তিক স্মার্ট ফোন তৈরি করে স্যামসাং এ মুহূর্তে বাজারের ৫০ শতাংশ নিয়ন্ত্রণ করছে।
অস্ট্রেলিয়ায় গ্যালাক্সি ট্যাব বিক্রির ওপর নিষেধাজ্ঞা প্রলম্বিত


অনলাইন ডেস্ক | তারিখ: ০৫-১২-২০১১

কিছুদিন আগেই অস্ট্রেলিয়ার একটি ফেডারেল আদালত অস্ট্রেলিয়ায় স্যামসাং গ্যালাক্সি ট্যাব (১০.১) বিক্রির ওপর নিষেধাজ্ঞা প্রত্যাহার করে নিয়েছিলেন। বলা হয়েছিল ২ ডিসেম্বর শুক্রবার থেকেই অস্ট্রেলিয়ার বিভিন্ন শহরে স্যামসাং তাদের গ্যালাক্সি ট্যাবের বিক্রি শুরু করতে পারবে। কিন্তু এরই মধ্যে অ্যাপল উচ্চ আদালতে সেই আদেশের বিরুদ্ধে আপিল করে গ্যালাক্সি ট্যাবের বিক্রয় নিষেধাজ্ঞা প্রলম্বিত করার আদেশ জয় করে নিয়েছে। অস্ট্রেলীয় হাইকোর্ট অ্যাপলের আপিলের পরিপ্রেক্ষিতে গ্যালাক্সি ট্যাবের (১০.১) বিক্রির ওপর জারিকৃত নিষেধাজ্ঞার মেয়াদ আরও এক সপ্তাহের জন্য বাড়িয়েছে।
বিশ্বের বিভিন্ন জায়গায় পেটেন্ট নিয়ে অ্যাপল ও স্যামসাংয়ের মধ্যে চলতে থাকা আইনি লড়াইয়ের অন্যতম মামলা এটি। গত অক্টোবরে অ্যাপল তাদের আইপ্যাডের বিভিন্ন অ্যাপ্লিকেশন নকলের দায়ে স্যামসাংকে অভিযুক্ত করে অস্ট্রেলিয়ায় গ্যালাক্সি ট্যাবের ১০.১ সংস্করণের বিক্রি নিষিদ্ধ করার মামলা দায়ের করে।
এদিকে স্যামসাং অস্ট্রেলীয় হাইকোর্টের এ আদেশকে তাদের প্রতি চলমান অবিচার হিসেবে আখ্যায়িত করেছে।
অ্যাপলের অভিযোগে বলা হয়, গ্যালাক্সি ট্যাবের ১০.১ সংস্করণে আইপ্যাডের ১৩টি পেটেন্ট হুবহু নকল করা হয়েছে।


প্রকাশনা
মাধ্যমিকের কম্পিউটার বই

| তারিখ: ০৫-১২-২০১১

মাধ্যমিক কম্পিউটার শিক্ষা\ দাম: ২০০ টাকা\ পৃষ্ঠা: ২৭৪\ প্রকাশক: অঙ্কুর আইসিটি ডেভেলপমেন্ট ফাউন্ডেশন, ঢাকা\

‘সবার জন্য বাংলায় কম্পিউটার’ স্লোগান নিয়ে কাজ করছে স্বেচ্ছাসেবী সংগঠন অঙ্কুর আইসিটি ডেভেলপমেন্ট ফাউন্ডেশন (এআইডিএফ)। ভাষা ও সংস্কৃতির সঙ্গে মিল রেখে মুক্ত সফটওয়্যারের স্থানীয়করণের (লোকালাইজেশন) করছে প্রতিষ্ঠানটি। নবম-দশম শ্রেণীর পাঠ্যপুস্তক বোর্ড প্রণীত পাঠ্যক্রম অনুসারে এআইডিএফ প্রকাশ করেছে ‘মাধ্যমিক কম্পিউটার শিক্ষা’ বই।
সহজভাবে বাংলায় কম্পিউটার শেখার ব্যাপারগুলো তুলে ধরা হয়েছে বইটিতে। ১৭টি অধ্যায়ে রচিত বইটিতে আলাদাভাবে রয়েছে কম্পিউটার ও কম্পিউটারের ইতিহাস, কম্পিউটার সফটওয়্যার, ওয়ার্ড প্রসেসিং, ডেটাবেস, কম্পিউটার প্রোগ্রামিং ইত্যাদি। রয়েছে ব্যবহারিক অংশ। যেখানে অপারেটিং সিস্টেম, অফিস সফটওয়্যার গুচ্ছ, পাইথন প্রোগ্রামিং ইত্যাদি বিষয়ে রয়েছে সচিত্র বর্ণনা। বিভিন্ন রঙের পাতা দিয়ে তৈরি বইটিতে রয়েছে কম্পিউটারবিষয়ক শব্দকোষ। ছবির সঙ্গে বিস্তারিত বর্ণনার মাধ্যমে সহজেই শিক্ষার্থীরা কম্পিউটার শেখার কাজটি করতে পারবে। ঝকঝকে ছবি আর উন্নত কাগজে ছাপা এ বইয়ে প্রতিটি প্রয়োজনীয় লেখার সঙ্গে রয়েছে আলাদা ছবি। নবম-দশম শ্রেণীর শিক্ষার্থীদের জন্য উপযোগী বইটি সহজে কম্পিউটার শেখার ক্ষেত্রে সহযোগিতা করবে। বিস্তারিত জানা যাবে www.ankur.org.bd ঠিকানার ওয়েবসাইটে। —নিজস্ব প্রতিবেদক


﻿
সিলেটের নারীদের জন্য সাইবার ক্যাফে চালু


| তারিখ: ০৫-১২-২০১১

সিলেটে নারীদের জন্য প্রথম সাইবার ক্যাফে চালু হয়েছে। ৩০ নভেম্বর জাতীয় মহিলা সংস্থার চেয়ারম্যান মমতাজ বেগম এর আনুষ্ঠানিক উদ্বোধন করেন। এ সময় তিনি বলেন, ‘ডিজিটাল বাংলাদেশ গড়ার প্রত্যয়ে ভিশন ২০২১ বাস্তবায়নে নারীদের বঞ্চনা দূর করে সমান অধিকার প্রতিষ্ঠা করতে হবে। মেয়েরা তথ্যপ্রযুক্তিতে এগিয়ে এলে সমতা আসবে। জেলা পর্যায়ে নারীভিত্তিক কম্পিউটার প্রশিক্ষণ (দ্বিতীয়) প্রকল্পের আওতায় মহিলা ও শিশুবিষয়ক মন্ত্রণালয়ের জাতীয় মহিলা সংস্থার মাধ্যমে এটি পরিচালিত হবে।’
শাহজালাল উপশহরে সংস্থার জেলা কার্যালয়ে অনুষ্ঠিত উদ্বোধনী অনুষ্ঠানে সভাপতিত্ব করেন নারীনেত্রী রুবি ফাতেমা ইসলাম। বক্তৃতা করেন, সংরক্ষিত নারী আসনের সাংসদ সৈয়দা জেবুন্নেছা হক, জাতীয় মহিলা সংস্থার নির্বাহী পরিচালক (যুগ্ম সচিব) নাজনীন বেগম ও জেলাভিত্তিক নারী কম্পিউটার প্রশিক্ষণ প্রকল্পের নির্বাহী (উপসচিব) নাসরিন বেগম। জেলাভিত্তিক কম্পিউটার প্রশিক্ষক (সহকারী প্রোগ্রামার) পিনাককান্তি দেব অনুষ্ঠানে স্বাগত বক্তব্য দেন। —নিজস্ব প্রতিবেদক, সিলেট
ফ্রিল্যান্সিং সম্মেলনে বাংলাদেশে পেপল চালুর দাব


| তারিখ: ০৪-১২-২০১১
এশিয়ার অন্যতম বৃহৎ তথ্যপ্রযুক্তি আয়োজন ই-এশিয়ার শেষ দিনে গতকাল শনিবার রাজধানীর বঙ্গবন্ধু আন্তর্জাতিক সম্মেলন কেন্দ্রে অনুষ্ঠিত হয় ‘ফ্রিল্যান্সিং সম্মেলন’। এতে বাংলাদেশের ফ্রিল্যান্স আউটসোর্সিং পেশাজীবীরা জোর গলায় আউটসোর্স কাজ করে পাওয়া অর্থ সহজে পাওয়ার জন্য বাংলাদেশে পেপল চালু করার দাবি জানান।
সম্মেলনের প্রধান বক্তা ইন্টারনেটে ফ্রিল্যান্সিং কাজের সবচেয়ে বড় ওয়েবসাইট ওডেস্কের ভাইস প্রেসিডেন্ট ম্যাট কুপার পেপল কর্তৃপক্ষের সঙ্গে বিশেষভাবে কথা বলে বাংলাদেশে এই সেবা চালুর ব্যাপারে যথাযথ কর্তৃপক্ষের সঙ্গে আলোচনা করার আশ্বাস দেন। তিনি বলেন, ‘আমি নিজেই পেপল কর্তৃপক্ষের সঙ্গে আলাদাভাবে কথা বলব, যাতে তারা দ্রুত এ দেশে তাদের কার্যক্রম শুরু করে।’
আউটসোর্সিংয়ের কাজের জন্য ওডেস্ক একটি ভালো ক্ষেত্র। এখানে ঘণ্টা ধরে কাজ করার ওপর পারিশ্রমিক পাওয়া যায়। ফ্রিল্যান্সিং হচ্ছে এই সময়ে সবচেয়ে লোভনীয় কাজের মধ্যে একটি। এর মাধ্যমেই বাংলাদেশের বেকারত্ব দূর করা সম্ভব। এই কাজে সফল হতে হলে ইংরেজিতে দক্ষ হওয়ার প্রতিও জোর দেন ম্যাট কুপার। সম্মেলনে ক্রোয়েশিয়ার ফ্রিল্যান্সার বানার্ড বুর্সার বলেন, আমি খুব অল্প ডলারের কাজ দিয়ে এই ফ্রিল্যান্সিংয়ের কাজ শুরু করেছিলাম। কিন্তু কাজের মান ভালো হওয়ায় ধীরে ধীরে বিভিন্ন গ্রাহকের সংখ্যা বাড়তে থাকে।
বাংলাদেশি ফ্রিল্যান্সার আল-আমিন বলেন, এ দেশে অনেক তরুণ নিজেদের যোগ্যতা থাকার পরও কাজ পাচ্ছে না। সে ক্ষেত্রে ফ্রিল্যান্সিং একটি ভালো মাধ্যম হতে পারে। যারা এই ক্ষেত্রে কাজ করতে আগ্রহী তাদের এ-সংক্রান্ত বিভিন্ন কাজে দক্ষ হয়ে কাজ শুরু করার পরামর্শ দেন তিনি।
আলোচনা পর্বটি সঞ্চালনা করেন বাংলাদেশ অ্যাসোসিয়েশন অব সফটওয়্যার অ্যান্ড ইনফরমেশন সার্ভিসেসের (বেসিস) জ্যেষ্ঠ সহসভাপতি এ কে এম ফাহিম মাশরুর।
সম্মেলন শেষে বক্তাদের হাতে ক্রেস্ট তুলে দেন বিজ্ঞান এবং তথ্য ও যোগাযোগপ্রযুক্তি প্রতিমন্ত্রী ইয়াফেস ওসমান। সম্মেলন থেকে বেরিয়ে এসে প্রতিমন্ত্রী প্রথম আলোকে বলেন, বাংলাদেশে পেপলের কার্যক্রম শুরুর ব্যাপারে বাংলাদেশ ব্যাংক এর মধ্যে সম্মতি দিয়েছে, এদিকে পেপল কর্তৃপক্ষের সঙ্গে এ বিষয়ে আলোচনা চলছে। ফ্রিল্যান্সিং আউটসোর্সিংয়ের টাকা যাতে ঝামেলামুক্তভাবে সংগ্রহ করা যায়, সে জন্য যত তাড়াতাড়ি সম্ভব এ কার্যক্রম শুরু করা হবে বলে তিনি জানান। —মোছাব্বের হোসেন
সিলেটে ভিডিপি সদস্যদের কম্পিউটার প্রশিক্ষণ শুরু


| তারিখ: ০৩-১২-২০১১

সিলেট জেলা আনসার ও ভিডিপি প্রশিক্ষণ কেন্দ্রে ছয় সপ্তাহব্যাপী ভিডিপি (পুরুষ) কম্পিউটার প্রশিক্ষণ গত মঙ্গলবার থেকে শুরু হয়েছে। প্রশিক্ষণে সিলেট ও সুনামগঞ্জ জেলা থেকে ১৮ জন অংশ নিয়েছেন। সকালে নগরের আখালিয়া এলাকায় প্রশিক্ষণ কেন্দ্রে কম্পিউটার প্রশিক্ষণের উদ্বোধন করেন বাংলাদেশ আনসার ও গ্রাম প্রতিরক্ষা বাহিনী সিলেট রেঞ্জের পরিচালক কাজী সাখাওয়াত হোসেন। তিনি বলেন, ‘নিজেদের সমৃদ্ধ ও স্বাবলম্বী করতে কম্পিউটার প্রশিক্ষণের কোনো বিকল্প নেই।’ অনুষ্ঠানে বক্তব্য দেন আনসার ও ভিডিপি জেলা কমান্ড্যান্ট মোহাম্মদ আবদুল আউয়াল, সিলেট সার্কেল অ্যাডজুট্যান্ট মো. মনসুর আহমদ। প্রশিক্ষণের দায়িত্বে আছেন আরাফাত জাহান। —নিজস্ব প্রতিবেদক, সিলেট
করপোরেট গ্রাহকদের জন্য আয়োজন


| তারিখ: ০৩-১২-২০১১
প্রযুক্তি প্রতিষ্ঠান স্যামসাংয়ের আয়োজনে অনুষ্ঠিত হলো ‘স্যামসাং করপোরেট নাইট’। গত বুধবার ঢাকার একটি হোটেলে জমকালো আয়োজনের মধ্যদিয়ে এই অনুষ্ঠানটি সম্পন্ন হয়। এতে করপোরেট পর্যায়ে স্যামসাংয়ের প্রযুক্তিপণ্য ব্যবহারকারী বিভিন্ন সরকারি ও বেসরকারি প্রতিষ্ঠানের কর্মকর্তারা উপস্থিত ছিলেন। প্রধান অতিথি হিসেবে উপস্থিত ছিলেন স্যামসাং ইলেকট্রনিকস বাংলাদেশের ব্যবস্থাপনা পরিচালক কে এইচ লি। তিনি বাংলাদেশে স্যামসাংয়ের বিভিন্ন প্রযুক্তিপণ্য ব্যবহারের একটি চিত্র তুলে ধরেন। একই সঙ্গে বিভিন্ন পণ্যের ব্যবহারিক নানা দিক উপস্থাপন করেন।
অনুষ্ঠানে উপস্থিত ছিলেন স্মার্ট টেকনোলজিস (বিডি) লিমিটেডের করপোরেট মহাব্যবস্থাপক আবুল বাশার মোহাম্মদ, স্যামসাং ইলেকট্রনিকসের ব্যবস্থাপক এনামুল হক, মো. আল ফুয়াদসহ অনেক। এতে স্যামসাং পণ্যের একটি প্রদর্শনীর আয়োজন করা হয়। সবশেষেসংগীতশিল্পী বাপ্পা মজুমদার একক সংগীত পরিবেশন করেন। —নিজস্ব প্রতিবেদক২০১২-তে এইচপিকে পেছনে ফেলবে অ্যাপল: এইচপির প্রধান নির্বাহী


অনলাইন ডেস্ক | তারিখ: ০১-১২-২০১১
হিউলেট-প্যাকার্ডের (এইচপি) প্রধান নির্বাহী মেগ হোয়াইটম্যান বলেছেন, আগামী বছরের মধ্যেই ব্যক্তিগত কম্পিউটারের বাজারে এইচপিকে ছাড়িয়ে যাবে অ্যাপল ইনকরপোরেশন।
গতকাল বুধবার একটি ফরাসি দৈনিককে দেওয়া সাক্ষাত্কারে এ কথা বলেন তিনি। তিনি বলেন, ‘ট্যাবলেট পিসিকে যদি ব্যক্তিগত কম্পিউটারের ক্যাটাগরিতে ফেলি, তাহলে ২০১২ সালের মধ্যেই অ্যাপল এ বাজারে প্রবৃদ্ধিতে এইচপিকে ছাড়িয়ে যাবে।’
হোয়াইটম্যান আরও বলেন, ‘২০১২ সালে অ্যাপল এইচপিকে ছাড়িয়ে গেলেও এইচপি ২০১৩ সালের মধ্যে পূর্বের অবস্থানে ফেরত আসার আপ্রাণ চেষ্টা চালাবে।’ তিনি বলেন, ২০১৩ সালে এইচপি মাইক্রোসফটের উইন্ডোজ-৮ অপারেটিং সিস্টেম ব্যবহার করে একটি নতুন ট্যাবলেট পিসি বাজারে আনবে। হোয়াইটম্যান আশা প্রকাশ করেন, তখনই অ্যাপলের সঙ্গে লড়াইটা জমে উঠবে।
টাইমস অব ইন্ডিয়ার এক খবরে জানা গেছে, গত আগস্ট মাসে এইচপি তাদের বাজারে ছাড়া ট্যাবলেট পিসির বিক্রি বন্ধ করে দেয়। হতাশাজনক বিক্রির কারণেই এইচপি সেই সিদ্ধান্ত নিয়েছিল; কারণ, ওয়েবওএস অপারেটিং সিস্টেমের সেই টাচ প্যাড ট্যাবলেটটি সব দিক দিয়েই অ্যাপলের আইপ্যাডের কাছে মার খেয়েছিল
হালনাগাদ করা হয় না কুষ্টিয়ার জেলা তথ্য বাতায়ন


| তারিখ: ০১-১২-২০১১
কুষ্টিয়া জেলার সরকারি ওয়েবসাইটে জেলা তথ্য বাতায়নের তথ্য হালনাগাদ করা হয় না। ফলে সাইটে জেলাটির অনেক গুরুত্বপূর্ণ পদে থাকা ব্যক্তির নাম পরিবর্তিত হয়নি। এমনকি যেসব দপ্তর ও প্রতিষ্ঠানের পাতা রয়েছে, সেগুলোর বেশির ভাগে কোনো তথ্য নেই। তথ্য বাতায়নের এই সাইটে মন্তব্যের পাতায় বেশির ভাগ মন্তব্যেই রয়েছে হালনাগাদের অভিযোগ।
কুষ্টিয়া জেলা তথ্য বাতায়নে (www.dckushtia.gov.bd) ঢুকলে পাওয়া যাবে কুষ্টিয়া জেলার নানা তথ্য। অসংখ্য ভুলে ভরা তথ্য নিয়ে চলছে এই সাইট। সঠিক সময়ে হালনাগাদ না করায় এমনটি হয়েছে বলে জেলা প্রশাসন সূত্রে জানা যায়।
তথ্য বাতায়নে জেলা প্রশাসকসহ প্রশাসনের কর্মকর্তাদের সঠিক তথ্য থাকলেও অন্যান্য কর্মকর্তা ও সরকারি দপ্তরের প্রধানদের ক্ষেত্রে তা করা হয়নি। সাইটের জরুরি সেবাসমূহ বিভাগে পুলিশ সুপার হিসেবে একরামূল হাবীবের নাম রয়েছে। অথচ তিনি সাত মাস আগে বদলি হয়ে গেছেন। এমনকি অতিরিক্ত পুলিশ সুপারের নামের জায়গায় এ আর এম আলিফের নাম রয়েছে। তিনি দুই বছর আগে বদলি হয়ে গেছেন। প্রায় সব তথ্যের ক্ষেত্রেই এমন অবস্থা।
হালনাগাদ প্রসঙ্গে সড়ক ও জনপথ কুষ্টিয়ার নির্বাহী প্রকৌশলী শেখ মোহাম্মদ হাসিবুর রহমান প্রথম আলোকে বলেন, দুই মাস আগে সওজ অফিসের কর্মকর্তাদের যাবতীয় তথ্য লিখিতভাবে জেলা অফিসে পাঠানো হয়েছে। এখনো হালনাগাদ করা হয়নি, সেটা জেলা প্রশাসন জানে।
কুষ্টিয়া জেলা প্রশাসনের সহকারী কমিশনার ও নির্বাহী ম্যাজিস্ট্রেট মাসুম আলী বেগ বলেন, সব তথ্য হালনাগাদ করা হয়নি। করা সম্ভবও নয়। কেননা এ কাজের জন্য নির্দিষ্ট কোনো কর্মকর্তা নেই। অফিসের একজনকে দায়িত্ব দেওয়া হয়েছে, তিনি যতটুকু পারেন করেন। অন্যান্য সরকারি অফিসে বলা আছে, কর্মকর্তা পরিবর্তন হলে তাঁদের হালনাগাদ নাম জেলা অফিসে জানানো। কিন্তু সেটা না পাওয়ার কারণে হালনাগাদে সমস্যা হচ্ছে। —তৌহিদী হাসান, কুষ্টিয়া
আইসিটি মেলার সমাপনী অনুষ্ঠানে বাণিজ্যমন্ত্রী
ইন্টারনেটের খরচ কমাতে কাজ করছে সরকার


| তারিখ: ৩০-১১-২০১১
বাংলাদেশকে ডিজিটাল বাংলাদেশে রূপান্তর করার কাজে সরকার অনেক দূর এগিয়েছে। সরকার ইন্টারনেটের গতি বাড়ানোর জন্য সাবমেরিন কেব্ল শক্তিশালী করা, দ্বিতীয় সাবমেরিন কেব্ল স্থাপনের কাজ করছে। পাশাপাশি ইন্টারনেটের ব্যবহারের খরচ কমিয়ে আনার কাজও করছে সরকার। গত সোমবার রাতে ঢাকার বঙ্গবন্ধু আন্তর্জাতিক সম্মেলন কেন্দ্রে বাংলাদেশ কম্পিউটার সমিতির সদ্য সমাপ্ত মেলা বিসিএস আইসিটি ওয়ার্ল্ড ২০১১-এর সমাপনী অনুষ্ঠানে বাণিজ্যমন্ত্রী ফারুক খান এসব কথা বলেন।
এ বছর বাংলাদেশের তথ্যপ্রযুক্তি ব্যবসায় খাতে বিশেষ অবদান রাখার জন্য ফ্লোরা লিমিটেডের চেয়ারম্যান এম এন ইসলামকে বিসিএস স্বর্ণপদক-২০১১ দেওয়া হয়। বিসিএসের ঘোষণা অনুযায়ী প্রতিবছর একজনকে এই বিভাগে স্বর্ণপদক দেওয়া হবে। সমাপনী অনুষ্ঠানে বিসিএসের সভাপতি মোস্তাফা জব্বার বলেন, ১৯৮৭ সালের ৮ ডিসেম্বর বাংলাদেশ কম্পিউটার সমিতি প্রতিষ্ঠার পর থেকে দেশের তথ্যপ্রযুক্তির বিকাশে বিসিএস অনেক ইতিবাচক ভূমিকা পালন করেছে। মেলায় সেরা প্যাভিলিয়নের পুরস্কার পেয়েছে সোর্স এজ লিমিটেড। সেরা স্টল হয়েছে স্মার্ট টেকনোলজিস (বিডি) লিমিটেড। অনুষ্ঠানে মেলার সংবাদমাধ্যম অংশীদার এটিএন বাংলার উপদেষ্টা (অনুষ্ঠান) নওয়াজেশ আলী খানকে বিশেষসম্মাননা জানানো হয়। এছাড়া তথ্যপ্রযুক্তি সাংবাদিকতায় বিশেষ অবদানের জন্য প্রথম আলোর উপ-ফিচার সম্পাদক পল্লব মোহাইমেনকে বিশেষ সম্মাননা স্মারক প্রদান করা হয়। অনুষ্ঠানে তাইওয়ান ট্রেড সেন্টার বাংলাদেশের পরিচালক উডি ওয়াং, বিসিএস আইসিটি ওয়ার্ল্ড ২০১১-এর আহ্বায়ক কাজী আশরাফুল আলম বক্তৃতা করেন। এরপর চলে সাংস্কৃতিক অনুষ্ঠান।এতে সংগীত পরিবেশন করেন ন্যান্সি।
‘ডিজিটাল শিক্ষাই ডিজিটাল বাংলাদেশের ভিত্তি’ এই স্লোগান নিয়ে বঙ্গবন্ধু আন্তর্জাতিক সম্মেলন কেন্দ্রে ২১ থেকে ২৫ নভেম্বর বিসিএস আইসিটি ওয়ার্ল্ড ২০১১ অনুষ্ঠিত হয়। — মোছাব্বের হোসেন
পুরস্কার পাওয়া কুমিল্লার ইউনিয়ন তথ্যকেন্দ্র


| তারিখ: ৩০-১১-২০১১
‘চার বছর আগে ছেলে বিদেশ গেছে। এর মধ্যে টুকটাক ফোনে কথা হলেও তার মুখ দেখতে পারিনি। কিন্তু এখন সপ্তাহে তিন-চার দিন ছেলেকে দেখি ও কথা বলি।’ কথাগুলো বলছিলেন কুমিল্লা সদরের ৩ নম্বর (দক্ষিণ) দুর্গাপুর ইউনিয়ন পরিষদের তথ্য ও সেবাকেন্দ্রে (ইউআইএসসি) আসা আলতাফুন্নেসা। তাঁর মতো অনেকেই এখন নিয়মিত স্বল্পমূল্যে ইন্টারনেট সেবা নিতে আসেন এই ইউনিয়ন পরিষদে।
গত বছরের ১১ নভেম্বর সারা দেশের চার হাজার ৫০১টি ইউনিয়নের মতো দুর্গাপুরেও চালু হয় ইউআইএসসি। এসব কেন্দ্রের মধ্যে অন্যতম বর্ষসেরা উদ্যোক্তা (ছয়জনের একজন) হিসেবে সম্প্রতি নির্বাচিত হয়েছেন দুর্গাপুর ইউনিয়ন তথ্য ও সেবাকেন্দ্রের উদ্যোক্তা দম্পতি সিরাজুল ইসলাম ও নূরুন্নাহার। ১৪ নভেম্বর জাতিসংঘের মহাসচিব বান কি মুনের হাত থেকে পুরস্কার নিয়েছেন তাঁরা। গত রোববার তাঁদের সঙ্গে কথা বলে জানা যায়, এক বছর আগেও এ কেন্দ্র নিয়ে বেশ দুশ্চিন্তায় ছিলেন। কারণ, প্রথম দিন তাঁদের আয় ছিল মাত্র পাঁচ টাকা। সিরাজুল বলেন, ‘এর পরও আমরা হাল ছাড়ি নাই। বিভিন্ন গ্রামে গিয়ে সাধারণ মানুষকে কম্পিউটার, ইন্টারনেট ইত্যাদি সম্পর্কে জানিয়েছি। এখন আর কাউকে ডাকতে হচ্ছে না। কারণ, সবাই বুঝে গেছে, কম টাকায় এটি অনেক দারুণ ও উন্নত সেবা।’
নূরুন্নাহার বলেন, ‘সব ধরনের সরকারি ফরম ইন্টারনেট থেকে নামানো ও পূরণ করা, পাসপোর্টের ফরম পূরণ, জন্ম-মৃত্যু নিবন্ধন সনদ, বিশ্ববিদ্যালয়ে ভর্তি ফরম, ব্যাংকিং-সেবা, কৃষি, স্বাস্থ্য, শিক্ষাবিষয়ক বিভিন্ন তথ্য ইত্যাদি সুবিধা রয়েছে। এ ছাড়া আমরা এখানে মেধাবী শিক্ষার্থীদের বিনা মূল্যে কম্পিউটার প্রশিক্ষণ দিচ্ছি। গত মাসে আমরা সর্বোচ্চ ৮৫ হাজার টাকা আয় করেছি।’
কুমিল্লার জেলা প্রশাসক মো. রেজাউল হাসান বলেন, ‘আমাদের জেলায় ১৭৮টি ইউআইএসসি কেন্দ্রের মধ্যে প্রায় ৪০টি কেন্দ্রের আয় মাসে গড়ে ১০ হাজার টাকার বেশি। আর বাকি কেন্দ্রগুলোর উদ্যোক্তাদের আমরা নতুন করে প্রশিক্ষণ দেব আগামী মাস থেকে।’
অতিরিক্ত জেলা প্রশাসক (সার্বিক) আবদুল মান্নান বলেন, ‘এই সেবাকেন্দ্রের মাধ্যমে যে আয় করা যায়, দুর্গাপুর ইউনিয়নের সিরাজুল ছাড়াও আমাদের দাউদকান্দি উপজেলার সুন্দলপুর ইউনিয়নের শরিফুল ইসলাম তার উদাহরণ।’
১ নম্বর সুন্দলপুর মডেল ইউনিয়নের তরুণ উদ্যোক্তা শরিফুল ইসলাম বলেন, ‘আমাদের আয় এখন বেশ ভালো। আর এলাকার মানুষের সচেতনতা বাড়ায় প্রতিদিন ভিড়ও হচ্ছে বেশ। এখন সবাই এখান থেকে কম খরচে বিভিন্ন সেবা নিচ্ছে।’ শহীদ নগর এম এ জলিল উচ্চবিদ্যালয়ের নবম শ্রেণীর শিক্ষার্থী আইরিন আক্তার, মাসুমা ও খাদিজা এখান থেকে কম্পিউটার প্রশিক্ষণ নিচ্ছে। তাদের সঙ্গে কথা বলে জানা যায়, দৈনিক দুই ঘণ্টা করে প্রশিক্ষণ দেওয়া হয় তাদের। মাঝেমধ্যে না বুঝতে পারলে আরও বেশি সময় ধরে তারা কম্পিউটার শিখে নিতে পারে। সুন্দলপুর মডেল ইউনিয়নের চেয়ারম্যান মো. আসলাম মিয়াজী বলেন, ‘আমাদের উদ্যোক্তারা তাদের কাজে সাফল্য পাওয়ায় কুমিল্লা জেলার তৃতীয় সেরা উদ্যোক্তার পুরস্কার পেয়েছে। এ পুরস্কার তাদের সামনে এগিয়ে যেতে সহায়তা করবে বলে মনে করি। আর সরকারের এমন উদ্যোগের ফলে ডিজিটাল বাংলাদেশ গড়ার কাজ আরও এক ধাপ এগিয়ে যাবে।’ — ইমাম হাসান
২০১১ সালের দুর্বলতম পাসওয়ার্ড ১২৩৪৫


| তারিখ: ২৬-১১-২০১১
ই-মেইল কিংবা সামাজিক যোগাযোগের ক্ষেত্রে ব্যবহূত পাসওয়ার্ড দুর্বল হলে অ্যাকাউন্টের নিরাপত্তা থাকে না। বেদখল (হ্যাকড) হওয়ার আশঙ্কা বেড়ে যায়। গত বছর হ্যাকড হওয়া একটি ওয়েবসাইট এমন সহজ প্রায় তিন কোটি দুই লাখ পাসওয়ার্ড চুরি করে ওয়েবসাইটে প্রকাশ করে দেয়! এর মধ্যে সবচেয়ে বেশি ব্যবহূত এবং দুর্বল পাসওয়ার্ড হচ্ছে ১২৩৪৫।
গত বছরের সবচেয়ে বাজে ১০টি গোপন নম্বরের তালিকায় আরও আছে 123456, 123456789, password, iloveyou, princess, rockyou, 234567, 12345678 এবং abc123।
চলতি বছরের তালিকায় একই রকম পাসওয়ার্ডও রয়েছে। তবে এ বছর সংখ্যা আর শব্দের সমন্বয়ে গোপন নম্বর দেওয়ার প্রবণতা বেড়েছে। এসব ক্ষেত্রে শক্ত পাসওয়ার্ডের বেশকিছু ধারণা দিয়েছে একটি নিরাপত্তা প্রতিষ্ঠান। এর মধ্যে উল্লেখযোগ্য হচ্ছে যেসব সংখ্যা শব্দের মতো (যেমন শূন্যকে ইংরেজি ও) সেসবের ব্যবহার। এ ছাড়া যতটা সম্ভব !@#$%^&*,;” ব্যবহার করা যায়, পাসওয়ার্ডে আট অক্ষরের বেশি ব্যবহার করা ভালো। ই-মেইলে ব্যবহূত নাম যতটা সম্ভব কম ব্যবহার করা যায়, তত ভালো। আর নিজের ই-মেইলসহ বিভিন্ন সামাজিক মাধ্যমের নিরাপত্তা রক্ষার্থে নিজের গোপন নম্বর কোথাও প্রকাশ না করার কথা বিশেষভাবে মনে করিয়ে দিয়েছেন নিরাপত্তা বিশেষজ্ঞরা। —ফোর্বস অবলম্বনে কাজী আশফাক আলম

২৫টি দুর্বল পাসওয়ার্ড
password, 123456 12345678, qwerty, abc123 monkey, 1234567, letmein trustno1, dragon, baseball 111111, iloveyou, master sunshine, ashley, bailey passwOrd, shadow
123123, 654321, superman qazwsx, michael এবং football।
সাত পণ্য বন্ধ করছে গুগল

অনলাইন ডেস্ক | তারিখ: ২৪-১১-২০১১

গুগল তার সেবার পরিধি সহজতর করার আরেকটি প্রচেষ্টা হিসেবে আরও সাতটি পণ্য বন্ধ করার ঘোষণা দিয়েছে। গুগল তার অফিসিয়াল ব্লগে এই পরিবর্তনের ঘোষণা দিয়েছে।
গুগলের ভাইস প্রেসিডেন্ট (অপারেশনস) বলেন, ‘আমরা আমাদের কিছু পণ্য বন্ধ করে দিচ্ছি। তবে আমাদের অন্যান্য অনেক সেবা এক করে আমাদের বড় সেবাগুলোর সঙ্গে যোগ করছি।’
ভাইস প্রেসিডেন্ট আরও বলেন, ‘আমরা আসলে গুগল ব্যবহারকারীদের জন্য সহজতর, সৃষ্টিশীল ও সত্যিকারের সুন্দর কাজের অভিজ্ঞতা দিতে চাই।’
সর্বশেষ যে পণ্যগুলো গুগল বন্ধ করে দিচ্ছে, সেগুলোর মধ্যে রয়েছে গুগল ওয়েভ, গুগল বুক মার্কস লিস্ট, গুগল ফ্রেন্ডস কানেক্ট, গুগল গিয়ারস, গুগল সার্চ টাইমলাইন, নোল ও রিনিউয়েবল এনার্জি চিপার দ্যান কোল।
এই তালিকার পণ্যগুলো বন্ধ করার কথা আগে থেকেই বলে এলেও গুগল এবার ঘোষণা দিল কখন এবং কবে থেকে এই ঘোষণা কার্যকর হবে। যেমন: গুগল ওয়েব বন্ধ হবে এপ্রিলে এবং নোল কনটেন্ট অফলাইন করা হবে অক্টোবর থেকে।
রংপুর গণগ্রন্থাগারে ইন্টারনেট কর্নার

| তারিখ: ২৪-১১-২০১১

রংপুরে গণগ্রন্থাগারে ইন্টারনেট ব্যবহারের সুবিধা চালু হয়েছে। গতকাল বুধবার মোবাইল ফোন সংযোগ দাতা প্রতিষ্ঠান রবি আজিয়াটা লিমিটেডের সহায়তায় এই গ্রন্থাগারে ‘রবি ইন্টারনেট কর্নার’ উদ্বোদন করেন রংপুর গণগ্রন্থাগারে ইন্টারনেট কর্নারের উদ্বোধন করেন অতিরিক্ত বিভাগীয় কমিশনার নারায়ণ চন্দ্র বর্মণ। তিনি বলেন, রংপুর গণগ্রন্থাগারে পড়তে আসা শিক্ষক, শিক্ষার্থী, কবি-সাহিত্যিক এবং সাধারণ মানুষ বিনা মূল্যে ইন্টারনেট ব্যবহারের সুযোগ পাবেন। এ সময় উপস্থিত ছিলেন রবির ভাইস প্রেসিডেন্ট (কমিউনিকেশন্স অ্যান্ড মিডিয়া রিলেশন্স) মহিউদ্দিন বাবর, রংপুর গণগ্রন্থাগারের দায়িত্বে নিয়োজিত কর্মকর্তা আবেদ হোসেন, গ্রন্থাগারিক ফিরোজা পারভীন, রবির রংপুর আঞ্চলিক ব্যবস্থাপক তানভীর কাদেরীসহ অনেকে।
বিভাগীয় শহরগুলোর গণগ্রন্থাগারে বিনা মূল্যে ইন্টারনেট সেবার অংশ হিসেবে পর্যায়ক্রমে গণগ্রন্থাগার অধিদপ্তরের আওতাধীন সব বিভাগীয় শহরে গণগ্রন্থাগারে রবি ইন্টারনেট কর্নার স্থাপন করা হচ্ছে। —নিজস্ব প্রতিবেদক, রংপুর মৌলভীবাজারে আউটসোর্সিং বিষয়ক কর্মশালা


| তারিখ: ২৩-১১-২০১১
ইংরেজি, ইন্টারনেট ও আউটসোর্সিংয়ের ওপর গত শুক্রবার সন্ধ্যায় মৌলভীবাজারে এক কর্মশালা অনুষ্ঠিত হয়েছে। মৌলভীবাজার পৌরসভা মিলনায়তনে এ কর্মশালার আয়োজন করে এইচআইটি-২০২০। কর্মশালাটি পরিচালনা করেন জিনবিজ্ঞানী আবেদ চৌধুরী।
তিনি বলেন, ‘বাংলা আমাদের প্রাণের ভাষা। মাতৃভাষা হিসেবে অনেকেই বাংলা ভালো জানি। বাংলা ভাষার সঙ্গে আমাদের কোনো বিরোধ নেই। কিন্তু ইন্টারনেট ব্যবহার ও বিশ্বের বিভিন্ন দেশে পেশাগত দায়িত্ব পালন করতে গেলে ভালো ইংরেজি জানা দরকার। ভালো ইংরেজি জানা না থাকায় অনেকেই বিদেশে ভালো চাকরি পাচ্ছেন না।’
তিনি জানান, আউটসোর্সিংয়ের মাধ্যমে ঘরে বসেই মাসে ১০-২০ হাজার টাকা রোজগার করা সম্ভব। এ পরিমাণ টাকার জন্য লাখ লাখ টাকা খরচ করে বিদেশে যাওয়ার দরকার নেই। এইচআইটি-২০২০-এর লক্ষ্য হচ্ছে, ২০২০ সালের মধ্যে ১০ লাখ জনকে আউটসোর্সিং বিষয়ে প্রশিক্ষণ দেওয়া। কর্মশালায় কীভাবে আউটসোর্সিংয়ের মাধ্যমে কাজ ও টাকা পাওয়া যায়, সে সম্পর্কে প্রাথমিক ধারণা দেওয়া হয়েছে।
কর্মশালায় ছাত্র, গণমাধ্যমকর্মী ও তথ্যপ্রযুক্তির সঙ্গে যুক্ত অনেকে উপস্থিত ছিলেন। কর্মশালায় বক্তব্য দেন প্রধানমন্ত্রীর কার্যালয়ের সাপোর্ট টু ডিজিটাল বাংলাদেশের পরামর্শক নির্মল ভৌমিক গোস্বামী, কবি আলফ্রেড খোকন, লোপা মমতাজ, মৌলভীবাজার প্রেসক্লাবের সাধারণ সম্পাদক সৈয়দ উমেদ আলীসহ অনেকে। —আকমল হোসেন নিপু, মৌলভীবাজার
প্রতিবেদন
আইসিটি উদ্যোক্তাদের জন্য ইনকিউবেটর


| তারিখ: ২৩-১১-২০১১
বিজনেস ইনোভেশন অ্যান্ড ইনকিউবেশন সেন্টার (বিআইআইসি) ও প্রাণন লিমিটেড যৌথভাবে খুলনায় তথ্য ও যোগাযোগপ্রযুক্তি (আইসিটি) উদ্যোক্তাদের জন্য ইনকিউবেটর চালু করার ঘোষণা দিয়েছে। সম্প্রতি বিআইআইসির চেয়ারম্যান এম সাবির আহমেদ প্রাণন লিমিটেডের প্রধান নির্বাহী নাহিদুল ইসলামের কাছে আনুষ্ঠানিকভাবে বিনিয়োগের সম্মতিপত্র হস্তান্তর করেন। অনুষ্ঠানে বিআইআইসির ব্যবস্থাপনা পরিচালক সুফি ফারুক ইবনে আবুবকর, এয়ারটেলের প্রধান তথ্য কর্মকর্তা লুৎফর রহমানসহ অনেকে উপস্থিত ছিলেন।
অনুষ্ঠানে জানানো হয়, বাংলাদেশে তথ্যপ্রযুক্তির সঙ্গে যুক্ত পেশাজীবীদের সংখ্যা উল্লেখযোগ্য হারে বাড়ছে। শিক্ষাজীবন শেষ করে পূর্ণকালীন ফ্রিল্যানসার হিসেবে অনেকেই আত্মপ্রকাশ করছেন। কেউ কেউ আউটসোর্সিংকে ভিত্তি করে প্রতিষ্ঠান তৈরি করছেন। এ খাতে সাহায্য করার উদ্দেশ্য নিয়েই কাজ করবে প্রাণন আউটসোর্সিং ইনকিউবেটর। প্রাথমিক পর্যায়ে খুলনা মহানগরে এই আউটসোর্সিং ইনকিউবেটর প্রকল্পের কার্যক্রম শুরু হবে। প্রাথমিকভাবে এতে প্রায় ৩৬ জন উদ্যোক্তা কাজ করবেন। ইনকিউবেটরে উদ্যোক্তাদের আউটসোর্সিং সম্পর্কে প্রয়োজনীয় কৌশলগত প্রশিক্ষণসহ যোগাযোগ দক্ষতা বৃদ্ধি, বিপণন ধারণা, আয় বৃদ্ধির কৌশল ইত্যাদি বিভিন্ন বিষয় শেখানো হবে। —নিজস্ব প্রতিবেদক
আর্থিক খাতে শিক্ষার্থীদের সেরা প্রযুক্তি প্রকল্প


| তারিখ: ২১-১১-২০১১
‘আমাদের তরুণ প্রজন্মের প্রতি আমার আস্থা আছে। দেশে-বিদেশে যেখানেই গেছি বাঙালির কর্মক্ষমতা আমাকে মুগ্ধ করেছে। তাই আমার প্রত্যাশা, “আমরাও পারি” এই বিশ্বাস যেন আমাদের তরুণ প্রজন্মের মধ্যে থাকে।’ গত শনিবার রাজধানীর একটি হোটেলে অর্থনৈতিক প্রতিষ্ঠানের জন্য তথ্যপ্রযুক্তি সমাধানভিত্তিক প্রকল্পের প্রতিযোগিতায় ‘সিটি ফিনান্সিয়াল আইটি কেস কম্পিটিশনের’ পুরস্কার বিতরণী অনুষ্ঠানে প্রধান অতিথির বক্তৃতায় এ কথা বলেন বাংলাদেশ ব্যাংকের গভর্নর আতিউর রহমান।
সিটি ব্যাংক এনএ বাংলাদেশ এবং ডেভেলপমেন্ট রিসার্চ নেটওয়ার্কের (ডিনেট) ব্যবস্থাপনায় তৃতীয়বারের মতো এই প্রতিযোগিতা অনুষ্ঠিত হয়। বিভিন্ন বিশ্ববিদ্যালয় থেকে মোট ৬৫টি দল এতে অংশ নেয়। তিনটি পর্বের প্রতিযোগিতায় পাঁচটি দল চূড়ান্ত পর্বে উত্তীর্ণ হয়। এর মধ্যে চারটি দলই বাংলাদেশ প্রকৌশল বিশ্ববিদ্যালয়ের (বুয়েট)। একটি দল ছিল ঢাকা বিশ্ববিদ্যালয়ের ব্যবসায় প্রশাসন ইনস্টিটিউটের (আইবিএ)।
প্রতিযোগিতায় চ্যাম্পিয়ন হয়ে তিন হাজার ডলার অর্জন করেছে বুয়েটের স্পন্দন দল। এ দলের সদস্যরা হলেন সাইফুল হক, মোহাম্মদ মাসউদ হোসাইন, সাদিয়া জাহিন ও শুভ্র পাল। প্রথম ও দ্বিতীয় রানার্সআপ হয়েছে যথাক্রমে আইবিএর ক্রোম দল (রাফফাত ওয়াসিক আহমেদ, তানভীর আলম, আশফাকুল হক চৌধুরী ও হিশাম হায়দার দেওয়ান) ও বুয়েটের থান্ডারস্ট্রম (কাজী তাসনীফ ইসলাম, ফারিক ইউসুফ সিদ্দিকী, এফ এ রেজাউর রহমান চৌধুরী ও মো. লিসুল ইসলাম)। তৃতীয় রানার্সআপ হয়েছে বুয়েট স্নাইপারস ও চ্যারিয়টস।
পুরস্কার বিতরণী অনুষ্ঠানে বক্তৃতা করেন ডিনেটের নির্বাহী পরিচালক অনন্য রায়হান, সিটি ব্যাংক এনএর কান্ট্রি অফিসার রাশেদ মাকসুদ, বাংলাদেশ ওপেন সোর্স নেটওয়াকের সাধারণ সম্পাদক মুনির হাসান ও বেসিসের জ্যেষ্ঠ সহসভাপতি এ কে এম ফাহিম মাশরুর। এ আয়োজনের অংশীদার ছিল বাংলাদেশ অ্যাসোসিয়েশন অব সফটওয়্যার অ্যান্ড ইনফরমেশন সার্ভিসেস (বেসিস) এবং বিডিওএসএন। —ইমাম হাসান
অনলাইনে গুগলের গানের দোকান


| তারিখ: ১৯-১১-২০১১
জনপ্রিয় সার্চ ইঞ্জিন গুগল নিজেদের অনলাইন গানের দোকান (মিউজিক স্টোর) চালু করেছে। অ্যাপলের জনপ্রিয় আইটিউনসের সঙ্গে প্রতিদ্বন্দ্বিতায় টিকে থাকতেই গুগলের এ সেবা চালু হয়েছে বলে মনে করছেন বিশেষজ্ঞরা। ২০০৩ সালে আইটিউনস চালু হওয়ার পর থেকে অনলাইনে গান কেনার নতুন ক্ষেত্র উন্মুক্ত হয়। এ পর্যন্ত আইটিউনস থেকে প্রায় বিলিয়ন বার বিভিন্ন গান নামানো হয়েছে। পাশাপাশি অ্যাপলের স্মার্টফোন ব্যবহারকারীরা আইটিউনস থেকে গান শোনার সুবিধা পাওয়ায় এ সেবা বেশ জনপ্রিয়তা পেয়েছে।
একই সুবিধা যুক্ত করে অ্যান্ড্রয়েড বাজারে প্রথমবারের মতো গান বিক্রির উদ্যোগ নিয়েছে গুগল। এ অনলাইন বাজারে এর আগে বিভিন্ন ধরনের অ্যাপস, সিনেমা ও বই পাওয়া যেত। তবে গান কেনার ক্ষেত্রে ব্যবহারকারীকে নির্দিষ্ট পরিমাণ অর্থ খরচ করতে হবে। বিনা মূল্যে কিছু গানের পাশাপাশি গান কিনতে খরচ হবে ৬৯ সেন্ট, ৯৯ সেন্ট এবং ১.২৯ ডলার।
গান সংগ্রহের ক্ষেত্রে ইতিমধ্যে গুগল সনি করপোরেশন, ইউনিভার্সাল মিউজিকসহ বেশ কিছু প্রতিষ্ঠানের সঙ্গে চুক্তি করেছে। আছে বিখ্যাত শিল্পীদের গান। গানগুলো অ্যান্ড্রয়েড বাজারের ব্যবহারকারীদের নির্দিষ্ট অনলাইন লকারে থাকবে, যেখান থেকে মোবাইল ফোনের ব্রাউজার ব্যবহারের মাধ্যমে গান শোনা যাবে। —টাইমস অব ইন্ডিয়া অবলম্বনে কাজী আশফাক আলম
অনলাইন গ্রন্থাগার ব্যবস্থাপনার কর্মশালা


| তারিখ: ১৯-১১-২০১১
দেশের সব জেলা ও বিভাগীয় পর্যায়ের গ্রন্থাগারে ‘অনলাইন গ্রন্থাগার ব্যবস্থাপনা’ চালু এবং সরকারি ও বেসরকারি বিশ্ববিদ্যালয় গ্রন্থাগারের সব বইকে ই-বুকে রূপান্তরের উদ্যোগ বাস্তবায়নের অংশ হিসেবে প্রধানমন্ত্রীর কার্যালয়ে গত বৃহস্পতিবার দিনব্যাপী এক প্রশিক্ষণ কর্মশালার আয়োজন করা হয়। সাপোর্ট টু ডিজিটাল বাংলাদেশ (এটুআই) কর্মসূচি ও সংস্কৃতিবিষয়ক মন্ত্রণালয় এ কর্মশালার আয়োজন করে। খবর বিজ্ঞপ্তির।
দেশের সব জেলা ও বিভাগের সরকারি গ্রন্থাগারে এ ব্যবস্থা চালুর জন্য এ প্রশিক্ষণের আয়োজন করা হয়। প্রতিটি গ্রন্থাগারের একজন করে কর্মকর্তা এ প্রশিক্ষণে অংশ নেন। এ ছাড়া সরকারি ও বেসরকারি বিশ্ববিদ্যালয়ের গ্রন্থাগারের সব বইকে ই-বুকে রূপান্তরের জন্য এসব প্রতিষ্ঠানের একজন করে গ্রন্থাগার কর্মকর্তাকে ই-বুক বিষয়ে নির্দেশনা দেওয়া হয়। ১৫০ জন কর্মশালায় অংশ নেন। কর্মশালায় উপস্থিত ছিলেন সংস্কৃতিবিষয়ক মন্ত্রণালয়ের সচিব সুরাইয়া বেগম। সভাপতি ছিলেন গণগ্রন্থাগারের পরিচালক মো. নূর হোসেন তালুকদার। স্বাগত বক্তব্য দেন এটুআইয়ের জাতীয় প্রকল্প পরিচালক মো. নজরুল ইসলাম খান।
বাংলাদেশে চালু হলো নোমাডিক্স অ্যাকসেস গেটওয়ের কার্যক্রম


| তারিখ: ১৪-১২-২০১১
বিডিকম অনলাইন লিমিটেড ও নোমাডিক্স অ্যাকসেস গেটওয়ে বাংলাদেশে বিলিং সলিউশন বিপণনের জন্য চুক্তিবদ্ধ হয়েছে। এখন থেকে বিডিকম বাংলাদেশে নোমাডিক্স এবং ইন্ট্রাসার্ভের সব ধরনের বিপণন, কারিগরি এবং গ্রাহকসেবা বাংলাদেশ থেকেই দেবে। এ লক্ষ্যে আগামীকাল হোটেল ওয়াশিংটনে একটি সেমিনার ও প্রশিক্ষণ কর্মশালার আয়োজন করা হয়েছে। গতকাল ঢাকার প্রেসক্লাবে এক সংবাদ সম্মেলনে এসব তথ্য জানানো হয়।
সংবাদ সম্মেলনে জানানো হয়, হোটেল, বিপণিবিতান, বিমানবন্দর, রেলস্টেশনসহ যেকোনো ওয়াইফাই হটস্পট সেবার ক্ষেত্রে নোমাডিক্স অ্যাকসেস গেটওয়ে বিশ্বে সবচেয়ে জনপ্রিয়। এ গেটওয়ের মাধ্যমে ইন্টারনেট ব্যবহারকারীদের কম্পিউটারে কোনো ধরনের সেটআপের প্রয়োজন হয় না।
হসপিটালিটি সেবা খাতে ইন্টারনেট সেবার জন্য নোমাডিক্স সারা বিশ্বে নির্ভরতার প্রতীক হয়ে উঠেছে।
সম্মেলনে বক্তারা বলেন, ১৪ বছরের বেশি সময় ধরে বাংলাদেশের তথ্যপ্রযুক্তি সেবা খাতে বিডিকমের সফল সেবা দিয়ে আসছে। ইন্টারনেট সেবা, ডাটা কমিউনিকেশন, আইপি টেলিফোনি সেবা, ভেহিক্যাল ট্র্যাকিং সার্ভিস, সফটওয়্যার ডেভেলপমেন্ট, মোবাইল মানি সেবাসহ নানা ধরনের তথ্যপ্রযুক্তি সেবা প্রদানের মাধ্যমে বিডিকম দেশে ও বিদেশে উল্লেখযোগ্য ভূমিকা রাখছে।
সংবাদ সম্মেলনে নোমাডিক্স আইডিএস শ্রীলংকার ব্যবস্থাপনা পরিচালক ও সিইও জেরেমি ফার্নান্দো, বিডিকম অনলাইন লিমিটেডের ব্যবস্থাপনা পরিচালক সুমন আহমেদ সাবির, চিফ অপারেটিং অফিসার (সিওও) জি. ফারুক আলমগীর আরমান, জিএম হেড অব সিস্টেম ইন্টিগ্রেশন গাজী জেহাদুল কবীর উপস্থিত ছিলেন। —মোছাব্বের হোসেন
প্রতিবেদন
অ্যাপলের নতুন চেয়ারম্যান


| তারিখ: ১৭-১১-২০১১
স্টিভজবস মারা যাওয়ার পর অ্যাপল কম্পিউটার ইনকরপোরেটেডের নতুন চেয়ারম্যান হয়েছেন জেনেনটেকের প্রধান আর্থার লেভিনসন। অ্যাপলের শীর্ষ কর্মকর্তা হিসেবে গত মঙ্গলবার তাঁর নাম ঘোষণা করা হয়েছে। তিনি স্টিভ জবসের স্থলাভিষিক্ত হলেন। তাঁর পাশাপাশি ডিজনির প্রধান নির্বাহী বব ইগার প্রতিষ্ঠানটির পরিচালনা বোর্ডের নতুন সদস্য হিসেবে যোগদান করেছেন।
অ্যাপলের প্রধান নির্বাহী টিম কুক এক প্রতিক্রিয়ায় বলেন, ‘আর্ট (লেভিনসন) ২০০০ সালে পরিচালনা বোর্ডে যোগদানের পর থেকেই অ্যাপলের জন্য গুরুত্বপূর্ণ অবদান রেখে চলেছেন।’ কুক আরও বলেন, ‘তিনি আমাদের প্রতিষ্ঠানের সবচেয়ে পুরোনো একজন সহকর্মী। তাঁর অন্তর্দৃষ্টি ও নেতৃত্ব অ্যাপল, এর কর্মী বাহিনী এবং আমাদের শেয়ারহোল্ডারদের জন্য বিশেষ প্রয়োজনীয়।’ অপর নতুন সদস্য বব ইগার সম্পর্কে টিম কুক বলেন, ‘তাঁর যোগদান আমাদের সুদক্ষ পরিচালনা বোর্ডের আরেক বড় প্রাপ্তি।’
এদিকে, নতুন শীর্ষ কর্মকর্তা লেভিনসন এক বিবৃতিতে বলেন, ‘অ্যাপলের চেয়ারম্যান হতে পেরে আমি সম্মানিত। আমাদের দলে ইগারের অন্তর্ভুক্তিকে আমি স্বাগত জানাই।’ 
গুগলের অ্যান্ড্রয়েড-নির্ভর মিউজিক স্টোর চালু


অনলাইন ডেস্ক | তারিখ: ১৭-১১-২০১১
যুক্তরাষ্ট্রে অ্যান্ড্রয়েড-নির্ভর একটি অনলাইন মিউজিক স্টোর চালু করেছে গুগল। এর মাধ্যমে অ্যান্ড্রয়েড প্ল্যাটফর্মের মোবাইল ডিভাইস দিয়ে খুব সহজে বিভিন্ন এমপি-৩ ফাইল কিনতে পারবেন ক্রেতারা।
এই মিউজিক স্টোরে ইএমআই, সনি মিউজিক এন্টারটেইনমেন্ট, ইউনিভার্সালসহ আরও ২৩টি প্রতিষ্ঠানের সংগীতবিষয়ক পণ্য বিক্রি হবে বলে জানা গেছে। এতে থাকছে প্রায় এক কোটি ৩০ লাখ এমপি-৩ ফাইল।
এদিকে, গুগলের অ্যান্ড্রয়েড-নির্ভর এই মিউজিক স্টোরে নিজেদের পণ্য বিক্রির প্রস্তাব থাকা সত্ত্বেও ওয়ার্নার মিউজিক গ্রুপ এতে থাকছে না। বিশ্লেষকেরা গুগলের এই উদ্যোগকে অ্যাপলের আইটিউনের প্রতি একধরনের চ্যালেঞ্জ হিসেবে দেখছেন। ২০০৩ সালে স্টিভ জবসের উদ্যোগে অ্যাপল আইটিউন নামের এ ধরনেরই একটি মিউজিক স্টোর চালু করেছিল।
গুগলের অ্যান্ড্রয়েড যে ধীরে ধীরে অ্যাপলের আইওএসের জন্য একটি চ্যালেঞ্জ হয়ে দেখা দিচ্ছে, তার সবচেয়ে বড় প্রমাণ, গত জুলাই থেকে সেপ্টেম্বরের মধ্যে পৃথিবীতে যত স্মার্টফোন বিক্রি হয়েছে তার অর্ধেক অ্যান্ড্রয়েড অপারেটিং সিস্টেমে তৈরি। এ মুহূর্তে সারা পৃথিবীর ভোক্তাদের হাতে থাকা প্রায় ছয় কোটি মোবাইল ডিভাইস অ্যান্ড্রয়েড অপারেটিং সিস্টেমে তৈরি।
এর আগে সংগীত বাণিজ্যের ভুবনে অ্যাপল থেকে শুরু করে, ব্ল্যাকবেরি, নকিয়াসহ অনেক প্রযুক্তি ব্র্যান্ড বাজারে আসলেও এই প্রথমবারের মতো গুগল এ বাজারে নিজেদের যাত্রা শুরু করছে। একে অডিও পাইরেসির বিরুদ্ধেও একটি বলিষ্ঠ পদক্ষেপ বলে মনে করছেন বিশ্লেষকেরা। বিবিসি।
ইন্টারনেটে প্রধানমন্ত্রী ও জাতিসংঘ মহাসচিবের বক্তৃতা সরাসরি সম্প্র্রচার


| তারিখ: ১৬-১১-২০১১
জয়পুরহাটের কালাই উপজেলা সদর ও সব কটি ইউনিয়ন পরিষদে গত সোমবার বিকেল চারটা থেকে ইন্টারনেটের মাধ্যমে বড় পর্দায় প্রধানমন্ত্রী শেখ হাসিনা ও জাতিসংঘের মহাসচিব বান কি মুনের বক্তৃতা সরাসরি সমপ্রচার করা হয়েছে। সারা দেশে ইউনিয়ন তথ্য ও সেবাকেন্দ্রের এক বছর পূর্তি এবং প্রতিটি জেলায় ই-সেবাকেন্দ্র আনুষ্ঠানিক উদ্বোধনের দিনটি স্মরণীয় করে রাখতে প্রথমবারের মতো গোটা উপজেলাজুড়ে এই উদ্যোগ নেওয়া হয়। এ সময় সব ইউনিয়ন পরিষদেই ভিড় দেখা যায়। কালাই উপজেলা নির্বাহী কর্মকর্তা মো. হাফিজুর রহমানসহ অনেকেই উপজেলা পরিষদ মিলনায়তনে বড় পর্দায় সরাসরি প্রধানমন্ত্রী ও জাতিসংঘ মহাসচিবের ভাষণ শোনেন। —কালাই (জয়পুরহাট) প্রতিনিধি
ভারতে সরকারি ওয়েবসাইটে হ্যাকারের হামলা চলছেই


| তারিখ: ১৬-১১-২০১১
ভারতের সরকারি ওয়েবসাইটে দেড় মাস ধরে হ্যাকারদের হামলা চলছেই। এই আক্রমণের শিকার হয়েছে অন্তত ৮০টি সরকারি ওয়েবসাইট। এবার বেদখল (হ্যাকড) হয়ে গেছে পশ্চিমবঙ্গের স্বাস্থ্য দপ্তরের সরকারি ওয়েবসাইট। গত সোমবার বেলা ১১টা নাগাদ এই ওয়েবসাইট খোলা হলে দেখা যায়, এটি হ্যাক করেছে ‘খানটাসটিয়া’ নামে পাকিস্তানের করাচিভিত্তিক একটি সংগঠন। সেখানে তারা ভারতবিরোধী বেশ কিছু বক্তব্য জুড়ে দেয়। এদিকে জানা গেছে, কলকাতার সিআইডির ওয়েবসাইট যেদিন হ্যাক করা হয়েছিল, তার এক মাস আগে একই দিন ওই জঙ্গি সংগঠন ভারতের আরও ৭৮টি ওয়েবসাইট হ্যাক করেছিল।
এর আগে ৩০ অক্টোবর হ্যাকারের খপ্পরে পড়েছিল কলকাতা সিআইডির ওয়েবসাইট এবং একই সঙ্গে কলকাতার পুলিশ কমিশনার রঞ্জিত কুমার পচনন্দার ব্যক্তিগত ই-মেইলও। সিআইডির ওয়েবসাইটে ঢুকে প্রথম পৃষ্ঠায় নিজেদের বক্তব্য জানিয়ে দেয় ‘মুসলিম লিবারেশন আর্মি’ নামের করাচিভিত্তিক একটি জঙ্গি সংগঠন। —অমর সাহা, কলকাতা
ই-এশিয়ার প্লাটিনাম পৃষ্ঠপোষক জিপি আইটি


| তারিখ: ০২-১১-২০১১
১ থেকে ৩ ডিসেম্বর ঢাকায় অনুষ্ঠেয় এশিয়ার অন্যতম বড় তথ্যপ্রযুক্তি আয়োজন ই-এশিয়া সম্মেলনের প্লাটিনাম পৃষ্ঠপোষক হয়েছে জিপি আইটি। গতকাল মঙ্গলবার ঢাকায় বাংলাদেশ কম্পিউটার কাউন্সিলে (বিসিসি) ই-এশিয়া ২০১১-এর সচিবালয়ে এ সংক্রান্ত একটি চুক্তি হয়েছে।বিসিসির সচিব মোহাম্মদ এনামুল কবির ও জিপি আইটির ভারপ্রাপ্ত প্রধান নির্বাহী ক্রিস্টি টোয়াইন চুক্তিপত্রে সই করেন। এ সময় ক্রিস্টি বলেন, ‘আশা করছি, ই-এশিয়ার মাধ্যমে বাংলাদেশের তথ্যপ্রযুক্তির সঙ্গে আমাদের সম্পৃক্ততা বাড়বে।’ অনুষ্ঠানে বিসিসির নির্বাহী পরিচালক জ্ঞানেন্দ্র নাথ বিশ্বাস, বিজ্ঞান এবং আইসিটি মন্ত্রণালয়ের পরামর্শক মুনির হাসান, ই-এশিয়া ২০১১ সচিবালয়ের দলনেতা লুসা মির্জা, জিপি আইটির প্রধান বাণিজ্যিক কর্মকর্তা রনি রিয়াদ উপস্থিত ছিলেন। —মোছাব্বের হোসেন
প্রতিবেদন
কলকাতায় পুলিশের ওয়েবসাইটে হামলা


| তারিখ: ০২-১১-২০১১
কলকাতায় সিআইডির ওয়েবসাইট ও কলকাতার পুলিশ কমিশনার রঞ্জিত কুমার পচনন্দার ব্যক্তিগত ই-মেইল বেদখল (হ্যাকড) হয়েছে। আর এ নিয়ে খোদ পুলিশ প্রশাসনে শুরু হয়েছে আলোচনা। শুধু কি তাই? পুলিশ কমিশনারের ব্যক্তিগত ই-মেইল থেকে হ্যাকাররা শুক্রবার পুলিশের ঊর্ধ্বতন কর্মকর্তাদের নামে একটি বার্তাও পাঠিয়েছে। সেই বার্তার খবর পাওয়ার পরই পুলিশ কর্তাদের টনক নড়ে। এখন তদন্ত শুরু হয়েছে, কারা এই ই-মেইল হ্যাকড করেছে।
অন্যদিকে গত রোববার সিআইডির ওয়েবসাইটে ঢুকে প্রথম পৃষ্ঠায় নিজেদের বক্তব্য জানিয়ে দেয় ‘মুসলিম লিবারেশন আর্মি’ নামের একটি সংগঠন। এর পরই তদন্তে নেমে সিআইডি ইন্টারনেট প্রটোকল (আইপি) ঠিকানা যাচাই করে জানতে পারে, এটি হ্যাকড করা হয়েছিল পাকিস্তানের করাচি থেকে। যদিও সিআইডি এ ঘটনা জানার পরই তাদের ওয়েবসাইটটি বন্ধ করে দিয়েছিল। এ ছাড়া বৃহস্পতিবার কলকাতার আলীপুরের আবহাওয়া দপ্তরের ওয়েবসাইটে বিদেশি হ্যাকাররা হানা দেয়। —অমর সাহা, কলকাতা
মানবাধিকার কার্যক্রমে ইন্টারনেটের ভূমিকা


| তারিখ: ৩১-১০-২০১১
মানবাধিকার রক্ষার ব্যাপারে ইন্টারনেট ভূমিকা বর্তমান সময়ে সবচেয়ে ভালো একটি উপায়। সারা বিশ্বের মানবাধিকার রক্ষায় ইন্টারনেট একটি বড় অস্ত্র হতে পারে এমনই মনে করা হচ্ছে। সম্প্রতি যুক্তরাষ্ট্রের সিলিকন ভ্যালির মানবাধিকারবিষয়ক সম্মেলনে এ ব্যাপারে আলোচনা করেন বক্তারা।
সম্মেলনের আয়োজক ব্রেট সোলোমন বলেন, ‘প্রযুক্তিজগতের উদ্ভাবনের সেরা একটি জায়গা সিলিকন ভ্যালি এবং বর্তমানে এটি একটি ডিজিটাল ব্যবহারের জায়গা। এমন জায়গা থেকেই আমরা বলতে চাই, চিপ তৈরির জন্য যে কোড লেখা হচ্ছে, সেটিও ভালো কিছুর জন্যই হচ্ছে।’ ইন্টারনেটে প্রকৌশলী, উদ্যোক্তা এবং বিভিন্ন নির্বাহী ব্যক্তিরা সামাজিক কার্যক্রমের ক্ষেত্রে মানবাধিকার রক্ষার ব্যাপারে কাজ করতে পারেন বলেও অভিমত দেওয়া হয় সম্মেলনে।
এমন কার্যক্রমে পৃষ্ঠপোষকতা করতে পারে গুগল, ফেসবুক, স্কাইপ, মজিলা এবং ইয়াহুর মতো প্রতিষ্ঠান। এ ধরনের চিন্তাকে স্বাগত জানিয়েছেন প্রযুক্তিজগতের অনেকেই। ফেসবুকের গ্লোবাল কমিউনিকেশন অ্যান্ড পাবলিক পলিসিবিষয়ক ভাইস প্রেসিডেন্ট ইলিয়ট স্ক্রেজ জানান, আমি মনে করি, আমাদের পূর্ণাঙ্গ জীবনকালীন সময়ে মানবাধিকার রক্ষার ক্ষেত্রে ইন্টারনেট দারুণ একটি মাধ্যম। তিনি বলেন, ইন্টারনেটের মাধ্যমে সাধারণ মানুষের কথা এবং তাদের নিজেদের অধিকার রক্ষার ক্ষেত্রে সবার কাজ করা উচিত। একই ধরনের মতামত দিয়েছেন গুগলসহ বিশ্বসেরা বেশ কিছু প্রযুক্তিপ্রতিষ্ঠানের শীর্ষ ব্যক্তিরাও। —এএফপি অবলম্বনে কাজী আশফাক আলম
বিসিএস চট্টগ্রাম শাখা গঠিত


| তারিখ: ২৪-১০-২০১১
বাংলাদেশ কম্পিউটার সমিতির (বিসিএস) চট্টগ্রাম শাখা গঠিত হয়েছে। এ উপলক্ষে গতকাল রোববার দুপুরে নগরের একটি রেস্তোরাঁয় অনুষ্ঠানের আয়োজন করা হয়। এতে নবগঠিত কমিটির নাম ঘোষণা করেন বিসিএসের সভাপতি মোস্তাফা জব্বার। সাত সদস্যবিশিষ্ট চট্টগ্রাম কমিটির সদস্যরা হলেন: সভাপতি মো. শাখাওয়াত হোসেন, সহসভাপতি মঞ্জুর হোসেন, মহাসচিব মোহাম্মদ কামরুল হাসান সিদ্দিকী, যুগ্ম মহাসচিব আনিসুর রহমান, অর্থসচিব মোহাম্মদ নজরুল ইসলাম খান, সদস্য: মোহাম্মদ আমানত উল্লাহ ও রাখাল চন্দ্র নাথ। অনুষ্ঠানে মোস্তাফা জব্বার বলেন, ‘আমরা আশা করি, বিসিএসের সংবিধান অনুযায়ী নতুন কমিটি সততা ও নিষ্ঠার সঙ্গে দায়িত্ব পালন করবে। নিজেদের স্বার্থ ত্যাগ করে জনগণের স্বার্থ রক্ষায় সচেষ্ট থাকবে। কেন্দ্রীয় কমিটির পক্ষ থেকেও প্রয়োজনীয় সহযোগিতা অব্যাহত থাকবে।’ অনুষ্ঠানে উপস্থিত ছিলেন বিসিএস কেন্দ্রীয় কমিটির সহসভাপতি কাজী আশরাফুল আলম, মহাসচিব মজিবুর রহমান, যুগ্ম মহাসচিব নাজমুল আলম ভূঁইয়া, কোষাধ্যক্ষ মো. আখতারুজ্জামান, পরিচালক ইউসুফ আলী ও মো. শহীদ-উল-মুনির। —নিজস্ব প্রতিবেদক, চট্টগ্রাম অফিস
কুমিল্লা শিক্ষা বোর্ডে একাদশ শ্রেণীর নিবন্ধন অনলাইনে


| তারিখ: ২২-১০-২০১১
কুমিল্লা শিক্ষা বোর্ডের ২০১১-২০১২ শিক্ষাবর্ষের একাদশ শ্রেণীর ভর্তি হওয়া শিক্ষার্থীদের নিবন্ধন অনলাইনের মাধ্যমে করতে হবে। এ জন্য নিবন্ধন কার্যক্রম ইএসআইএফের মাধ্যমে সম্পাদন করতে হবে। আগামী ১৫ নভেম্বরের মধ্যে ওই ফরম পূরণ করে শিক্ষা বোর্ডে জমা দিতে হবে। কুমিল্লা শিক্ষা বোর্ডের কলেজ পরিদর্শক মো. নিজামুল করিম প্রথম আলোকে বিষয়টি নিশ্চিত করেন।
নিজামুল করিম জানান, নিবন্ধন করার জন্য www. educationboard.gov.bd ওয়েবসাইটের eSIF অপশনে যেতে হবে। সংশ্লিষ্ট শিক্ষাপ্রতিষ্ঠানের পাসওয়ার্ড ডাকে পাঠানো হয়েছে। —নিজস্ব প্রতিবেদক, কুমিল্লা
কর্মশালায় এইচ টি ইমাম
সরকারের সব সেবা হবে ই-সেবা


| তারিখ: ২২-১০-২০১
জনগণ যাতে স্বল্প সময়ে, স্বল্প খরচে ও কোনো রকম হয়রানি ছাড়া সেবা পেতে পারে, সে জন্য সরকারের সব সেবাকে ই-সেবায় রূপান্তর করা হবে। সাপোর্ট টু ডিজিটাল বাংলাদেশ (এটুআই) কর্মসূচি আয়োজিত এক কর্মশালায় প্রধানমন্ত্রীর জনপ্রশাসনবিষয়ক উপদেষ্টা এইচ টি ইমাম এ কথা বলেন। কর্মশালাটি গত বুধবার অনুষ্ঠিত হয়েছে। খবর বিজ্ঞপ্তির।
কর্মশালার সভাপতি সাপোর্ট টু ডিজিটাল বাংলাদেশের জাতীয় প্রকল্প পরিচালক মো. নজরুল ইসলাম খান বলেন, সব শ্রেণী-পেশার মানুষ যাতে সহজে সব ধরনের সেবা পেতে পারে, তাই সমন্বিত ই-সেবা প্ল্যাটফর্ম গড়ে তোলা হচ্ছে। এই লক্ষ্যে উপজেলা ই-সেবাকেন্দ্র ও উপজেলা ওয়েব পোর্টাল তৈরির কাজ এগিয়ে চলেছে।
ইউনিয়ন, উপজেলা ও জেলা পর্যায়ের প্রতিটি কার্যালয়ের সেবাসমূহকে ই-সেবায় রূপান্তর করতে প্রয়োজনীয় উদ্যোগ গ্রহণ, ডিজিটাল বাংলাদেশের লক্ষ্য ও উদ্দেশ্য, প্রয়োজনীয় অবকাঠামো নির্মাণ ও সক্ষমতা বাড়ানোর ব্যাপারে ধারণা দেওয়া হয় এই কর্মশালায়। প্রধানমন্ত্রীর কার্যালয়ে অনুষ্ঠিত দিনব্যাপী এই কর্মশালায় মোট ৫০ জন অংশ নেন।
প্রতিবেদন
লন্ডনে গুগলের প্রথম স্টোর চালু


| তারিখ: ২২-১০-২০১
প্রথমবারের মতো সার্চ ইঞ্জিন গুগল নিজেদের দোকান চালু করেছে। ক্রোমবুক স্টোর নামের এ দোকান লন্ডনে খোলা হয়েছে। এই প্রথম গুগলের কোনো দোকান খোলা হলো, যেখান থেকে গুগলের ক্রোম ল্যাপটপ কেনা যাবে।
মূলত নিজেদের তৈরি ল্যাপটপ ক্রোমবুক বিক্রির জন্যই গুগলের এমন উদ্যোগ। নতুন এ ল্যাপটপে রয়েছে গুগলের নিজস্ব অপারেটিং সিস্টেম, যাতে ইন্টারনেট ব্যবহারের সর্বোচ্চ এবং উন্নত সুবিধা রয়েছে। গুগলের যুক্তরাজ্য এবং আয়ারল্যান্ডের ভোক্তা ও বিপণন বিভাগের প্রধান আরভিন্ড ডেসিকেন বলেন, ‘আমরা এ দোকান তৈরির ক্ষেত্রে এবং ক্রোম জোন বানাতে বিশেষ ডিজাইন করেছি। আশা করছি, ধীরে ধীরে আগ্রহীদের পদচারণে জমে উঠবে এ দোকান।’
এর আগে গুগল তাদের সব ধরনের কার্যক্রম শুধু অনলাইনেই সীমাবদ্ধ রেখেছিল এবং এর মাধ্যমে নিজেদের সব ধরনের কার্যক্রম চালানোর ব্যাপারে সিদ্ধান্ত নিয়েছিল। তবে এখন বাস্তব জীবনের ব্যবহারকারীদের আরও সুবিধা দিতেই এ ধরনের দোকান খোলা হয়েছে বলে জানানো হয়। এর আগে শুধু অনলাইনে ক্রোমবুক বিক্রির কথা ভেবেছিল গুগল, যা স্যামসাংয়ের মাধ্যমে বিক্রি হতো। গুগল জানায়, ক্রেতাদের সুবিধার্থে দোকান খুলে সেখানেই ক্রোমবুকের অভিজ্ঞদের হাত থেকে যাতে ক্রেতারা কিনতে পারেন, সে ব্যবস্থা করা হয়েছে। —দ্য টেলিগ্রাফ
    হোম
    কম্পিউটার প্রতিদিন
      ম্যাক স্টোর থেকে ১০ কোটি ডাউনলোড!
ম্যাক স্টোর থেকে ১০ কোটি ডাউনলোড!


অনলাইন ডেস্ক | তারিখ: ১৪-১২-২
অ্যাপলের ম্যাক অ্যাপ্লিকেশন স্টোর থেকে গত এক বছরেরও কম সময়ে সফটওয়্যার ডাউনলোড হয়েছে প্রায় এক কোটিরও বেশি।
অ্যাপলের পক্ষ থেকে বলা হয়েছে, এত ডাউনলোড হওয়ার কারণে ম্যাক অ্যাপ্লিকেশন স্টোর পৃথিবীর সবচেয়ে বড় ও দ্রুত বর্ধনশীল অ্যাপ-স্টোর হিসেবে ইতিমধ্যেই স্বীকৃতি পেয়েছে। এই অ্যাপ্লিকেশন স্টোর প্রচলিত সফটওয়্যার শিল্পকে নতুন মাত্রা দিয়েছে বলেই জানিয়েছে অ্যাপল ইনকরপোরেশন।
‘ম্যাক ওএস এক্স’ ব্যবহারকারীদের বিনা মূল্যে সফটওয়্যার ডাউনলোডের জন্য চালু করা হয় ম্যাক স্টোর। পরে ধীরে ধীরে এর ধরন পাল্টে এই স্টোরে বিক্রির জন্যও সফটওয়্যার রাখা হয়।
স্টোর চালুর ২৪ ঘণ্টার মধ্যে স্টোর থেকে ১০ লাখ সফটওয়্যার ডাউনলোড হয়েছিল। গত সোমবার অ্যাপলের পক্ষ থেকে বলা হয়, অ্যাপল স্টোরে এখন শিক্ষা, খেলাধুলা, লাইফ স্টাইলসহ নানা বিষয়ের ওপর হাজারো সফটওয়্যার পাওয়া যায়।
এই অ্যাপ্লিকেশন স্টোরে সফটওয়্যার বিক্রির টাকার ৩০ শতাংশ অ্যাপল নিজেদের কাছে রেখে বাকি ৭০ শতাংশ টাকা সফটওয়্যার নির্মাতাদের প্রদান করে থাকে।
অ্যাপলের প্রথম মোবাইল অ্যাপ্লিকেশন স্টোর চালু হয় ২০০৮ সালে। গত অক্টোবরে অ্যাপলের পক্ষ থেকে বলা হয় এই মোবাইল অ্যাপ-স্টোরের অ্যাপ্লিকেশন ডাউনলোড এক হাজার ৮০০ কোটি ছাড়িয়েছে। ২০০৮ থেকে এ পর্যন্ত অ্যাপলের সফটওয়্যার নির্মাতাদের ৩০০ কোটি ডলার দিয়েছে।
বাংলাদেশে চালু হলো নোমাডিক্স অ্যাকসেস গেটওয়ের কার্যক্রম


| তারিখ: ১৪-১২-২০১১
বিডিকম অনলাইন লিমিটেড ও নোমাডিক্স অ্যাকসেস গেটওয়ে বাংলাদেশে বিলিং সলিউশন বিপণনের জন্য চুক্তিবদ্ধ হয়েছে। এখন থেকে বিডিকম বাংলাদেশে নোমাডিক্স এবং ইন্ট্রাসার্ভের সব ধরনের বিপণন, কারিগরি এবং গ্রাহকসেবা বাংলাদেশ থেকেই দেবে। এ লক্ষ্যে আগামীকাল হোটেল ওয়াশিংটনে একটি সেমিনার ও প্রশিক্ষণ কর্মশালার আয়োজন করা হয়েছে। গতকাল ঢাকার প্রেসক্লাবে এক সংবাদ সম্মেলনে এসব তথ্য জানানো হয়।
সংবাদ সম্মেলনে জানানো হয়, হোটেল, বিপণিবিতান, বিমানবন্দর, রেলস্টেশনসহ যেকোনো ওয়াইফাই হটস্পট সেবার ক্ষেত্রে নোমাডিক্স অ্যাকসেস গেটওয়ে বিশ্বে সবচেয়ে জনপ্রিয়। এ গেটওয়ের মাধ্যমে ইন্টারনেট ব্যবহারকারীদের কম্পিউটারে কোনো ধরনের সেটআপের প্রয়োজন হয় না।
হসপিটালিটি সেবা খাতে ইন্টারনেট সেবার জন্য নোমাডিক্স সারা বিশ্বে নির্ভরতার প্রতীক হয়ে উঠেছে।
সম্মেলনে বক্তারা বলেন, ১৪ বছরের বেশি সময় ধরে বাংলাদেশের তথ্যপ্রযুক্তি সেবা খাতে বিডিকমের সফল সেবা দিয়ে আসছে। ইন্টারনেট সেবা, ডাটা কমিউনিকেশন, আইপি টেলিফোনি সেবা, ভেহিক্যাল ট্র্যাকিং সার্ভিস, সফটওয়্যার ডেভেলপমেন্ট, মোবাইল মানি সেবাসহ নানা ধরনের তথ্যপ্রযুক্তি সেবা প্রদানের মাধ্যমে বিডিকম দেশে ও বিদেশে উল্লেখযোগ্য ভূমিকা রাখছে।
সংবাদ সম্মেলনে নোমাডিক্স আইডিএস শ্রীলংকার ব্যবস্থাপনা পরিচালক ও সিইও জেরেমি ফার্নান্দো, বিডিকম অনলাইন লিমিটেডের ব্যবস্থাপনা পরিচালক সুমন আহমেদ সাবির, চিফ অপারেটিং অফিসার (সিওও) জি. ফারুক আলমগীর আরমান, জিএম হেড অব সিস্টেম ইন্টিগ্রেশন গাজী জেহাদুল কবীর উপস্থিত ছিলেন। —মোছাব্বের হোসেন
সৈন্যদের দক্ষতা বাড়াতে অনলাইন গেম


| তারিখ: ৩০-০৬-২০১১
অনলাইন গেম
অনলাইন গেম
চীনে সৈন্যদের যুদ্ধ-দক্ষতা ও প্রযুক্তি-সচেতনতা বাড়াতে তৈরি করা হয়েছে প্রথম অনলাইন সামরিক গেম ‘দ্য গ্লোরিয়াস মিশন’। গেমটি তৈরি করেছে চীনের পিপলস লিবারেশন আর্মি।
সেনাসদস্যরা গেমটি একা বা দলগতভাবে খেলতে পারবেন। এতে পিপলস লিবারেশন আর্মিতে ব্যবহূত অস্ত্র ও যুদ্ধের সম্ভাব্য বাস্তব দৃশ্য যুক্ত করা হয়েছে। গেমটি তৈরি করতে ৩২ মাস সময় লেগেছে।
নাম প্রকাশে অনিচ্ছুক পিপলস লিবারেশন আর্মির একজন কর্মকর্তা বলেন, ‘আমি মনে করি, এই গেমটি চীনের সেনা-ভক্তদের জন্য উন্মুক্ত করা সম্ভব হবে। তারা গেমটি ডাউনলোড করে খেলতে পারবে। গেমটির সর্বশেষ সংস্করণ ২০ জুন প্রকাশিত হয়।
বিশ্বের সর্ববৃহত্ ইন্টারনেট বাজারের একটি হচ্ছে চীন। সরকারি হিসাবে দেশটিতে ৩০ কোটির বেশি মানুষ আছেন, যাঁরা অনলাইনে গেম খেলেন।—রয়টার্স অবলম্বনে উজ্জ্বল মণ্ডল
    হোম
    কম্পিউটার প্রতিদিন
      আগামীকাল বিসিএসের নির্বাচন
আগামীকাল বিসিএসের নির্বাচন


| তারিখ: ১৪-১২-২০১১
দেশের তথ্যপ্রযুক্তি ব্যবসা খাতের সবচেয়ে বড় সংগঠন বাংলাদেশ কম্পিউটার সমিতির (বিসিএস) ২০১২-১৩ মেয়াদে কার্যনির্বাহী কমিটির নির্বাচন হচ্ছে কাল বৃহস্পতিবার বঙ্গবন্ধু আন্তর্জাতিক সম্মেলন কেন্দ্রে। সকাল ১০টা থেকে বিকেল চারটা পর্যন্ত টানা ভোট গ্রহণ চলবে বলে জানালেন নির্বাচন পরিচালনা কমিটির চেয়ারম্যান স্বদেশ রঞ্জন সাহা। তিনি জানান, এবারের নির্বাচনে নির্বাহী কমিটির সাতটি পদের জন্য ১৫ জন প্রার্থী প্রতিদ্বন্দ্বিতা করছেন। মোট ভোটার সংখ্যা ৬৮৯। এর মধ্যে ঢাকার বাইরে বিসিএসের সাতটি চ্যাপ্টারে ভোটার আছেন ১২৫ জন। তাঁদেরও ঢাকায় এসে ভোট দিতে হবে।
নির্বাচন আয়োজনের সব প্রস্তুতি সম্পন্ন হয়েছে বলে জানালেন স্বদেশ রঞ্জন সাহা। নির্বাচন সুষ্ঠুভাবে পরিচালনার জন্য তিনি সবার সহযোগিতা চেয়েছেন। নির্বাচন পরিচালনা কমিটির সদস্য হিসেবে আছেন খন্দকার আতিক-ই-রব্বানী এবং এ এইচ এম মাহফুজুল আরিফ। এ ছাড়া মো. আক্তারুজ্জামানকে চেয়ারম্যান এবং এস কবির আহমেদ ও মো. কামরুল ইসলামকে সদস্য করে আপিল বোর্ড গঠিত হয়েছে।
আগামীকালের নির্বাচনে ভোটাররা নির্বাহী কমিটির সাতজন সদস্য নির্বাচন করবেন। নির্বাচিত সদস্যদের মধ্যে পদ বণ্টনের নির্বাচন হবে ১৭ ডিসেম্বর। এবারের নির্বাচনে প্রতিদ্বন্দ্বী প্রার্থীরা হচ্ছেন: মোস্তাফা জব্বার, এ টি শফিক উদ্দিন আহমেদ, মো. ফয়েজউল্যাহ খান, মোহাম্মদ মইনুল ইসলাম, মজিবুর রহমান, বি এম ইনাম, কাজী শামসুদ্দিন আহমেদ, মো. শাহিদ-উল-মুনীর, আক্তার হোসেন খান, মো. জাবেদুর রহমান, নাজমুল আলম ভূঁইয়া, মজহার ইমাম চৌধুরী, মো. মোস্তাফিজুর রহমান, এস এম ওয়াহিদুজ্জামান এবং আবদুল মমিন খান।
বিসিএসের কয়েকটি নির্বাচনের তুলনায় এবারের নির্বাচনে প্রাণচাঞ্চল্য বেশি দেখা যাচ্ছে। ঢাকার বাইরে উল্লেখযোগ্য সংখ্যক ভোটার থাকায় প্রার্থীদের ঢাকার বাইরেও ঘুরতে হয়েছে। প্রকাশ্য কোনো প্যানেল এবারের নির্বাচনে ঘোষণা করেননি কেউই। তবে অলিখিতভাবে জোটবদ্ধ হয়ে ভোট চাওয়ার প্রবণতাও আছে। ভোটারদের সঙ্গে কথা বলে জানা গেছে, নতুন কমিটি নির্বাচনের ব্যাপারে এবারের ব্যবসার উন্নয়নের বিষয়টি সবাই বিবেচনা করছেন। বিশেষ করে, কম্পিউটার ব্যবসাকে লাভজনক করার ব্যাপারে নিশ্চিন্ত থাকতে চান বেশির ভাগ ভোটার। অনেক ব্যবসায়ীই চান সুস্থ প্রতিযোগিতা, আমদানিকারক, পরিবেশক, পুনর্বিক্রেতা আর খুচরা বিক্রেতার মধ্যে সুষ্ঠু সমন্বয়।
ভোটারদের মধ্যে বড় একটি অংশ এবার চাইছেন না কোনো এলাকা বা অঞ্চলভিত্তিক ভোট পড়ুক নির্বাচনে। নতুন নেতৃত্ব এবং বিসিএসের কার্যক্রমের ধারায় আমূল পরিবর্তন চাইছেন অনেকে। যাঁরা সত্যিকার অর্থে প্রযুক্তির প্রসারে ভূমিকা রাখছেন, তাঁরাই যেন বিসিএসের নেতৃত্ব দেন, এটা অনেকেরই প্রত্যাশা। —নিজস্ব প্রতিবেদক
শিরোনাম:
• কোটি ডলারে বিকোল টেলরের মুক্তার হার (ভিডিও)   • ইংরেজি শেখার বই বাজারে   • মা হতেও আরেক যুদ্ধ   • শেয়ারবাজারের সর্বশেষ অবস্থা জানতে ক্লিক করুন
Robi

    হোম
    কম্পিউটার প্রতিদিন
      গুগল প্লাসে পেজ তৈরি
হেল্পলাইন
গুগল প্লাসে পেজ তৈরি


| তারিখ: ১৪-১২
গুগলের সামাজিক যোগাযোগের সাইট গুগল প্লাস সম্প্রতি ফেসবুকের মতো পেজ তৈরির সুবিধা চালু করেছে। যে কেউ ইচ্ছে করলে খুব সহজেই নিজের গুগল প্লাস অ্যাকাউন্ট থেকে পেজ তৈরি করতে পারবে। গুগল প্লাসে পেজ তৈরি করতে প্রথমে আপনার গুগল প্লাস অ্যাকাউন্টে প্রবেশ করে https://plus.google.com/u/0/ pages/create এই ঠিকানায় যান অথবা গুগল প্লাসের ডানে Create a google+ page বোতামটি ক্লিক করুন। এরপর Pick a category অপসনটি থেকে কী ধরনের পেজ বানাতে চান তা select করুন এবং বাকি তথ্যগুলো পূরণ করে creat বোতামে ক্লিক করুন। সবশেষে Tagline এবং পেজের জন্য একটি Profile photo যুক্ত করে Continue বোতামে ক্লিক করুন এবং পেজ তৈরির কাজটি সম্পন্ন করতে Finish বাটনে ক্লিক করুন।
—সাজিদুল হক তানযীল
সিআরপিতে প্রতিবন্ধীদের জন্য কম্পিউটার ল্যাব


| তারিখ: ২০-১০-২০১
টেলিযোগাযোগ-প্রতিষ্ঠান হুয়াওয়ে টেকনোলজি সামাজিক দায়বদ্ধতা (সিএসআর) কর্মসূচির অংশ হিসেবে সেন্টার ফর দ্য রিহ্যাবিলিটেশন অব দ্য প্যারালাইসড সিআরপিতে একটি কম্পিউটার ল্যাব তৈরি করে দিয়েছে। এই ল্যাব সিআরপিতে আসা প্রতিবন্ধীদের প্রশিক্ষণে সহায়তা করবে।
ঢাকার সাভারে সিআরপির প্রধান কার্যালয়ে গতকাল এর উদ্বোধন করেন জাতীয় সংসদের হুইপ এ এস এম ফিরোজ। তিনি বলেন, এই কম্পিউটার ল্যাব প্রতিবন্ধকতা জয় করা তরুণ-তরুণীদের আত্মকর্মসংস্থানে সহায়ক হবে। আমরা চাই, এ ধরনের উদ্যোগ তারা অব্যাহত রাখুক। অনুষ্ঠানে ঢাকায় নিযুক্ত চীনের রাষ্ট্রদূত ঝিং জিয়ানি বলেন, হুয়াওয়ে সিএসআর হিসেবে যেসব কর্মসূচি বাস্তবায়ন করছে, তা মানুষের জীবনমান উন্নয়নে কাজে লাগছে। অনুষ্ঠানে হুয়াওয়ে টেকনোলজিস বাংলাদেশ লিমিটেডের প্রধান নির্বাহী কর্মকর্তা ওয়ান্ডার ওয়াং এবং সিআরপির প্রতিষ্ঠাতা ও সমন্বয়ক ভেলরি টেইলর উপস্থিত ছিলেন।
১৯৯৮ সালে বাংলাদেশে কার্যক্রম শুরু করে হুয়াওয়ে। শুরু থেকেই প্রতিষ্ঠানটি বিভিন্ন জনকল্যাণমুখী কাজ করে যাচ্ছে। —বিজ্ঞপ্তি
ফেনীতে ক্ষুদে তথ্য প্রযুক্তিবিদদের পাঠশালা


| তারিখ: ১৯-১০-২০১
সম্প্রতি ফেনী সরকারি কলেজে অনুষ্ঠিত হলো ক্ষুদে তথ্য প্রযুক্তিবিদদের পাঠশালা। ইনফরমেশন টেকনোলজি ডেভেলপমেন্ট ফাউন্ডেশনের (আইটিডিএফ) আয়োজনে অনুষ্ঠিত এই পাঠশালায় স্কুল, কলেজ ও কারিগরি ইনস্টিটিউটের শিক্ষার্থীরা অংশ নেয়। অনুষ্ঠানে উপস্থিত ছিলেন আইটিডিএফের সভাপতি আরিফুল হাসান, দৈনিক ফেনীর সময়-এর সম্পাদক শাহাদাৎ হোসেন। —বিজ্ঞপ্তি
সুন্দরবনকে ভোট দেওয়ার আহ্বান


| তারিখ: ১৮-১০-২০১১
পৃথিবীর প্রাকৃতিক সপ্তাশ্চর্যের তালিকায় সুন্দরবনকে অন্তর্ভুক্ত করার জন্য আরও বেশি করে সুন্দরবনের পক্ষে ভোট দেওয়ার আহ্বান জানিয়েছেন পশ্চিমবঙ্গের সুন্দরবন উন্নয়নমন্ত্রী শ্যামল মণ্ডল এবং বাংলাদেশ থেকে কলকাতায় আসা সুন্দর বন-সমর্থক কমিটির নেতারা।
গত বৃহস্পতিবার বাংলাদেশের খুলনা থেকে কলকাতায় আসা সুন্দরবন-সমর্থক কমিটির আহ্বায়ক লিয়াকত আলী, রফিকুল ইসলাম এবং এ কে হিরু রাজ্যের সুন্দরবন উন্নয়নমন্ত্রী শ্যামল মণ্ডলের সঙ্গে দেখা করেন। বাংলাদেশের প্রতিনিধিরা সুন্দরবনের পক্ষে আরও জনমত সৃষ্টি করে বিপুলভাবে ভোট দেওয়ার জন্য সুন্দরবন উন্নয়নমন্ত্রীকে প্রয়োজনীয় উদ্যোগ গ্রহণ করার অনুরোধ জানান। মন্ত্রী বলেন, এ ব্যাপারে তিনি যথাযথ উদ্যোগ গ্রহণ করবেন। তিনি জানান, বাংলাদেশ ও পশ্চিমবঙ্গের গর্ব সুন্দরবনকে পৃথিবীর প্রাকৃতিক সপ্তাশ্চর্যের তালিকায় তুলে আনতে।
—অমর সাহা, কলকাতা
সুন্দরবনের পক্ষে বেড়া কলেজে ভোট গ্রহণ
ইউআইএসসি থেকে রবি’র সেবা সম্প্রসারণের উদ্যোগ


| তারিখ: ১৮-১০-২০১১
ইউনিয়ন তথ্য ও সেবাকেন্দ্রের (ইউআইএসসি) মাধ্যমে গ্রামীণ জনগোষ্ঠীর কাছে মুঠোফোন সেবাদানকারী প্রতিষ্ঠান রবির বিভিন্ন সেবা সম্প্রসারণের উদ্যোগ নেওয়া হয়েছে। ইউআইএসসি উদ্যোক্তাদের রবির সঙ্গে সম্পৃক্ত করার মাধ্যমে গ্রামীণ জনপদের মানুষকে এ সুবিধা দেওয়া হবে। এ উদ্যোগ বাস্তবায়নে স্থানীয় সরকার বিভাগ, ইউএনডিপির অর্থায়নে প্রধানমন্ত্রীর কার্যালয়ের সাপোর্ট টু ডিজিটাল বাংলাদেশ (এটুআই) প্রোগ্রাম এবং রবি আজিয়াটা লিমিটেডের মধ্যে সমঝোতা স্মারক স্বাক্ষরিত হয়েছে। এতে সাপোর্ট টু ডিজিটাল বাংলাদেশ (এটুআই) প্রোগ্রামের জাতীয় প্রকল্প পরিচালক মো. নজরুল ইসলাম খান, স্থানীয় সরকার বিভাগের অতিরিক্ত সচিব সৈয়দ মাহবুব হোসেন এবং রবি আজিয়াটা লিমিটেডের প্রধান বিপণন কর্মকর্তা বিদ্যুৎ কুমার বসু নিজ নিজ প্রতিষ্ঠানের পক্ষে সমঝোতা স্মারকে সই করেন।
প্রথম পর্যায়ে সমঝোতা স্মারক বাস্তবায়ন শুরুর এক বছরের মধ্যে রবি ৮০০ ইউআইএসসিতে এ কার্যক্রম বাস্তবায়ন করবে। এ কার্যক্রম চালু হলে গ্রামাঞ্চলের সাধারণ মানুষ ইউআইএসসি থেকে রবির সিম কিনতে পারবেন এবং অ্যাকাউন্ট রিচার্জ করতে পারবেন। এ ছাড়া রবি ইন্টারনেট ব্যবহার এবং রবি সিম ব্যবহার করে মুঠোফোন ব্যাংকিংসুবিধাও পাওয়া যাবে। অদূরভবিষ্যতে ‘রবি অর্থ’ কার্যক্রম চালু হলে ইউআইএসসি থেকে রেমিট্যান্সের অর্থ সংগ্রহ এবং বিভিন্ন নাগরিক পরিষেবার বিল পরিশোধ করা যাবে। প্রতিটি সেবা দেওয়ার বিপরীতে উদ্যোক্তারা রবির কাছ থেকে বিভিন্ন হারে কমিশন লাভ করবেন। ইউনিয়ন তথ্য ও সেবাকেন্দ্র টেকসই করার পাশাপাশি প্রান্তিক জনগোষ্ঠীর কাছে মুঠোফোন সেবাদানকারী প্রতিষ্ঠান রবির নানামুখী সেবা পৌঁছে দেওয়ার লক্ষ্যে এ উদ্যোগ নেওয়া হয়েছে। —বিজ্ঞপ্তি
তথ্যপ্রযুক্তিবিষয়ক ইয়ার-বুক


| তারিখ: ১৮-১০-২০১১
তথ্যপ্রযুক্তির ওপর প্রকাশিত হবে একটি ইয়ার-বুক। ‘প্রিয় টেক ২০১১’ নামের এ বইয়ে থাকবে তথ্যপ্রযুক্তিতে ঘটে যাওয়া নানা ঘটনা, নতুন প্রযুক্তির খবর, প্রযুক্তি বিষয়ক ব্লগ, মতামতসহ এ বছরের বাংলাদেশ এবং বিশ্বের প্রযুক্তির নানা খবর। একুশের বইমেলায় প্রকাশিত বইটিতে আগ্রহীরা লেখা দিতে পারবেন। বিস্তারিত জানা যাবে http://tech. priyo.com/book-priyo-tech-2011.html ঠিকানায়। —বিজ্ঞপ্তি
শান্তিনগরে কম্পিউটার সোর্সের শাখা


| তারিখ: ১৮-১০-
রাজধানীর শান্তিনগরে ইস্টার্ন প্লাস শপিং কমপ্লেক্সে কম্পিউটার সোর্সের নতুন শাখা চালু হয়েছে। এতে ফুজিৎসু, অ্যাপল, ডেল, এইচপি ল্যাপটপসহ ল্যাপটপের বিভিন্ন যন্ত্রাংশ পাওয়া যাবে। —বিজ্ঞপ্তি
শিরোনাম:
• ৮ উইকেটের সহজ জয় ভারতের   • ঢাকা বিশ্ববিদ্যালয়ের ‘ক’ ইউনিটের ফল প্রকাশ   • শেয়ারবাজারের সর্বশেষ অবস্থা জানতে ক্লিক করুন
Robi

 
    হোম
    কম্পিউটার প্রতিদিন
      ইউল্যাবে চালু হলো ক্যাম্পাস রেডিও
ইউল্যাবে চালু হলো ক্যাম্পাস রেডিও
ইউনিভার্সিটি অব লিবারেল আর্টস বাংলাদেশে (ইউল্যাব) ক্যাম্পাস রেডিও ‘ইউল্যাব রেডিও ক্যাম্পবাজ’ চালু হয়েছে। গতকাল রোববার বিশ্ববিদ্যালয়টির ক্যাম্পাস-বিতে এ ক্যাম্পাস রেডিওটির উদ্বোধন করেন ইউল্যাবের উপাচার্য অধ্যাপক ইমরান রহমান। এ সময় তিনি বলেন, এই ক্যাম্পাস রেডিওটি চালু হওয়ার মাধ্যমে শিক্ষার্থীরা এমন অনেক কিছুই শিখতে পারবে, যা শ্রেণীকক্ষে শেখা যায় না। এখানে বাংলা ও ইংরেজি দুই মাধ্যমে শুদ্ধভাবে কথা বলার বা শেখার ব্যবস্থা থাকবে। এ ছাড়া এই ক্যাম্পাস রেডিও শিক্ষার্থীরা উপভোগ করতে পারবে বলে তিনি মনে করেন। ইউল্যাবের মিডিয়া স্টাডিজ এবং সাংবাদিকতা বিভাগের প্রধান জুড উইলিয়াম আর জেনিলো বলেন, বিশ্বের বিভিন্ন শিক্ষাপ্রতিষ্ঠানে এই ক্যাম্পাস রেডিওগুলো খুবই জনপ্রিয়। এই বিশ্ববিদ্যালয়ের শিক্ষার্থীদেরও এই ক্যাম্পাস রেডিও অনেক উপভোগ্য হবে। ইউল্যাব রেডিও ক্যাম্পবাজের প্রধান প্রশিক্ষক ও সমন্বয়ক এবং ব্র্যাক বিশ্ববিদ্যালয়ের যাত্রীর প্রধান নির্বাহী জামিল আহমেদ বলেন, ক্যাম্পাস রেডিওর মাধ্যমে শিক্ষার্থীরা যে ব্যবহারিক শিক্ষা অর্জন করবে তা তাদের জন্য অনেক সহায়ক হবে। এ ছাড়া এর মাধ্যমে বাংলাদেশের গণমাধ্যমে শিক্ষার্থীদের জন্য নতুন একটি ক্ষেত্র তৈরি হবে বলে তিনি জানান। ইউল্যাবের মিডিয়া স্টাডিজ এবং সাংবাদিকতা বিভাগের প্রভাষক ইমতিয়াজ আহমেদ চৌধুরী প্রথম আলোকে জানান, এই ক্যাম্পাস রেডিওটি ইউল্যাবের এ ও বি দুটি ক্যাম্পাসে শোনা যাবে। এখানে দেশবিদেশের খবরাখবর, বিশ্ববিদ্যালয়ের বিভিন্ন বিজ্ঞপ্তি, অনুষ্ঠানের সময়সূচি সংগীত, কবিতা আবৃত্তিসহ নানা ধরনের তথ্য শোনা যাবে। তিনি আরও জানান, এই ক্যাম্পাস রেডিওটি খুব শিগগিরই অনলাইন রেডিও হিসেবেও পাওয়া যাবে। এ ছাড়া এটি পরিচালনা করবেন এখানকার শিক্ষার্থীরাই।—নিজস্ব প্রতিবেদক
শোক যখন পরিণত উন্মাদনায়!
অনলাইন ডেস্ক | তারিখ: ১৫-১০-২০১১
সদ্য প্রয়াত প্রযুক্তি জগতের অন্যতম শীর্ষ উদ্ভাবক স্টিভ জবসকে শ্রদ্ধা জানানোর জন্য অ্যাপলের নতুন পণ্য আইফোন-৪এস কেনাকেই প্রধান পন্থা হিসেবে বেছে নিয়েছেন যুক্তরাষ্ট্র ও ইউরোপের অগণিত মানুষ। অ্যাপলের সহপ্রতিষ্ঠাতা স্টিভ জবসের ভাবনাপ্রসূত এ নতুন স্মার্টফোনটি কেনার জন্য অ্যাপল স্টোরগুলোর সামনে দীর্ঘ লাইনে দাঁড়াতেও ক্লান্তি বোধ করছে না তারা। জবস উদ্ভাবিত আইফোন, আইপ্যাড তাদের জীবনে অনেক ইতিবাচক পরিবর্তন এনেছে বলেও মন্তব্য করেছে এর ব্যবহারকারীরা।
জার্মানির ফ্রাঙ্কফুটে অ্যাপলের নতুন এই আইফোন কেনার জন্য সারা রাত দোকানের বাইরে অপেক্ষা করতে দেখা গেছে অনেককে। একই রকম চিত্র দেখা গেছে লন্ডন, প্যারিস ও যুক্তরাষ্ট্রের বিভিন্ন অ্যাপল স্টোরগুলোতে। ২০ বছর বয়সী অ্যান্টন মাকোভ ক্যালিফোর্নিয়ার একটি দোকান থেকে আইফোন-৪এস কেনার পর বলেছেন, ‘আমি এই অ্যাপল স্টোরের সামনে গত দুই রাত ধরে অপেক্ষা করেছি। কিন্তু এতে আমার কোনো ক্লান্তি ছিল না। আগের সব প্রজন্মের আইফোনই আমার কাছে ছিল। তাই এটাও আমি সংগ্রহে রাখতে চেয়েছি। কারণ, মৃত্যুর আগে এতেই ছিল জবসের সর্বশেষ ছোঁয়া।’ সিডনির আইফোন স্টোরের সামনে তিন দিন অপেক্ষা করে কাঙ্ক্ষিত এই আইফোন কেনার পর ১৫ বছর বয়সী টম মোসকা বলেছেন, ‘আমি এটা কেনার মাধ্যমে স্টিভ জবসকে শ্রদ্ধা জানাতে চেয়েছি। তাঁর মৃত্যু সত্যিই খুব দুঃখজনক।’
কিছু কিছু ক্ষেত্রে অ্যাপলের আইফোন দিয়ে অনেকে নিজের ভাগ্য পরিবর্তন করতেও সক্ষম হয়েছেন বলে উল্লেখ করেছেন। ইংল্যান্ডের ৩০ বছর বয়সী রব সোস্মিথ বলেছেন, ‘আমি একজন বর্জ্য পরিষ্কারক হিসেবে কাজ করতাম। কিন্তু ২০০৯ সালে আমার তৈরি একটি আইফোন অ্যাপ্লিকেশন সফলতা পায়। অ্যাপল আমাকে এই সুযোগটা না দিলে আমি হয়তো এখনও ডাস্টবিন পরিষ্কার করতাম।’
অ্যাপলের অন্য যেকোনো পণ্য বিক্রির রেকর্ড ইতিমধ্যেই ভেঙে দিয়েছে নতুন এই আইফোন-৪এস। প্রথম ২৪ ঘণ্টার মধ্যেই এটি বিক্রি হয়েছে এক মিলিয়নেরও বেশি। স্টিভ জবসের পর ক্যালিফোর্নিয়া-ভিত্তিক এ প্রতিষ্ঠানটির ভবিষ্যত্ কেমন হবে, তা যাচাইয়ের জন্যও নতুন এই আইফোনটির পারফরমেন্সের দিকেই নজর দিচ্ছেন প্রযুক্তি বিশেষজ্ঞরা। ওয়েবসাইট।
পাঠকের মন্তব্য
টিভি তৈরির পরিকল্পনা বাদ ইন্টেলের
অনলাইন ডেস্ক | তারিখ: ১২-১০-২০১১
বিশ্বের বৃহত্তম কম্পিউটার যন্ত্রাংশ প্রস্তুতকারী প্রতিষ্ঠান ইন্টেল করপোরেশন সম্প্রতি টেলিভিশন তৈরির পরিকল্পনা বাতিল করেছে। এর বদলে তারা ট্যাবলেট পিসির বাজারে নিজেদের প্রতিষ্ঠিত করার চিন্তা-ভাবনা করছে।
ক্যালিফোর্নিয়ভিত্তিক এ প্রতিষ্ঠানটির একজন মুখপাত্র বলেন, এ মুহূর্তে ইন্টেল ট্যাবলেট পিসি তৈরির কাজে সব ধরনের মনোযোগ একীভূত করেছে। তিনি আরও বলেন, এটি ইন্টেলের একটি উচ্চপর্যায়ের সিদ্ধান্ত। এ মুহূর্তে প্রতিষ্ঠানটির শীর্ষ কর্তাব্যক্তিরা ট্যাবলেট পিসি তৈরিকে করপোরেট অগ্রাধিকার হিসেবে চিহ্নিত করেছে। ভবিষ্যতে ইন্টেল স্মার্টফোনও তৈরি করবে। এ ছাড়া তাদের ব্র্যান্ড আইটেম আল্ট্রাবুক ল্যাপটপ তো রয়েছেই।
ইন্টেল টেলিভিশন তৈরির পরিকল্পনা বাতিল করলেও তারা সম্প্রতি যুক্তরাষ্ট্রের সর্ববৃহত্ কেব্ল টেলিভিশন প্রতিষ্ঠান কমক্যাস্ট করপোরেশন ও কয়েকটি ইউরোপীয় কেব্ল টেলিভিশন প্রতিষ্ঠানের টপ-বক্স সরবরাহের কাজ পেয়েছে। তারা গুগল, সনি ও লজিটেকের বিভিন্ন ধরনের টেলিভিশন যন্ত্রাংশেরও সরবরাহকারী।
বিশ্বের কম্পিউটার যন্ত্রাংশের ৮০ শতাংশই ইন্টেল সরবরাহ করে থাকে। তবে সম্প্রতি তাদের তৈরি কিছু কম দামি যন্ত্রাংশ বাজারে প্রভাব সৃষ্টি করতে ব্যর্থতার পরিচয় দিয়েছে।
টেলিভিশন যন্ত্রাংশ তৈরিতে সাফল্যের পরিচয় দিলেও টেলিভিশন সেট তৈরিতে প্রতিদ্বন্দ্বী স্যামসাং ইলেকট্রনিকস ও সনি করপোরেশনের চেয়ে পিছিয়ে আছে। স্যামসাং ও সনির তুলনায় ভিন্ন কিছু নিয়ে বাজারে না আসতে পারার কারণেই মূলত তাদের পিছিয়ে পড়া। ওয়েবসাইট।

জনপ্রিয় সার্চ ইঞ্জিন গুগল বাজার শেয়ারে আবারও এগিয়েছে। তবে আগের চেয়ে
 শেয়ারের দিক দিয়ে পিছিয়েছে ইয়াহু। সম্প্রতি কমসোর্স ইনকরপোরেটেডের সূত্রে এ তথ্য জানা গেছে। যুক্তরাষ্ট্রের বাজারে গত সেপ্টেম্বর মাসে গুগলের শেয়ার ছিল ৬৫.৩ শতাংশ, আগস্টে ৬৪.৮ শতাংশ। একই সময়ে ইয়াহুর অংশীদারি কমেছে। সার্চ ইঞ্জিন ব্যবহারের তালিকায় দ্বিতীয় অবস্থানে থাকা ইয়াহুর শেয়ার ছিল ১৬.৩ শতাংশ, যা এখন ১৫.৫ শতাংশে দাঁড়িয়েছে। এ তালিকায় তৃতীয় অবস্থানে থাকা মাইক্রোসফট বিংয়ে শেয়ার ১৪.৭ শতাংশ। বাজারবিশেষজ্ঞ ডগ অ্যানমুথ বলেন, তথ্য খোঁজার জন্য সার্চ ইঞ্জিনগুলো নানা ধরনের সুবিধা বাড়াচ্ছে। এ ক্ষেত্রে কম্পিউটার এবং মুঠোফোনে তথ্য দেখানোর মাধ্যমে আয়ের নতুন ক্ষেত্র যুক্ত হচ্ছে। প্রতিযোগিতায় টিকে থাকতে গুগল প্রতিনিয়ত নানা ধরনের সুবিধা যুক্ত করছে। তথ্য খোঁজার ক্ষেত্রে বিজ্ঞাপন থেকে প্রতিষ্ঠানটি সবচেয়ে বেশি আয়ও করছে। নতুন সুবিধার মধ্যে প্রথম প্রদর্শিত ফলাফলটির বিস্তারিত ঠিকানা, শব্দ লিখলে এ-সংক্রান্ত পরামর্শ দেখানো, ডান পাশে ফলাফলের সাইটগুলোর নমুনা প্রদর্শন ইত্যাদি অন্যতম। আর এ ধরনের সুবিধা ব্যবহারকারীরা পাচ্ছেন দুই থেকে পাঁচ সেকেন্ডের মধ্যেই। এ ছাড়া কম্পিউটারের বাইরে মুঠোফোনেও সার্চের ক্ষেত্রে নানা ধরনের সুবিধা যুক্ত করেছে গুগল। অন্যদিকে গুগলের সঙ্গে নিয়মিতভাবে প্রতিদ্বন্দ্বিতা করেও শীর্ষে যেতে পারছে না মাইক্রোসফট ও ইয়াহু। ব্যবহারকারীদের আরও উন্নত এবং আধুনিক সেবা না দেওয়াই এ ক্ষেত্রে দায়ী বলে মনে করছেন বিশেষজ্ঞরা। —টাইমস অব ইন্ডিয়া অবলম্বনে কাজী আশফাক আলম


« আগের সংবাদ পরের সংবাদ»

ভারতের মুঠোফোন গ্রাহকদের জন্য সুখবর বয়ে নিয়ে এসেছে ভারতের কেন্দ্রীয় টেলিযোগাযোগমন্ত্রী কপিল সিবাল। সোমবার দিল্লিতে তিনি জানিয়ে দিয়েছেন, শিগগিরই ভারতে উঠে যাচ্ছে মুঠোফোনের রোমিং মাশুল। অর্থাৎ সব রাজ্যে সমানহারে প্রযোজ্য হবে মুঠোফোনে কল করার খরচ। পশ্চিমবঙ্গের মুঠোফোন গ্রাহকেরা ভারতের অন্য কোনো রাজ্যে গেলে সেই মুঠোফোনে কথা বলতে গেলে আগত ও বহির্গামী উভয় কলের ওপর মাশুল দিতে হতো। এই মাশুল ছিল সাধারণ কলের প্রায় দ্বিগুণ বা তিন গুণ। গ্রাহকদের এই সমস্যার কথা বিবেচনা করে এবার ভারতের কেন্দ্রীয় সরকার সিদ্ধান্ত নিয়েছে, যে রাজ্যের ফোনই হোক না কেন, অন্য কোনো রাজ্যে গেলে সেই ফোনে কোনো রোমিং মাশুল চাপানো হবে না। ওই ফোনেই লোকাল কল হিসেবে কথা বলা যাবে। অর্থাৎ এক জায়গা থেকে কেউ অন্যত্র গেলে বা কর্মসূত্রে বদলি হলে তাঁর ফোন নম্বর পরিবর্তন করতে হবে না। ওই ফোনেই ভারতের যেকোনো রাজ্য থেকে ফোন করা যাবে, দিতে হবে না রোমিং মাশুল। একই সঙ্গে এ কথা বলা হয়েছে, লোকাল কল এবং এসটিডি কল বলে কিছু থাকছে না। হবে এক ভারত এক কল। মাশুলও হবে এক। গোটা ভারতই লোকাল কলের আওতায় চলে আসবে।
টেলিযোগাযোগমন্ত্রী কপিল সিবাল নতুন টেলিকমনীতি ঘোষণা করে আরও বলেছেন, শিগগিরই ভারতে বাড়ানো হচ্ছে ব্রডব্যান্ডের গতি এবং গ্রাহকসংখ্যা। —অমর সাহা, কল

প্রযুক্তিপণ্যের সঙ্গে ছবি তুলে পাঁচতারা হোটেল ওয়েস্টিন ঢাকায় রাতের খাবার খাওয়ার সুযোগ পাচ্ছেন ফেসবুক ব্যবহারকারীরা। এ জন্য পছন্দের ল্যাপটপ, ডেস্কটপ কম্পিউটার, গেম খেলার যন্ত্র বা অন্য যেকোনো প্রযুক্তিপণ্যের সঙ্গে ছবি তুলে ফেসবুকে কম্পিউটার সোর্সের ফ্যান পেজে দিতে হবে।এ জন্য যেতে হবে www.facebook.com/CSLFanclub ঠিকানার ওয়েবসাইটে।
পেজটির ফেসবুক বন্ধুদের ‘লাইক’ ভোটে বিজয়ী পাঁচজন পাবেন এ সুযোগ।
২৪ অক্টোবর পর্যন্ত চলবে এ প্রতিযোগিতা। —বিজ্ঞপ্তি


খুদে তথ্যপ্রযুক্তিবিদদের পাঠশালা

| তারিখ: ১২-১০-২০১১

দেশব্যাপী শিক্ষার্থীদের মধ্যে তথ্যপ্রযুক্তি শিক্ষা ও এর ভবিষ্যৎ সম্পর্কে সচেতন করতে স্বেচ্ছাসেবী সংগঠন ইনফরমেশন টেকনোলজি ডেভেলপমেন্ট ফাউন্ডেশনের (আইটিডিএফ) উদ্যোগে খুদে তথ্যপ্রযুক্তিবিদদের পাঠশালা শুরু হচ্ছে ১৪ অক্টোবর। সকাল ১০টায় ফেনী সরকারি কলেজে এ পাঠশালার উদ্বোধন করা হবে। যোগাযোগ: info@itdf.org —বিজ্ঞপ্তি


    রে জ্ঞান অর্জন করে কাজ করবে রোবট!

﻿
চিন্তা করে জ্ঞান অর্জন করে কাজ করবে রোবট!

অনলাইন ডেস্ক | তারিখ: ১১-১০-২০১

রোবট সাধারণত তার ভেতরে প্রোগ্রাম করে দেওয়া তথ্যের ভিত্তিতে কাজ করে থাকে। মানুষের মতো নিজস্ব অভিজ্ঞতা ও শিক্ষা থেকে কাজ করার ক্ষমতা তার নেই। কিন্তু এমন রোবট যদি তৈরি হয়, সে চারপাশে ঘটে যাওয়া ব্যাপারগুলো থেকে শিক্ষা নেবে, ভেতরের প্রোগ্রামের মাধ্যমে সেগুলো নিয়ে গবেষণা করবে এবং প্রোগ্রামের সঙ্গে বাস্তব দুনিয়াকে মিলিয়ে সমস্যাগুলোর সমাধার করবে—তা হলে কেমন হয়। সম্প্রতি জাপানের টোকিও রিসার্চ সেন্টারের একজন বিজ্ঞানী ওসামু হাসেগাওয়া এমন একটি রোবট তৈরির পথে এগিয়ে গেছেন অনেক দূর।
‘সব রোবটই ভেতরের প্রোগ্রামের সঙ্গে মিলিয়ে কাজ সম্পাদন করে থাকে। কিন্তু বাস্তব দুনিয়ার সঙ্গে তাদের তেমন একটা পরিচয় থাকে না।’ ওসামুর মন্তব্য।
ওসামু আরও বলেন, ‘আমরা তেমনই একটি রোবট বানানোর কাজ এগিয়ে নিচ্ছি, যা বাস্তবলব্ধ জ্ঞান থেকে কাজ করবে। তার ভেতরেও প্রোগ্রাম থাকবে। কিন্তু সে বাইরের পৃথিবী থেকে শিখে সূক্ষ্মভাবে কাজ সম্পাদন করবে বা সমস্যার সমাধান করবে।’
‘আমাদের এই রোবট বানানোর মূল উদ্দেশ্য রোবটিক প্রযুক্তির সঙ্গে বাস্তবের সংমিশ্রণ ঘটানো।’ বলেছেন ওসামু।
জানা গেছে, টোকিও রিসার্চ সেন্টারের এ নতুন রোবটের নাম ‘সোইন’। সোইন তার চারদিকের পরিবেশ পরীক্ষা করে এ জ্ঞান নিজের প্রোগ্রামে অন্তর্ভুক্ত করবে এবং সে অনুযায়ী কাজ করবে। এমনকি কোনো বিষয়ে তার জ্ঞান না থাকলেও সে নিজে নিজে ইন্টারনেট ব্রাউজ করে ব্রাউজিং লব্ধ জ্ঞান থেকে কাজ করবে। ওয়েবসাইট।


    হোম
    কম্পিউটার প্রতিদিন
      ১০০ কোটিবার নামানো হয়েছে গুগল আর্থ!

﻿
১০০ কোটিবার নামানো হয়েছে গুগল আর্থ!

| তারিখ: ১১-১০-২০১১

কৃত্রিম উপগ্রহের সাহায্যে নির্দিষ্ট ভৌগলিক অবস্থান দেখার সেবা গুগল আর্থ ছয় বছরে ইন্টারনেট থেকে ১০০ কোটিবারের বেশি নামানো (ডাউনলোড) হয়েছে।২০০৫ সালে যাত্রা শুরুর পর থেকে ব্যবহারকারীদের কম্পিউটারের মাধ্যমে ডাউনলোড করে গুগল আর্থ ব্যবহারের সুবিধা দিয়েছিল গুগল কর্তৃপক্ষ।
১০০ কোটিবার ডাউনলোডের ব্যাপারে গুগল আর্থ এবং ম্যাপসের ভাইস প্রেসিডেন্ট ব্রেইন ম্যাকক্লিডন বলেন, এটি একটি বিশাল মাইলফলক। নিজের কম্পিউটারে বসে সারা বিশ্ব ঘুরে দেখার এ সুবিধা ব্যবহারকারীদের বেশ আকৃষ্ট করেছে। তিনি বলেন, ১০০ কোটি বিশাল ব্যাপার। ১০০ কোটি বছর আগে মানুষ পাথরের যুগে বাস করত এবং কেউ যদি চাঁদ এবং পৃথিবীর মধ্যে তিনবার ভ্রমণ করে তাহলে দূরত্ব হবে ১০০ কোটি মিটার!
গুগল আর্থ চালুর পর নানাভাবে এটি ডাউনলোডের সুবিধা দেওয়া হয়। ডেস্কটপ কম্পিউটারের পাশাপাশি মুঠোফোনেও অনেকেই ডাউনলোড করেছেন সফটওয়্যারটি। তবে গুগল আর্থের মাধ্যমে শুধু ভ্রমণই নয়, এ ক্ষেত্রে নানা ধরনের অভিজ্ঞতাও ভাগাভাগি করেছেন অনেকে। ওয়ান ওয়ার্ল্ড মেনি স্টোরিজ (www.oneworldmanystories.com) নামের ওয়েবসাইটে রয়েছে সেসব ঘটনার বর্ণনা। এ সাইট থেকে গুগল আর্থ ডাউনলোডের সুবিধাও রয়েছে। —ওয়ান ওয়ার্ল্ড মেনি স্টোরিজ অবলম্বনে কাজী আশফাক আলম


﻿
চট্টগ্রাম জেলার ১৪ শিক্ষাপ্রতিষ্ঠানে বসছে কম্পিউটার ল্যাব

| তারিখ: ১১-১০-২০১১

চট্টগ্রামের ছয়টি উপজেলার ১৪টি শিক্ষাপ্রতিষ্ঠানে স্থাপিত হচ্ছে কম্পিউটার ল্যাব। বাংলাদেশ কম্পিউটার কাউন্সিল (বিসিসি) এ উদ্যোগ হাতে নিয়েছে। ইতিমধ্যে নির্বাচিত এসব প্রতিষ্ঠানকে চিঠির মাধ্যমে এ তথ্য জানানো হয়।
নির্বাচিত প্রতিষ্ঠানগুলো হলো—রাউজানের হলদিয়া উচ্চবিদ্যালয়, কোতোয়ালি ঘোনা আদর্শ উচ্চবিদ্যালয়, হাটহাজারীর হাটহাজারী বালিকা উচ্চবিদ্যালয়, আনোয়ারার বটতলী শাহ মোহছেন আউলিয়া উচ্চবিদ্যালয়, ভক্তিয়াপাড়া চারপীর আউলিয়া উচ্চবিদ্যালয়, বরুমচড়া শহীদ বশরুজ্জমান উচ্চবিদ্যালয়, বাঁশখালীর বাঁশখালী আদর্শ উচ্চবিদ্যালয়, বাঁশখালী হামেদীয়া রহিমা ফাজিল মাদ্রাসা, বোয়ালখালীর কধুরখীল উচ্চবিদ্যালয়, পূর্ব কধুরখীল উচ্চবিদ্যালয়, চরণদ্বীপ রজবীয়া ফাজিল মাদ্রাসা ও ফটিকছড়ির নানুপুর বালিকা উচ্চবিদ্যালয়, দাঁতমারা এ বি জেড সিকদার উচ্চবিদ্যালয় ও ধর্মপুর বহুমুখী উচ্চবিদ্যালয়।
আনোয়ারা উপজেলা মাধ্যমিক শিক্ষা কর্মকর্তা মো. মাইনুদ্দিন মজুমদার প্রথম আলোকে বলেন, বিসিসির নির্বাহী পরিচালক মো. মাহফুজুর রহমান নির্বাচিত প্রতিষ্ঠানগুলোতে চিঠি পাঠিয়েছেন।
আনোয়ারা উপজেলা নির্বাহী কর্মকর্তা মোহাম্মদ ফারুক হোসেন জানান, সরকারঘোষিত ভিশন-২০২১ ও ডিজিটাল বাংলাদেশ গঠনে এ উদ্যোগ বিশেষ অবদান রাখবে। —আনোয়ারা (চট্টগ্রাম) প্রতিনিধ

মাইক্রোসফট করপোরেশনের উইন্ডোজ ফোনের বিক্রি ছিল হতাশজনক। প্রতিষ্ঠানটি এ মুহূর্তে উইন্ডোজফোনে ব্যাপক বিপণন বিনিয়োগের কথা চিন্তা করছে।
এ লক্ষ্যে মাইক্রোসফট বাজারে তাদের মূল প্রতিদ্বন্দ্বী স্যামসাং ইলেকট্রনিকস, এইচটিসি করপোরেশন ও অ্যাপল ইনকরপোরেশনের পদাঙ্ক অনুসরণ করার সিদ্ধান্ত নিয়েছে।
বিশেষ করে স্যামসাং ও এইচটিসি যেভাবে খুচরা বিক্রেতাদের প্রণোদনা দিয়ে থাকে, মাইক্রোসফটও সেভাবে কাজ করার পরিকল্পনা করছে। স্যামসাং ও এইচটিসি সব সময়ই যেকোনো পণ্যের প্রচার ও প্রসারে বিপুল অঙ্কের বিনিয়োগ করে থাকে। আগামী সপ্তাহেই মাইক্রোসফট উইন্ডোজফোনের নতুন সংস্করণ (৭.৫) বাজারে নিয়ে আসছে।
গত অক্টোবরে মাইক্রোসফট উইন্ডোজফোনের একটি সংস্করণ বাজারে নিয়ে আসে। কিন্তু সেটি প্রতিষ্ঠানটির বিক্রি লক্ষ্যমাত্রা পূরণে ব্যর্থতারই পরিচয় দিয়েছে। উইন্ডোজফোন প্রতিনিয়ত অ্যাপল ইনকরপোরেশনের আইফোনের বিভিন্ন সংস্করণ ও গুগলের অ্যান্ড্রয়েড প্ল্যাটফর্মে তৈরি বিভিন্ন স্মার্টফোনের কাছে বাজার হারাচ্ছে। এ মুহূর্তে প্রতিষ্ঠানটির এ পণ্যের জন্য নতুন ধরনের বিপণন কৌশল জরুরি হয়ে পড়েছে বলে মনে করছেন বিশ্লেষকেরা।
তথ্যপ্রযুক্তিবিষয়ক গবেষণা প্রতিষ্ঠান গার্টনারের একজন বিশ্লেষক বলেন, ‘প্রযুক্তির দিক দিয়ে মাইক্রোসফট কোনোভাবেই পিছিয়ে নেই। কিন্তু বাজারের অন্য প্রতিদ্বন্দ্বীদের সঙ্গে মাইক্রোসফট সব সময়ই বিপণন কৌশলে পিছিয়ে থাকে। এবার এ ব্যাপারটি মাথায় রেখে নতুন কৌশলে কাজ করার সময় এসে গেছে।’ ব্লুমবার্গ।
১২ ঘণ্টায় দুই লাখ আইফোন৪এস বিক্রি!

| তারিখ: ১০-১০-২০১১

আইফোন৪এস

আইফোন৪এস

বাজারে আসার মাত্র ১২ ঘণ্টার মধ্যে দুই লাখ আইফোন৪এস বিক্রি হয়েছে।অ্যাপলকম্পিউটারের নতুন এই স্মার্টফোন বিক্রি করেছে যুক্তরাষ্ট্রের টেলিযোগাযোগ প্রতিষ্ঠান এটিঅ্যান্ডটি। অ্যাপলের সহপ্রতিষ্ঠাতা স্টিভ জবসের মৃত্যুর এক দিন আগে বাজারে আসা আইফোন৪এস নিয়ে এক ধরনের আশঙ্কা তৈরি হলেও বিক্রির এ অবস্থা দেখে তা উড়িয়ে দিয়েছেন বিশেষজ্ঞরা।
এটিঅ্যান্ডটি জানায়, আইফোনের নতুন এ সংস্করণ ঘিরে ব্যবহারকারীদের রয়েছে অন্য রকম এক উচ্ছ্বাস। প্রায় ১৫ মাস পর বাজারে আসা নতুন আইফোন নিয়ে ব্যবহারকারীদের মধ্যে ছিল ব্যাপক আগ্রহ। এর আগে আইফোনের কোনো সংস্করণ নিয়ে এমন আগ্রহ দেখা যায়নি বলে উল্লেখ করেছেন প্রযুক্তিবাজার বিশেষজ্ঞরা। এবারই প্রথম একসঙ্গে এটিঅ্যান্ডটি, ভেরিজোন ওয়ারল্যাস, স্প্রিন্ট—এই তিনটি প্রতিষ্ঠানকে আইফোনের নতুন সংস্করণ বিক্রির অনুমোদন দেওয়া হয়। বাজারে আসার আগেই প্রতিষ্ঠান তিনটি আগ্রহীদের কাছ থেকে অগ্রিম অর্ডার নেওয়া শুরু করে। তিনটি প্রতিষ্ঠান একসঙ্গে বিক্রির অনুমোদন পাওয়ায় সর্বমোট কতটি আইফোন৪এস বিক্রি হয়েছে, তা জানা যায়নি। এর আগে আইফোন৪এস শুধু এটিঅ্যান্ডটি এককভাবে শুরুতে বিক্রির সুযোগ পেয়েছিল। বাজারে আসার তিন দিনের মধ্যে আইফোন বিক্রি হয় ১৭ লাখ! অ্যাপলের স্মার্টফোন বিক্রির ইতিহাসে সবচেয়ে দ্রুত বিক্রির রেকর্ড এটি। নতুন আইফোন৪এসে যুক্ত হয়েছে আরও উন্নত ক্যামেরা-সুবিধা। রয়েছে উন্নত প্রসেসর, যার মাধ্যমে দারুণ সব অ্যাকশন গেম খেলা যাবে খুব সহজেই। রয়েছে সিরি নামের ব্যক্তিগত সহকারীর মতো একটি বিশেষ প্রোগ্রাম।তিনটি মডেলের সাদা ও কালো রঙের আইফোনের এ সংস্করণের বিক্রির এমন অবস্থা দেখে আশা করা যাচ্ছে, চলতি বছরের ডিসেম্বর নাগাদ এর বিক্রির পরিমাণ দুই কোটি ৭০ থেকে দুই কোটি ৮০ লাখ ছড়িয়ে যাবে! —টাইমস অব ইন্ডিয়া অবলম্বনে কাজী আশফাক আলম


    র প্রতিদিন
      সেনবাগে ‘ভোট ফর সুন্দরবন’ প্রচারণা শুরু

﻿
সেনবাগে ‘ভোট ফর সুন্দরবন’ প্রচারণা শুরু

| তারিখ: ১০-১০-২০১১


নোয়াখালীর সেনবাগ সরকারি পাইলট উচ্চবিদ্যালয়ে সপ্তাহব্যাপী ‘ভোট ফর সুন্দরবন’ প্রচারণা শুরু হয়েছে। গত শনিবার বিকেলে আনুষ্ঠানিকভাবে এর উদ্বোধন করা হয়। এ সময় উপস্থিত ছিলেন সেনবাগ সরকারি পাইলট উচ্চবিদ্যালয়ের ভারপ্রাপ্ত প্রধান শিক্ষক মো. সোলেমানসহ অনেকে। প্রগতি সাংস্কৃতিক গোষ্ঠী, শান্ত স্পোর্টিং ক্লাব ও পিয়ানো সামাজিক সাংস্কৃতিক সংস্থা যৌথভাবে ওই প্রচারণা ক্যাম্প পরিচালনা করছে।
‘ভোট ফর সুন্দরবন’ ক্যাম্পের প্রধান সমন্বয়কারী ফখরুল ইসলাম প্রথম আলোকে বলেন, ‘সুন্দরবন আমাদের দেশের গর্ব। তাই প্রাকৃতিক সপ্তাশ্চর্য হিসেবে সুন্দরবনকে ভোট দিয়ে এগিয়ে নেওয়া আমাদের দেশের নাগরিক হিসেবে আমাদের সবার দায়িত্ব রয়েছে। আগামী ১৫ অক্টোবর পর্যন্ত বিনা মূল্যে এই ভোট প্রদান কার্যক্রম চলবে।’ —মাহবুবুর রহমান, নোয়াখালী


﻿
আপডেট
পূজা উপলক্ষে ভিড় ছিল প্রযুক্তি বাজারে

| তারিখ: ০৯-১০-

পূজা উপলক্ষে প্রযুক্তি বাজারে গত দুই সপ্তাহ ধরেই প্রযুক্তি প্রেমিদের উপড়ে পড়া ভিড় ছিল। বিক্রেতারা জনান, পণ্য বিক্রিতে ব্যস্ত সময় পার করেছেন।গতকাল শনিবার পাওয়া বিভিন্ন যন্ত্রাংশের দাম নিচে দেওয়া হল।
প্রসেসর: ইন্টেল কোর টু ডুয়ো (২.৯৩ গি.হা) ৮,৮০০, ইন্টেল সেলেরন ১.৮ গি.হা ২,৯০০; ইন্টেল কোর আই-৩ ৩.০৬ গি.হা. ৯,০০০ টাকা। পেন্টিয়াম ডুয়েল কোর২.৮ গি.হা. ৪,৭০০; কোর টু কোয়াড-২.৩৩গি.হা. ১২,৫০০ টাকা। মাদারবোর্ড: গিগাবাইট জি এ৪১ এমটি-ডি-৩ ৪,২০০; জি৪১এমটি-ইএস২ এল ৪,২০০; জি ৪১এম কমবো ৪,১৫০। ইন্টেল ডিএইচ৫৫পিজে ৫,৭০০, ডিজি৩৩টিএলএম ৭,০০০ টাকা। আসুস পি৫জি-৪১টি-এম৪১০০ ৪,২০০। ফক্সকন এইচ৫৫এমএক্সভি ৪,৯০০; পি৩৫এএক্স-এস ৪,৮০০;জি৪১এমডিএফ ৩,৭০০;এ৮৮জিএমএল-কে ৫,৭০০টাকা র‌্যাম: ২ গি.বা. ডিডিআর-২ ১,৯০০, ২ গি.বা. ডিডিআর-৩ ১,১০০ টাকা। হার্ডডিস্ক ড্রাইভ: ৩২০ গি.বা. ৩,১০০; ৫০০ গি.বা. ৩,৩৫০ টাকা। হিটাচি ১ টেরাবাইট ৪,৬০০; ২৫০ গি.বা. ২,৬০০; ৫০০ গি.বা. ৩,৩০০;। পেনড্রাইভ: অ্যাপাসার ৪ গি.বা. ৫০০, ৮ গি.বা. ৮৫০ থেকে ১,৩৫০। এলসিডি মনিটর: স্যামসাং ১র্৭র্ ৮,২০০; ১৮.র্৫র্ ৮,১০০; ২র্০র্ ১৩,৪০০; ২১.র্৫র্ ১৩,২০০; ২র্৪র্ ২৫,৫০০ টাকা। ফিলিপস ১৮.র্৫র্ ৮,১০০টাকা।ডেল ১৮.র্৫র্ ৭,৯০০ টাকা।এলজি ১৮.৫র্ র্ ৭,৯০০; ১৭র্ র্ ৭,৪০০; ২১.৫র্ র্ ১২,৪০০ টাকা। হাইউন্দাই; ১৮.৫র্ র্ ৭,৯০০, ১র্৯র্ ৮,৯০০; ২র্৩র্ (এইচডি) ২৪,০০০ টাকা। গ্রাফিকস কার্ড: গিগাবাইট এইচ ডি-৫৫৭০ ১গি.বা. ৫,৫০০, গিগাবাইট৫৮৩০ ১গি.বা. ১৫,৫০০ টাকা। এক্সএফএক্স এইচ ডি-৫৪৫০ ১গি.বা.৩,৯০০ টাকা। আসুস: ৫১২ গি.বা. ৩,৮০০, এক্সএফএক্স এইচডি৪৫৫০ ১ গি.বা. ৩,৯০০ টাকা। ডিভিডি রাইটার/রি-রাইটার: স্যামসাং ৫২x২৪x৫২এক্স ১,৪৫০ টাকা।আসুস ৫২x৩২x৫২এক্স ১,৮০০ টাকা।সনি ডিভিডি-আরডব্লিউ ১,৭৫০ টাকা। কেসিং: ১,৮০০ থেকে ১২,০০০ টাকা। মাউস: ২৫০ থেকে ৩৫০০ টাকা। কি-বোর্ড: সাধারণ ৩০০ থেকে ১,৬০০ টাকা। মাল্টিমিডিয়া ৫৫০ টাকা। স্পিকার: মাইক্রোল্যাব (২:১) ১,৪০০ থেকে ৫,০০০ টাকা।ক্রিয়েটিভ এসবিএস(২:১) ৭৫০ থেকে ৭,০০০টাকা। গোল্ডেন ব্রিজ এফটি৮০৫ (২:১) ১,৩০০ টাকা। জিপিআরএস মডেম: মোবিডেটা ইডিজিই ১০০ইইউ ২,১৫০; এইচএসডিপিএ ১০০এইচইউ ৩,১০০ টাকা। টেকনো টিএম০০৮ ২,২০০ টাকা। মোবিডাটা ২,৬০০ টাকা (ইউএসবি)। টিভি কার্ড: এভারমিডিয়া ইন্টারনাল ৩,১০০; এক্সটারনাল ডাব্লিউ৭ ৪,৬০০ টাকা।রিয়েলভিউ আরভি ১,৬৫০ টাকা।প্রিন্টার: ক্যানন পিক্সমা আইপি-২৭৭২ ৩,০০০ টাকা। এইচপি২০৫০ ডেস্কজেট ৫,১০০ টাকা। এপসন টি৬০ ১২,০০০ টাকা। এইচপি লেজার পি-১১০২ ৮,২০০ টাকা এইচপি১৬৬০ ইনজেট ২,৫০০ টাকা। ব্রাদার এইচএল ৫৩৪০ডি ১৬,৭০০ টাকা। স্যামসাং এমএল ১৬৬৬ (লেজার) ৫,৯০০। ডেল ৮,৯০০ থেকে ২১,০০০ টাকা। পোর্টেবল হার্ডডিস্ক: ট্রানসেন্ড ৫০০ গি.বা ৫,২০০; ৩২০ গি.বা ৪,৩০০; ৬৪০ গি.বা ৬,২০০, ২ টেরাবাইট ১১,৬০০ টাকা। এডেটা ৫০০ গি.বা. ৪,৬০০। ইউপিএস: ডিজিটেক ৬৫০ ভিএ ২,৫০০ টাকা ; ৮০০ ভিএ ৩,১০০ টাকা ১২০০ ভিএ ৪,৬০০ টাকা , ৩কেভিএ ৩৬,০০০ টাকা, ১০ কেভিএ ১,০৫,০০০টাকা। —সংগ্রহ: আবদুল্লাহ আল রাশেদ
এখানে শুধু যন্ত্রাংশের দাম দেওয়া হয়েছে। পুরো কম্পিউটার কেনার ক্ষেত্রে সংযোজন খরচ ও সার্ভিস চার্জ যুক্ত হবে।


মানবসম্পদ উন্নয়নে বিডিওএসএন ও সিটিডি কাজ করবে

| তারিখ: ০৮-১০-
বাংলাদেশ ওপেন সোর্স নেটওয়ার্ক (বিডিওএসএন) এবং সেন্টার ফর টেকনোলজি ডেভলপমেন্টের (সিটিডি) মধ্যে সমঝোতা চুক্তি হয়েছে। গত বৃহস্পতিবার বিডিওএসএনের ঢাকা কার্যালয়ে সিটিডির পক্ষে প্রধান কারিগরি কর্মকর্তা জাবেদ মোরশেদ এবং বিডিওএসএনের পক্ষে কর্মসূচি সমন্বয়ক শাহ মোহাম্মাদ ইমরান চুক্তিতে স্বাক্ষর করেন। এ সময় শাহজালাল বিজ্ঞান ও প্রযুক্তি বিশ্ববিদ্যালয়ের অধ্যাপক মুহম্মদ জাফর ইকবাল, বিডিওএসএনের সাধারণ সম্পাদক মুনির হাসান, বাংলাদেশ প্রকৌশল বিশ্ববিদ্যালয়ের সহকারী অধ্যাপক ফারসীম মান্নান, বাংলা উইকিপিডিয়ার প্রশাসক তানভির রহমানসহ বিডিওএসএনের সদস্য, মুভার্স, অ্যাস্ট্রোনমিক্যাল সোসাইটির সদস্যরা উপস্থিত ছিলেন।
চুক্তি অনুযায়ী বিডিওএসএন এবং সিটিডি যৌথভাবে মানবসম্পদ উন্নয়ন, মুক্ত দর্শনের ঠিকানা ও প্রযুক্তি গবেষণায় কাজ করবে। পরে বাংলা উইকিপিডিয়া ও মুক্ত সফটওয়্যারের বিভিন্ন দিক নিয়ে উন্মুক্ত আলোচনা অনুষ্ঠিত হয়। —নিজস্ব প্রতিবেদক

হেল্পলাইন
এক সফটওয়্যারে অনেক কাজ

| তারিখ: ০৮-১০-২০১১
ভাইরাসের কারণে কম্পিউটারে নানা রকম সমস্যা দেখা দেয়। ‘অটোরান কিলার’ নামের একটি সফটওয়্যারের সাহায্যে ভাইরাস-সংক্রান্ত অনেক সমস্যার সমাধান করতে পারেন। এ সফটওয়্যারটি অটোরানসহ কম্পিউটার থেকে ৩৫ রকমের ভাইরাস নির্মূল করতে সক্ষম। মাত্র ৫৪০ কিলোবাইটের ছোট্ট এই সফটওয়্যারটি http://mediafire.com/?ql3aijekas7e9s5 ঠিকানা থেকে নামিয়ে নিন। এরপর জিপ ফাইলটি খুলুন। এখন সফটওয়্যারটি ইনস্টল করুন। সফটওয়্যারটি পিসিতে ইনস্টল করলে নিচে টাস্কবারের ডানে একটি সবুজ আইকন আসবে। ওই সবুজ আইকনে ডান ক্লিক করে Show main menu অপশনে ক্লিক করুন। যদি কম্পিউটার স্ক্যান করতে চান, তাহলে Scan and clean অপশনে ক্লিক করুন। তাহলে অটোরান-সম্পর্কিত সব ভাইরাস নিষ্ক্রিয় হয়ে যাবে। যদি ভাইরাসের কারণে আপনার উইন্ডোজের টাস্ক ম্যানেজার, রেজিস্ট্রি এডিটর, কমান্ড অপশন, ফোল্ডার অপশন প্রভৃতি নিষ্ক্রিয় হয়ে যায়, তাহলে অটোরান কিলার দ্বারা স্ক্যান করলেই ওই ইউটিলিটিগুলো আবার সক্রিয় হবে। সাধারণত ইউএসবি ডিভাইস থেকেই অধিকাংশ সময় ভাইরাস ছড়িয়ে পড়ে পিসিতে। এই সফটওয়্যারের সাহায্যে আপনি পিসিতে ইউএসবি ডিভাইসের ব্যবহার বন্ধ করে রাখতে পারেন। এ জন্য Show main menu থেকে Tools অপশনে যান এবং Block USB Port অপশনে টিক চিহ্ন দিন। তাহলেই পিসিতে কোনো ইউএসবি ডিভাইস ব্যবহার করা যাবে না। ইউএসবির ব্যবহার আবার চালু করতে একই উপায়ে Block USB Port অপশন থেকে টিক চিহ্ন তুলে নিন। —খালেদ মাহমুদ খান

এফবিআইয়ের নজরদারিতে চীন রাশিয়া ও ইরান

অনলাইন ডেস্ক | তারিখ: ০৭-১০-২০১১

যুক্তরাষ্ট্রের ফেডারেল ব্যুরো অব ইনভেস্টিগেশন (এফবিআই) চীন, রাশিয়া ও ইরানের সাইবার গুপ্তচরবৃত্তির ওপর তীক্ষ নজরদারি শুরু করেছে। সাইবার হুমকির বিষয়টিকে ‘শীর্ষ অগ্রাধিকার’ হিসেবে বিবেচনায় নিয়ে এর বিরুদ্ধে কাজ শুরু করেছে এফবিআই। টাইমস অব ইন্ডিয়ায় আজ শুক্রবার এ খবর প্রকাশিত হয়েছে।
এফবিআইয়ের পরিচালক রবার্ট মুলার গতকাল বৃহস্পতিবার গোয়েন্দা কমিটির কাছে বলেন, সাইবার গুপ্তচরবৃত্তি এখন অন্যতম গুরুত্বপূর্ণ এবং জটিল বিষয়ে পরিণত হয়েছে, যা যুক্তরাষ্ট্রসহ অন্য দেশগুলোকে মোকাবিলা করতে হচ্ছে।
যুক্তরাষ্ট্রসহ বিশ্বজুড়ে কারা সবচেয়ে খারাপ অপরাধগুলোর সঙ্গে জড়িত এবং কারাই-বা হুমকি সৃষ্টি করছে জানতে চাইলে মুলার বলেন, এ অপরাধের সঙ্গে রাশিয়া ও চীন এমনকি ইরানও জড়িত থাকতে পারে। এ ছাড়া অন্য কয়েকটি দেশের এর সঙ্গে জড়িত থাকার কথাও তিনি উল্লেখ করেন।
চীনের প্রতি ইঙ্গিত করে তিনি বলেন, এ দেশটি অর্থনৈতিক বা বাণিজ্যিক তথ্য-উপাত্তসম্পর্কিত সাইবার গুপ্তচরবৃত্তিতে পারদর্শী। এফবিআই-প্রধান বলেন, ‘২০০৬ সাল থেকে আমাদের হাতে চীন-সম্পর্কিত বহু মামলা, তদন্ত প্রতিবেদন এবং দেশটির অনেকের ব্যক্তিগত মামলার তথ্য জমা হয়েছে।’
২০১০ সালে সাইবার চীন সরকারের বিরুদ্ধে সাইবার গুপ্তচরবৃত্তিতে জড়িত থাকার অভিযোগ তোলে বিশ্বখ্যাত ইন্টারনেট সার্চ ইঞ্জিন গুগল। সে সময় গুগল নিয়ে চীন ও যুক্তরাষ্ট্রের মধ্যে বিরোধ দেখা দেয়। বেইজিং অবশ্য বরাবরই বিভিন্ন সরকারি সংস্থা বা প্রতিষ্ঠানের বিরুদ্ধে সাইবার গুপ্তচরবৃত্তির অভিযোগ অস্বীকার করে আসছে।
মুলার আরও বলেন, ‘সাইবার হামলা আমাদের সামরিক বাহিনী, বিভিন্ন সরকারি সংস্থা, আর্থিক ও টেলিযোগাযোগ খাত এবং অন্যান্য গুরুত্বপূর্ণ প্রতিষ্ঠানে প্রভাব ফেলেছে।’ তিনি বলেন, এফবিআই এখন সবচেয়ে বেশি গুরুত্ব দিচ্ছে সাইবার হুমকির বিষয়টিকেই। ভবিষ্যতেও তা দিতে হবে। ওয়েবসাইট।

হিটাচির হাইব্রিড ট্রেন

অনলাইন ডেস্ক | তারিখ: ০৬-১০-২০১১

আগামী বছরই ইউরোপের রেল ট্র্যাকে চলতে শুরু করবে হাইব্রিড ট্রেন। জাপানি প্রযুক্তি প্রতিষ্ঠান হিটাচির ট্রেন নির্মাণ ইউনিট হিটাচি রেল গ্রুপ সম্প্রতি এ ধরনেরই একটি ট্রেন তৈরির কাজ চালিয়ে যাচ্ছে। জানা গেছে একই সঙ্গে ডিজেল ও বিদ্যুতে চলা এই ট্রেনটি কার্বন নির্গমনের মাত্রা ৫০ শতাংশে নামিয়ে নিয়ে আসতে সক্ষম।
হিটাচি নির্মিত এই হাইব্রিড ট্রেন থেমে থাকার সময় এর ব্যাটারি বৈদ্যুতিক চার্জ গ্রহণ করবে। এমনকি চলতে শুরু করার পর ৩০ কিলোমিটার পর্যন্ত এই ট্রেন চার্জ হওয়া বিদ্যুতের শক্তি দিয়ে চলবে। এরপর থেকে এর ডিজেল ইঞ্জিন চালু হবে। এবং এটি ডিজেলে চলা শুরু করবে।
এই নতুন হাইব্রিড ট্রেন সম্পর্কে হিটাচি রেল গ্রুপের মহাব্যবস্থাপক অ্যালিস্টার ডর্মার বলেন, ‘এ ধরনের হাইব্রিড ট্রেনই হবে গণপরিবহনের ভবিষ্যত্।’
জানা গেছে, আগামী বছরের এপ্রিল মাসে যুক্তরাজ্যে এই হাইব্রিড ট্রেনের পরীক্ষামূলক পথচলা শুরু হবে। হিটাচি জানিয়েছে এ ধরনের প্রযুক্তি নিয়ে তারা ২০০৩ সাল থেকেই গবেষণা চালিয়ে আসছে। সম্প্রতি প্রতিষ্ঠানটি যুক্তরাজ্য সরকারের কাছ থেকে কার্যাদেশ পেয়ে এর বাণিজ্যিক উত্পাদন শুরু করেছে। ওয়েবসাইট।

﻿
প্রতিবেদন
ভাঁজ করা য
গ্যালাক্সি স্কিন

গ্যালাক্সি স্কিন

দক্ষিণ কোরিয়ার ইলেকট্রনিক পণ্যনির্মাতা স্যামসাং সম্প্রতি একটি নমনীয় স্মার্টফোন তৈরি করেছে, যা ভাঁজ করা যাবে এবং পেঁচিয়ে পকেটেও রাখা যাবে। কর্তৃপক্ষ স্মার্টফোনটির নাম রেখেছে ‘গ্যালাক্সি স্কিন’। এ মোবাইল ফোন সেটটি স্কিন বা চামড়ার মতো সহজে ভাঁজ করা যায়। তাই এর এমন নাম। এমনকি এটি হাতুড়ির আঘাতেও ভাঙবে না। ইন্টারন্যাশনাল বিজনেস টাইমস-এর প্রতিবেদনে বলা হয়েছে, স্যামসাং ২০১০ সালেই ‘গ্যালাক্সি স্কিন’ তৈরি করার পরিকল্পনা সেরে ফেলেছিল এবং সে সময় এর নমুনাও দেখিয়েছিল।
‘গ্যালাক্সি স্কিন’ স্মার্টফোনটিতে থাকবে উচ্চ রেজুলেশনের নমনীয় এএমওএলইডি পর্দা, ৮ মেগাপিক্সেল ক্যামেরা, ১ গিগাবাইট র‌্যাম এবং ১.২ গিগাহার্টজ প্রসেসর। তা ছাড়া এতে বিশেষ প্রযুক্তির গ্রাফিনির স্তর দেওয়া থাকবে, যা লিকুইড ক্রিস্টাল স্ক্রিন হিসেবে ব্যবহূত নমনীয় এএমওএলইডি পর্দাকে সুরক্ষা করবে। এই গ্রাফিনি ব্যবহারের ফলেই যন্ত্রটিকে ইচ্ছামতো ভাঁজ করা যাবে।
‘গ্যালাক্সি স্কিন’ নিয়ে আনুষ্ঠানিকভাবে কিছু না জানালেও স্যামসাং কর্তৃপক্ষ মনে করছে, আগামী বছরের মাঝামাঝি সময়ে এ চমৎকার ফোনটি বাজারে আসবে। —সিনেট অবলম্বনে প্রদীপ সাহা

﻿
জাপানে সিয়াটেক মেলা শুরু

| তারিখ: ০৫-১০-২০১১

জাপানের সিয়াটেক মেলায় একজন মডেলের হাতে এনটিটি ডকোমোর তৈরি নতুন স্মার্টফোন

জাপানের সিয়াটেক মেলায় একজন মডেলের হাতে এনটিটি ডকোমোর তৈরি নতুন স্মার্টফোন

এএফপি
এশিয়ার সবচেয়ে বড় তথ্যপ্রযুক্তি মেলা গতকাল মঙ্গলবার জাপানে শুরু হয়েছে। রাজধানী টোকিওর কাছে চিবা শহরে কম্বাইন্ড এক্সিবিশন অব অ্যাডভান্সড টেকনোলজিস (সিয়াটেক) শীর্ষক এ মেলায় দুই লাখ দর্শনার্থীর সমাগম ঘটবে বলে আয়োজকেরা আশা করছেন। ১৫টি দেশ ও অঞ্চলের প্রায় ৬০০টি প্রতিষ্ঠান মেলায় নতুন নতুন সব পণ্য এনেছে। জাপানের তোশিবা কোম্পানি মেলায় এনেছে বিশ্বের সবচেয়ে পাতলা ও হালকা ট্যাবলেট কম্পিউটার। এ ট্যাবলেট কম্পিউটারের মনিটর ১০ দশমিক ১ ইঞ্চি। এর পুরুত্ব ৭ দশমিক ৭ মিলিমিটার এবং ওজন ১৯ দশমিক ৫ আউন্স। ইলেকট্রনিকস সরঞ্জাম প্রস্তুতকারক প্রতিষ্ঠান মুরাতা ম্যানুফ্যাকচারিং এমন একটি দূরনিয়ন্ত্রণ যন্ত্র মেলায় এনেছে, যাতে কোনো বাটন নেই এবং এটি মোচড়ানো যায়। বাদ্যযন্ত্র প্রস্তুতকারক প্রতিষ্ঠান ইয়ামাহা এনেছে তার টিএলএফ স্পিকারের একটি প্রটোটাইপ। স্পিকারটি খুবই পাতলা ও হালকা।
জাপানের টেলিকম প্রতিষ্ঠান এনটিটি ডোকোমো এনেছে স্মার্টফোন, যা দুর্গন্ধ ও তেজস্ক্রিয়ার মাত্রা শনাক্ত করতে সক্ষম। জাপানে গত মার্চের ভূমিকম্প ও সুনামিতে ফুকুশিমায় পারমাণবিক বিদ্যুৎ কেন্দ্রে ভয়াবহ বিপর্যয়ে সেখানে ব্যাপক আকারে তেজস্ক্রিয়া ছড়িয়ে পড়ে। এর পর থেকে সেখানকার লোকজনের মধ্যে তেজস্ক্রিয়ার মাত্রা জানার ব্যাপক আগ্রহ তৈরি হয়। তাদের কথা মাথায় রেখেই এনটিটি ডোকোমো এই স্মার্টফোন তৈরি করেছে। ৮ অক্টোবর পর্যন্ত এ মেলা চলবে। —এএফপি অবলম্বনে রোকেয়া রহমান
﻿জাপানে সিয়াটেক মেলা শুরু
| তারিখ: ০৫-১০-২০১১
জাপানের সিয়াটেক মেলায় একজন মডেলের হাতে এনটিটি ডকোমোর তৈরি নতুন স্মার্টফোন
জাপানের সিয়াটেক মেলায় একজন মডেলের হাতে এনটিটি ডকোমোর তৈরি নতুন স্মার্টফোন
এএফপি
এশিয়ার সবচেয়ে বড় তথ্যপ্রযুক্তি মেলা গতকাল মঙ্গলবার জাপানে শুরু হয়েছে। রাজধানী টোকিওর কাছে চিবা শহরে কম্বাইন্ড এক্সিবিশন অব অ্যাডভান্সড টেকনোলজিস (সিয়াটেক) শীর্ষক এ মেলায় দুই লাখ দর্শনার্থীর সমাগম ঘটবে বলে আয়োজকেরা আশা করছেন। ১৫টি দেশ ও অঞ্চলের প্রায় ৬০০টি প্রতিষ্ঠান মেলায় নতুন নতুন সব পণ্য এনেছে। জাপানের তোশিবা কোম্পানি মেলায় এনেছে বিশ্বের সবচেয়ে পাতলা ও হালকা ট্যাবলেট কম্পিউটার। এ ট্যাবলেট কম্পিউটারের মনিটর ১০ দশমিক ১ ইঞ্চি। এর পুরুত্ব ৭ দশমিক ৭ মিলিমিটার এবং ওজন ১৯ দশমিক ৫ আউন্স। ইলেকট্রনিকস সরঞ্জাম প্রস্তুতকারক প্রতিষ্ঠান মুরাতা ম্যানুফ্যাকচারিং এমন একটি দূরনিয়ন্ত্রণ যন্ত্র মেলায় এনেছে, যাতে কোনো বাটন নেই এবং এটি মোচড়ানো যায়। বাদ্যযন্ত্র প্রস্তুতকারক প্রতিষ্ঠান ইয়ামাহা এনেছে তার টিএলএফ স্পিকারের একটি প্রটোটাইপ। স্পিকারটি খুবই পাতলা ও হালকা।
জাপানের টেলিকম প্রতিষ্ঠান এনটিটি ডোকোমো এনেছে স্মার্টফোন, যা দুর্গন্ধ ও তেজস্ক্রিয়ার মাত্রা শনাক্ত করতে সক্ষম। জাপানে গত মার্চের ভূমিকম্প ও সুনামিতে ফুকুশিমায় পারমাণবিক বিদ্যুৎ কেন্দ্রে ভয়াবহ বিপর্যয়ে সেখানে ব্যাপক আকারে তেজস্ক্রিয়া ছড়িয়ে পড়ে। এর পর থেকে সেখানকার লোকজনের মধ্যে তেজস্ক্রিয়ার মাত্রা জানার ব্যাপক আগ্রহ তৈরি হয়। তাদের কথা মাথায় রেখেই এনটিটি ডোকোমো এই স্মার্টফোন তৈরি করেছে। ৮ অক্টোবর পর্যন্ত এ মেলা চলবে। —এএফপি অবলম্বনে রোকেয়া রহমান
নতুন রূপে বেসিস কার্যালয়
| তারিখ: ০৫-১০-২
ঢাকায় নতুনভাবে সাজানো হয়েছে সফটওয়্যার ও তথ্যপ্রযুক্তি ব্যবসা খাতের সংগঠন বাংলাদেশ অ্যাসোসিয়েশন অব সফটওয়্যার অ্যান্ড ইনফরমেশন সার্ভিসেস (বেসিস) কার্যালয়। এ উপলক্ষে গতকাল মঙ্গলবার বেসিসের কার্যালয়ে এক অনুষ্ঠানের আয়োজন করা হয়। এতে প্রধান অতিথি ছিলেন বিজ্ঞান এবং তথ্য ও যোগাযোগ প্রযুক্তি প্রতিমন্ত্রী ইয়াফেস ওসমান। তিনে বলেন, এই দেশে প্রত্যেক মানুষের কর্মসংস্থান করতে চাইলে তথ্যপ্রযুক্তির আরও উন্নয়ন ঘটাতে হবে।
বক্তব্য শেষে প্রতিমন্ত্রী বেসিসের কার্যালয় ঘুরে দেখেন। অনুষ্ঠানে স্বাগত বক্তব্য দেন বেসিসের সভাপতি মাহবুব জামান। তিনি সাম্প্রতিক সময়ে বেসিসের বিভিন্ন কার্যক্রম তুলে ধরেন। অনুষ্ঠানে আরও বক্তব্য দেন বেসিসের সাবেক তিন সভাপতি এ তৌহিদ, এস এম কামাল ও হাবিবুল্লাহ এন করিম।
নতুন কার্যালয় সম্পর্কে বেসিসের জ্যেষ্ঠ সহসভাপতি এ কে এম ফাহিম মাশরুর প্রথম আলোকে বলেন, এবার আমাদের নতুন কার্যালয়টিতে অত্যাধুনিক প্রযুক্তির সমন্বয় করা হয়েছে। আগের চেয়ে বেশি জায়গা নিয়ে এই কার্যালয়ে আলাদা আলাদা সেমিনার বা কর্মশালা করার ব্যবস্থা রাখা হয়েছে। —মোছাব্বের হোসেন
সফটওয়্যার ব্যবহারে সহজ হয়েছে হজ ব্যবস্থাপনা
| তারিখ: ০৫-১০-২০১১
‘সৌদি দূতাবাসের নির্ধারিত ওয়েবসাইটে রাত জেগে হজযাত্রীদের ভিসা লজমেন্ট করতে অনেক বিড়ম্বনা হতো। ১৮২ জন হাজির ভিসা করতে ১০-১২ দিন লেগে যেত। এবার ভিসা লজমেন্ট সফটওয়্যার ব্যবহার করে মাত্র চার ঘণ্টায় কাজ শেষ হয়েছে।’ এমনটাই বললেন হজ এজেন্সি অ্যাসোসিয়েশন অব বাংলাদেশের (হাব) সভাপতি জামাল উদ্দিন আহমেদ।
কয়েক বছর থেকে তথ্যপ্রযুক্তি ব্যবহার করে ধর্মবিষয়ক মন্ত্রণালয়ের অনুমোদন নিয়ে বিজনেস অটোমেশন লিমিটেড কাজটি করছে। ভিসা লজমেন্ট সফটওয়্যার ব্যবহার করে স্বয়ংক্রিয়ভাবে ডেটাবেইস থেকে প্রয়োজনীয় তথ্যে নির্ধারিত ফরমের ঘরগুলো পূরণ হয়ে যায়। তা ছাড়া সৌদি দূতাবাসে ভিসাপ্রার্থীর নামের তালিকা জমা দিতে হতো। এ সফটওয়্যার ব্যবহারের ফলে এখন অল্প সময়ে কাজ করা যায়।
বিজনেস অটোমেশন লিমিটেডের প্রধান নির্বাহী কর্মকর্তা জাহিদুল হাসান জানান, হজ ব্যবস্থাপনায় তথ্যপ্রযুক্তির ব্যবহার কয়েক বছর ধরে হলেও এবার আরও কিছু পরিবর্তন আনা হয়েছে। যেমন—ভিসা লজমেন্ট সফটওয়্যার, এম্বারকেশন কার্ড প্রিন্ট সফটওয়্যার, বেসরকারি ব্যবস্থাপনায় হজ এজেন্সির আগের চেয়ে অনেক কম সময়ে, অল্প পরিশ্রমে ও কম খরচে করা যাচ্ছে। হজযাত্রীদের পাসপোর্ট, টিকা দেওয়া সনদ ও অবতরণ কার্ড যত্নে রাখার পরামর্শ দেন তিনি। বিমানবন্দরে এম্বারকেশন কার্ড প্রিন্ট সফটওয়্যার ব্যবহার করে স্বয়ংক্রিয়ভাবে মাত্র ৩০ মিনিটে দুই হাজারের বেশি কার্ড তৈরি করা যাচ্ছে।
হজের নির্ধারিত ওয়েবসাইট (www.hajj.gov.bd) তৈরির ফলে এজেন্সির অবস্থা কী, তা জানা যাবে।
হাজিদের তথ্য সংগ্রহ করে ওয়েবসাইটে সংরক্ষণ করা হয় এবং তা হালনাগাদ করা হচ্ছে নিয়মিত। —ফেরদৌস ফয়সাল
রাজশাহীতে বিসিএসের কার্যালয়
| তারিখ: ০৫-১০-২
রাজশাহীতে গত রোববার বাংলাদেশ কম্পিউটার সমিতি (বিসিএস) রাজশাহী শাখার কার্যালয় উদ্বোধন করা হয়। বিসিএসের সভাপতি মোস্তাফা জব্বারের সভাপতিত্বে অনুষ্ঠানে প্রধান অতিথি ছিলেন রাজশাহী সিটির মেয়র এ এইচ এম খায়রুজ্জামান। বিশেষ অতিথি ছিলেন বিসিএসের মহাসচিব মজিবুর রহমান। এ এইচ এম খায়রুজ্জামান রাজশাহীতে বাংলাদেশ কম্পিউটার সমিতির কম্পিউটার কমপ্লেক্স গড়ে তোলার উদ্যোগকে স্বাগত জানান।—রাজশাহী অফিস
      ইয়াহুকে কিনতে চায় চীনের আলিবাবা!
ইয়াহুকে কিনতে চায় চীনের আলিবাবা!
| তারিখ: ০৪-১০-২০১
চীনের শীর্ষ ই-কমার্স সাইট আলিবাবা জনপ্রিয় সার্চ ইঞ্জিন ইয়াহু কেনার আগ্রহ প্রকাশ করেছে। সাইটটি ইতিমধ্যে এ ব্যাপারে ইয়াহু কর্তৃপক্ষকে প্রস্তাব দিয়েছে।
আলিবাবার প্রধান নির্বাহী কর্মকর্তা জ্যাক মার বরাত দিয়ে ওয়াল স্ট্রিট জার্নাল গতকাল সোমবার এ তথ্য জানায়। শুক্রবার যুক্তরাষ্ট্রের স্ট্যানফোর্ড বিশ্ববিদ্যালয়ে আয়োজিত এক অনুষ্ঠানে জ্যাক মা বলেন, ‘আমরা ইয়াহু কিনে নিতে খুবই আগ্রহী। এ ব্যাপারে আমরা ইয়াহু কর্তৃপক্ষের সঙ্গেও কথা বলেছি। ইয়াহু গত মাসে তার কর্মীদের কাছে একটি স্মারকলিপি পাঠায়।
এতে বলা হয়, ইয়াহুর পরিচালনা পর্ষদ কোম্পানির একটি অংশ বিক্রি করতে চাইছে।’ ইয়াহু জানায়, ক্যারল বার্জকে নির্বাহী কর্মকর্তার পদ থেকে সরিয়ে দেওয়ার পর বেশ কয়েকটি প্রতিষ্ঠান ইয়াহু কেনার ব্যাপারে আগ্রহ দেখিয়েছে। সর্বশেষ আগ্রহ দেখাল আলিবাবা।
অথচ ছয় বছর আগে আলিবাবার ৪৩ শতাংশ শেয়ার কিনে নিয়েছিল ইয়াহু।
এদিকে ইয়াহুর অ্যাপ্লিকেশন ও মোবাইল শাখার ভাইস প্রেসিডেন্ট স্টিভ ডোটি বলেছেন, ক্যারল বার্জকে বরখাস্ত করায় তাঁদের প্রতিষ্ঠানের কোনো ক্ষতি হয়নি। বুধবার সানফ্রানসিসকোয় ইয়াহুর প্রধান কার্যালয়ে সাংবাদিকদের সঙ্গে আলাপকালে তিনি এ কথা বলেন। তিনি বলেন, ‘আমরা আগের অবস্থানেই আছি এবং নির্ধারিত লক্ষ্যে এগিয়ে যাচ্ছি। নিয়োগ পাওয়ার তিন বছরেরও কম সময় পর গত ৬ সেপ্টেম্বর ইয়াহুর পরিচালনা পর্ষদ ক্যারল বার্জকে বরখাস্ত করে। ইয়াহু এখনো প্রধান নির্বাহী কর্মকর্তার পদে কাউকে নিয়োগ দেয়নি।
—এএফপি অবলম্বনে রোকেয়া রহমান
উচ্চমাধ্যমিক কম্পিউটার শিক্ষার পাঠক্রম পায়নি চট্টগ্রাম বোর্ডের শিক্ষার্থীরা
| তারিখ: ০৪-১০-২০১১
চট্টগ্রাম শিক্ষা বোর্ডের ২০১২ সালের উচ্চমাধ্যমিক কম্পিউটার শিক্ষা বিভাগের পরীক্ষার্থীরা এখনো কোনো পাঠক্রম হাতে পায়নি। তাদের পরীক্ষার সম্ভাব্য সময় মার্চ-এপ্রিল। আগামী মাসেই নির্বাচনী পরীক্ষা অনুষ্ঠিত হবে। কিন্তু অভিযোগ রয়েছে, বোর্ডের অধীন কোনো শিক্ষাপ্রতিষ্ঠানে ২০১০-২০১১ শিক্ষাবর্ষের কম্পিউটার শিক্ষার কোনো পাঠক্রম এখনো পর্যন্ত পাঠানো হয়নি। এ অবস্থায় কেউ কেউ নিজস্ব উদ্যোগে ঢাকা বোর্ডের পাঠক্রম সংগ্রহ করে পাঠদান করলেও বেশির ভাগ শিক্ষক-শিক্ষার্থী অনিশ্চয়তায় ভুগছে। চট্টগ্রাম সরকারি সিটি কলেজের কম্পিউটার শিক্ষা বিভাগের প্রভাষক কাজী জামাল উদ্দিন বলেন, ‘হাতে সময় খুবই কম। তাই নিজস্ব উদ্যোগে ঢাকা বোর্ডের সিলেবাস (পাঠক্রম) সংগ্রহ করে পড়াচ্ছি। বোর্ডের পাঠক্রম কবে পাওয়া যাবে বুঝতে পারছি না।’
জানা যায়, চলতি বছরের ১৭ জুলাই জাতীয় শিক্ষাক্রম ও পাঠ্যপুস্তক বোর্ড (এনসিটিবি) হঠাৎ করেই কম্পিউটার শিক্ষা বিষয়ের পাঠক্রম পরিবর্তন করে। কিন্তু তাও কেবল এনসিটিবির ওয়েবসাইটে প্রকাশ করা হয়। কোনো শিক্ষাপ্রতিষ্ঠানে জানানো হয়নি। সম্প্রতি নতুন পাঠক্রম প্রকাশ করে ঢাকা শিক্ষা বোর্ড। কিন্তু চট্টগ্রাম বোর্ড এখনো কোনো পাঠক্রম সরবরাহ করতে পারেনি।
এ সম্পর্কে চট্টগ্রাম মাধ্যমিক ও উচ্চমাধ্যমিক শিক্ষা বোর্ডের কলেজ পরিদর্শক সুমন বড়ুয়া প্রথম আলোকে বলেন, ‘এনসিটিবি থেকে গত সপ্তাহে আমাদের এ ব্যাপারে চিঠি দেওয়া হয়। গত রোববার আমি নতুন পাঠ্যক্রম হাতে পেয়েছি। বিভিন্ন কলেজে তা বিতরণের প্রক্রিয়া চলছে। আগামী দু-এক দিনের মধ্যে তা পৌঁছে দিতে পারব আশা করছি।’ —নিজাম সিদ্দিকী, চট্টগ্রাম
প্রতিবেদন
ছবির ফাইল হোক হালকা
| তারিখ: ০৪-১০
ইন্টারনেটে বিভিন্ন প্রয়োজনে ছবি আদান-প্রদান করা হয়। অনেক সময় ভারী ছবি পাঠাতে সমস্যা হয়। ইচ্ছে করলে আপনি যেকোনো ছবির আকার সহজেই কমিয়ে নিতে পারেন। এর ফলে ইন্টারনেটে ছবি পাঠাতে মেগাবাইট/কিলোবাইট খরচ হবে কম। এ জন্য ‘ইমেজ রিসাইজার’ নামে একটি সফটওয়্যার ব্যবহার করতে পারেন। মাত্র ১.২৮ মেগাবাইটের ছোট্ট এই সফটওয়্যারটি http://mediafire.com/?r2jc5yz06g1i4gp ঠিকানার ওয়েবসাইট থেকে নামিয়ে নিন। এখন জিপ ফাইলটি খুলুন। সফটওয়্যারটি ইনস্টল করুন। এখন যেকোনো ছবিতে মাউস রেখে ডান ক্লিক করলেই Resize picture নামে নতুন একটি কনটেক্সট মেনু পাবেন। ছবির আকার (মেমোরি) কমাতে চাইলে Resize Picture অপশনে ক্লিক করুন। ছবির আকার সর্বনিম্ন পর্যায়ে নামাতে চাইলে small ক্লিক করুন, মাঝারি আকারের জন্য Medium ক্লিক করুন, বড় আকারের জন্য Large ক্লিক করুন, মোবাইল ফোনের উপযোগী করার জন্য Mobile Device ক্লিক করুন। নির্ধারিত আকার নির্বাচিত করে Ok দিলেই দেখবেন, ওই আকারের একটি আলাদা ছবি তৈরি হয়েছে। ছবির আকার কমালেও ছবির গুণগত মান ঠিকই থাকবে। —খালেদ মাহমুদ খান
নেত্রকোনায় কম্পিউটার শিক্ষা কার্যক্রম পিছিয়ে আছে
| তারিখ: ০৩-১০
ডিজিটাল বাংলাদেশ কার্যক্রম ঘোষিত হলেও নেত্রকোনা জেলার স্কুল, কলেজ ও মাদ্রাসাগুলোতে শিক্ষার্থীদের কম্পিউটার শিক্ষা কার্যক্রম কাঙ্ক্ষিত লক্ষ্যে এগোচ্ছে না। নেত্রকোনা জেলা শিক্ষা কর্মকর্তার কার্যালয় থেকে জানা যায়, জেলায় ২৫৩টি নিম্ন মাধ্যমিক ও মাধ্যমিক স্কুল, ২৯টি কলেজ, ১৭টি কলেজ এবং ৮৯টি মাদ্রাসা রয়েছে। ২২৮টি মাধ্যমিক স্কুলের মধ্যে ৭৮ বিদ্যালয়ে ৩৫২টি কম্পিউটার রয়েছে। এর মধ্যে ১০৩ জন শিক্ষকের পদ শূন্য। এ ছাড়া ৪৬টি (২৯+১৭) কলেজ ও ৮৯টি মাদ্রাসায় মোট ৮৯টি কম্পিউটার রয়েছে।
গত ২৬ সেপ্টেম্বর হিরণপুর উচ্চবিদ্যালয়ে বেলা পৌনে তিনটায় গিয়ে দেখা যায়, কম্পিউটার শিক্ষক মোস্তাফিজুর রহমান তিনজন শিক্ষার্থী নিয়ে ক্লাস করছেন। তিনি বলেন, ‘কম্পিউটার কম থাকায় সবাইকে ব্যবহারিক ক্লাসের সুযোগ দেওয়া যায় না।’ নবম শ্রেণীর শিক্ষার্থী রায়হান, রুবেল ও রাজপ্রিয় জানায়, কম্পিউটার শিখে তাদের অনেক ভালো লাগছে।
হাওর অঞ্চলের খালিয়াজুরী পাইলট উচ্চবিদ্যালয়ের প্রধান শিক্ষক ফজলুর রহমানের সঙ্গে আলাপ করা হলে তিনি জানান, তাঁর বিদ্যালয়ে গত বছর পাঁচটি কম্পিউটার দেওয়া হলেও কোনো শিক্ষার্থী কম্পিউটার বিষয়ে পড়ছে না। আগামী বছর যাতে এ বিষয়ে পড়ে, সে জন্য তাঁরা কাজ করে যাচ্ছেন। জেলা শহরে অবস্থিত আঞ্জুমান আদর্শ সরকারি উচ্চবিদ্যালয়ের প্রধান শিক্ষক বাসুদেব চন্দ্র সাহা বলেন, নবম-দশম শ্রেণীতে ১৬ জন শিক্ষার্থী কম্পিউটার বিষয়ে পড়ছে। শিক্ষার্থীদের কাছে কম্পিউটারের সিলেবাস কঠিন, তাই কম্পিউটারের বিকল্প বিষয়টির প্রতি জোর দেয়, যাতে তারা সহজে জিপিএ-৫ পেতে পারে। তিনি কম্পিউটার শিক্ষাকে প্রয়োজনে বাধ্যতামূলক করার পক্ষে জোর দেন। জেলা শিক্ষা কর্মকর্তা হাফিজুল ইসলাম ভূঁইয়া বলেন, ‘বিজ্ঞান শিক্ষার ভীতির কারণে শিক্ষার্থীর হার কম। শহরের স্কুলগুলোতে কিছু শিক্ষার্থী কম্পিউটার পড়ছে। আশা করছি ২০১২ সালে কম্পিউটার বিষয়ে শিক্ষার্থী বাড়বে।’—মোহাম্মদ খায়রুল হক, নেত্রকোনা
ডিজিটাল বিপ্লব নিয়ে সেমিনার
| তারিখ: ০৩-১০-২০১১
‘ইন্টেলের প্রসেসর প্রযুক্তি বাজারে ব্যাপক জনপ্রিয়। পণ্যের গুণগত মানের কারণে ক্রেতাদের নজরও থাকে ইন্টেলের দিকে।’ ২৭ থেকে ২৯ সেপ্টেম্বর ঢাকায় স্টামফোর্ড ইউনিভার্সিটিতে অনুষ্ঠিত প্রদর্শনীর একটি সেমিনারে এ কথা বলেন ইন্টেল ইএম লি. ঢাকা লিয়াজোঁ অফিসের চ্যানেল অ্যাকাউন্ট ম্যানেজার এ কে এম মুক্তাদির। ডিজিটাল বিপ্লব শীর্ষক সেমিনারে উপস্থিত ছিলেন বিশ্ববিদ্যালয়ের কোষাধ্যক্ষ ও কম্পিউটার বিজ্ঞান বিভাগের চেয়ারম্যান লুৎফর রহমানসহ অনেকে। —বিজ্ঞপ্তি
সিলেটে ভিডিপি সদস্যদের কম্পিউটার প্রশিক্ষণ শুরু
| তারিখ: ০৩-১২-২০১১
সিলেট জেলা আনসার ও ভিডিপি প্রশিক্ষণ কেন্দ্রে ছয় সপ্তাহব্যাপী ভিডিপি (পুরুষ) কম্পিউটার প্রশিক্ষণ গত মঙ্গলবার থেকে শুরু হয়েছে। প্রশিক্ষণে সিলেট ও সুনামগঞ্জ জেলা থেকে ১৮ জন অংশ নিয়েছেন। সকালে নগরের আখালিয়া এলাকায় প্রশিক্ষণ কেন্দ্রে কম্পিউটার প্রশিক্ষণের উদ্বোধন করেন বাংলাদেশ আনসার ও গ্রাম প্রতিরক্ষা বাহিনী সিলেট রেঞ্জের পরিচালক কাজী সাখাওয়াত হোসেন। তিনি বলেন, ‘নিজেদের সমৃদ্ধ ও স্বাবলম্বী করতে কম্পিউটার প্রশিক্ষণের কোনো বিকল্প নেই।’ অনুষ্ঠানে বক্তব্য দেন আনসার ও ভিডিপি জেলা কমান্ড্যান্ট মোহাম্মদ আবদুল আউয়াল, সিলেট সার্কেল অ্যাডজুট্যান্ট মো. মনসুর আহমদ। প্রশিক্ষণের দায়িত্বে আছেন আরাফাত জাহান। —নিজস্ব প্রতিবেদক, সিলেট
করপোরেট গ্রাহকদের জন্য আয়োজন
| তারিখ: ০৩-১২-২০১১
প্রযুক্তি প্রতিষ্ঠান স্যামসাংয়ের আয়োজনে অনুষ্ঠিত হলো ‘স্যামসাং করপোরেট নাইট’। গত বুধবার ঢাকার একটি হোটেলে জমকালো আয়োজনের মধ্যদিয়ে এই অনুষ্ঠানটি সম্পন্ন হয়। এতে করপোরেট পর্যায়ে স্যামসাংয়ের প্রযুক্তিপণ্য ব্যবহারকারী বিভিন্ন সরকারি ও বেসরকারি প্রতিষ্ঠানের কর্মকর্তারা উপস্থিত ছিলেন। প্রধান অতিথি হিসেবে উপস্থিত ছিলেন স্যামসাং ইলেকট্রনিকস বাংলাদেশের ব্যবস্থাপনা পরিচালক কে এইচ লি। তিনি বাংলাদেশে স্যামসাংয়ের বিভিন্ন প্রযুক্তিপণ্য ব্যবহারের একটি চিত্র তুলে ধরেন। একই সঙ্গে বিভিন্ন পণ্যের ব্যবহারিক নানা দিক উপস্থাপন করেন।
অনুষ্ঠানে উপস্থিত ছিলেন স্মার্ট টেকনোলজিস (বিডি) লিমিটেডের করপোরেট মহাব্যবস্থাপক আবুল বাশার মোহাম্মদ, স্যামসাং ইলেকট্রনিকসের ব্যবস্থাপক এনামুল হক, মো. আল ফুয়াদসহ অনেক। এতে স্যামসাং পণ্যের একটি প্রদর্শনীর আয়োজন করা হয়। সবশেষেসংগীতশিল্পী বাপ্পা মজুমদার একক সংগীত পরিবেশন করেন। —নিজস্ব প্রতিবেদক
হেল্পলাইন
প্রিন্টারের কালি বাঁচান

| তারিখ: ০৩-১২-২০১

প্রিন্ট করার সময় চাইলে কম্পিউটার প্রিন্টারের কালি বাঁচানো যায়। প্রিন্টারের কালিসাশ্রয় করার দুটি কৌশলআপনি প্রয়োগ করতে পারেন।

সাদাকালো ও গ্রেস্কেল মোড
প্রিন্টারে যদি সাদাকালো এবং রঙিন দুই ধরনের কার্ট্রিজই ব্যবহার করা হয়, তাহলে লেখার ফাইল প্রিন্ট করার সময় এটি Black & White/Grayscale মোড নির্ধারণ করে নিন। করে রাখুন। কিছু কিছু রঙিন কার্ট্রিজ আছে যেগুলো কালো রঙে ছাপার সময়ও বিভিন্ন রঙিন কালিকে একসঙ্গে মিশিয়ে কালো রং তৈরি করে। কাজেই প্রিন্টার সেটিংকে Black & White-এ রাখলে রঙিন কার্ট্রিজের ব্যবহার ন্যূনতম একটি মাত্রায় সীমিত থাকবে। রঙিন কার্ট্রিজের দাম সাদাকালোর চেয়ে বেশি। প্রিন্টারকে সাদাকালো মোডে সেট করতে চাইলে Printing Preferences-এ গিয়ে Black & White/Print to Grayscale নির্বাচন করে OK করুন। রঙিন ফাইলছাপার জন্য Color নির্বাচন করুন।

শেষ বিন্দু পর্যন্ত কালি খরচ করুন
কার্ট্রিজের কালি শেষ হয়ে গেলে প্রিন্টার একটা বার্তা দেবে কার্ট্রিজ বদলের জন্য।এটি দেখেই কার্ট্রিজ কেনার জন্য দোকানে দৌড়ে না গিয়ে আগে ছোট একটা কৌশল প্রয়োগ করে দেখতে পারেন। কার্ট্রিজটা প্রিন্টার থেকে বের করে নিন, এটিকে হালকাভাবে এদিক-সেদিক দোলান এবং আবার প্রিন্টারে ঢুকিয়ে দিন।ফলে কার্ট্রিজে সামান্য যে কালি থাকবে সেটি সমানভাবে ছড়িয়ে পড়বে এবং এরপর এটি পুরোপুরি শেষ হয়ে যাওয়ার আগে আপনি আরও কয়েক পৃষ্ঠা প্রিন্ট করতে পারবেন। —মো. শফিকুর রহমান
