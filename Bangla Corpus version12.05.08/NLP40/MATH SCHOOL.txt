
এত বড় কম্পাস, ওরে বাবা রে! বলল দিনাজপুরে আসা এক খুদে গণিতবিদ। জিলা স্কুলের ফটক দেখে তো খুদে গণিতবিদেরা অবাক। হ্যাঁ পাঠক, আপনি ঢুকে পড়েছেন গণিত উৎসবে।
দিনাজপুর গণিত উৎসব হবে জিলা স্কুলে, তাই দিনাজপুর জিলা স্কুল সেজেছিল পুরো গণিতের আবহে। জিলা স্কুলের ফটকে ছিল দশম গণিত উৎসবের লোগো কম্পাস দিয়ে সাজানো। ভেতরে গিয়ে তো দেখলাম রীতিমতো অবাক কাণ্ড! তথ্যকেন্দ্র ও আসনবিন্যাস টাঙানো যেখানে, সেখানে তো প্রচণ্ড ভিড় লেগেই আছে। ‘গণিত শেখো স্বপ্ন দেখো’—এ চিরন্তন স্লোগানের সঙ্গে এ বছরে প্রতিপাদ্য, ‘আমাদের প্রকৃতি আমরাই বাঁচাব’ -এর মধ্য দিয়ে শুরু হলো দিনাজপুর আঞ্চলিক গণিত উৎসব। ডাচ্-বাংলা ব্যাংকের আর্থিক পৃষ্ঠপোষকতায়, প্রথম আলোর ব্যবস্থাপনায় উৎসবের আয়োজক বাংলাদেশ গণিত অলিম্পিয়াড কমিটি। দশম গণিত আঞ্চলিক উৎসব শুরু হয় ১৮ ডিসেম্বর কুষ্টিয়া ও দিনাজপুরে অনুষ্ঠানের মধ্য দিয়ে। পঞ্চগড়, ঠাকুরগাঁও, নীলফামারী ও দিনাজপুর জেলার শিক্ষার্থীরা জড়ো হয় দিনাজপুর জিলা স্কুলে। ৯২টি শিক্ষাপ্রতিষ্ঠানের ৮৫৯ জন শিক্ষার্থী অংশ নেয়। জাতীয় সংগীতের সঙ্গে জাতীয় পতাকা এবং বাংলাদেশ ও আন্তর্জাতিক গণিত অলিম্পিয়াডের পতাকা তোলার মধ্য দিয়ে শুরু হয় উৎসব। শিক্ষার্থীরা যখন গণিত সমাধানে ব্যস্ত, তখন অভিভাবকেরা ব্যস্ত নিজেদের মধ্যে গণিত আড্ডায়। অনুষ্ঠানস্থলে ছিল বাংলাদেশ গণিত অলিম্পিয়াড, বাংলাদেশ ওপেন সোর্স নেটওয়ার্ক, তাম্রলিপি, বিজ্ঞান একাডেমি, অনুপম প্রকাশনী,সময় প্রকাশনীসহ বিভিন্ন গণিতের স্টলে ছিল শিক্ষার্থীদের পাশাপাশি অভিভাবকদের ভিড়। পরীক্ষা শেষে শুরু হয় প্রশ্নোত্তর পর্ব। এ পর্বে শিক্ষার্থীদের বিভিন্ন প্রশ্নের উত্তর দেন হাজী দানেশ বিজ্ঞান ও প্রযুক্তি বিশ্ববিদ্যালয়ের রেজিস্ট্রার অধ্যাপক বলরাম রায়, অধ্যাপক শাহাদাৎ হোসেন খান, বিজ্ঞান একাডেমির বিকাশ চন্দ্র সরকার, দিনাজপুর জিলা স্কুলের প্রধান শিক্ষক মো. শাহিন আক্তার। সাংস্কৃতিক পর্বে দিনাজপুর বন্ধুসভা পরিবেশন করে রবীন্দ্রনাথের কাব্য নাটক দেবতার গ্রাস। এ ছাড়া নৃত্য পরিবেশন করে পঞ্চম শ্রেণীর ছাত্রী মৃত্তিকা। গণিতের গানের পর ফলাফল ঘোষণা ও সনদ বিতরণের মধ্য দিয়ে শেষ হয় দিনাজপুরের উৎসব।


ব্যতিক্রম নয় রংপুর
১৯ ডিসেম্বর শিক্ষার্থীদের পাশাপাশি অভিভাবকদের ভিড় রংপুর জিলা স্কুলে অনুষ্ঠিত গণিত উৎসবে। কুড়িগ্রাম, লালমনিরহাট, জয়পুরহাট, গাইবান্ধা ও রংপুর জেলার ৯২টি শিক্ষাপ্রতিষ্ঠানের এক হাজার শিক্ষার্থীর অংশগ্রহণের মধ্য দিয়ে সকাল ১০টায় শুরু হয় উৎসব। নানা আয়োজনের মধ্য দিয়ে জমে উঠেছিল দশম জাতীয় গণিত উৎসবের দ্বিতীয় দিন। বাদকদলের বাজনায় আগে থেকেই বোঝা গেল অনুষ্ঠানের আমেজ। শিক্ষার্থীরা প্রচণ্ড শীত উপেক্ষা করে অনেক উৎসাহ নিয়ে উপস্থিত হয় অনুষ্ঠানস্থলে। সকালে জাতীয় সংগীত পরিবেশনের সঙ্গে সঙ্গে পতাকা তোলার মধ্য দিয়ে রংপুর জিলা স্কুলে অনুষ্ঠান শুরু হয়। জাতীয় পতাকা উত্তোলন ও অনুষ্ঠানের উদ্বোধন ঘোষণা করেন রংপুর জিলা স্কুলের প্রধান শিক্ষক এ আর মিজানুর রহমান। বাংলাদেশ ও আন্তর্জাতিক গণিত অলিম্পিয়াডের পতাকা উত্তোলন করেন ডাচ্-বাংলা ব্যাংকের রংপুর শাখার ব্যবস্থাপক মনজুরুল কাদের ও রংপুর ক্যান্টনমেন্ট পাবলিক স্কুল ও কলেজের গণিতের শিক্ষক আবু তালহা সিদ্দিক। পরীক্ষা শেষে চলে উত্তরপত্র মূল্যায়নের কাজ। অন্যদিকে মাঠে চলে সাংস্কৃতিক অনুষ্ঠান ও প্রশ্নোত্তর পর্ব। উপস্থিত ছিলেন রোকেয়া বিশ্ববিদ্যালয়ের গণিতের শিক্ষক হাফিজুর রহমান, কারমাইকেল কলেজের সাবেক অধ্যক্ষ খাইরুল আলম। অনুষ্ঠান সঞ্চালনায় ছিলেন গণিত অলিম্পিয়াডের একাডেমিক কাউন্সিলর মাহমুদুল হাসান সোহাগ।
সিরাজগঞ্জ এবারই প্রথম গণিত উৎসবের ভেন্যু। সিরাজগঞ্জের খুদে গণিতবিদদের মধ্যে উত্তেজনা কতটা বেশি ছিল, তা আমরা টের পেয়েছি স্কুলের মাঠে ঢোকার পর। সাধারণত সকাল থেকে শিক্ষার্থীরা নিজেদের মধ্যে আলাপ-পরিচয় করে, এদিক-ওদিক ঘুরে বেড়ায় আর যখন সময় হয় উদ্বোধনের, তখন জমায়েত হয় জাতীয় ও গণিত পতাকার সামনে। প্রথমবার বলে হয়তো আমরা গিয়ে দেখি, সব শিক্ষার্থী এই শীতের মধ্যে সারিবদ্ধভাবে দাঁড়িয়ে পড়েছে। আমরা সচরাচর সবচেয়ে দূরের অংশগ্রহণকারীর জন্য অপেক্ষা করি। এখানেও তাই উদ্বোধনী পর্ব শুরু হতে হতে শিক্ষার্থীদের অপেক্ষার পালা বেশি হয়েছে। কিন্তু আমি যখন সমবেত শিক্ষার্থীদের কাছে জানতে চাইলাম, তখন তারা সানন্দে জানাল—এতে তাদের কোনো অসুবিধা হয়নি!
উত্তরবঙ্গে তীব্র শীত, ঘন কুয়াশা। দিনাজপুরের উৎসবে অংশ নেওয়ার জন্য পঞ্চগড়ের শিক্ষার্থীরা সূর্য ওঠার আগেই বিছানা ত্যাগ করেছে। খুব ভোরে ঘন কুয়াশার মধ্যে তাদের বাস ছুটে চলেছে দিনাজপুরের দিকে। শীত কাটানোর জন্য শিক্ষার্থীরা হাততালির সঙ্গে সঙ্গে জোরে চিৎকার করেছে। চার ভেন্যুর শিক্ষার্থীদের চিৎকারের সঙ্গে সঙ্গে মাদক, মুখস্থ আর মিথ্যাকে ‘না’ বলা পৌঁছে গেছে উত্তরবঙ্গের ১৬ জেলার আনাচ-কানাচে।
শিক্ষার্থীদের সঙ্গে আলাপচারিতায় বোঝা গেল, একটি অংশের গাণিতিক উৎকর্ষ বেড়েছে অনেকখানি। জুনিয়র ক্যাটাগরির শিক্ষার্থীরাও বৃত্তস্থ চতুর্ভুজের বৈশিষ্ট্য নিয়ে ভাবে, সংখ্যার নানা বৈশিষ্ট্য কীভাবে প্রকাশিত হয় তার চ্যালেঞ্জ গ্রহণে পিছপা হয় না। গণিত অলিম্পিয়াডের পরীক্ষায় প্রশ্নের মান ক্রমাগত উন্নত করা হচ্ছে। ২০০৪ সালের প্রশ্নের সঙ্গে ২০১২ সালের প্রশ্নের তুলনা করলে এটি সহজেই বোঝা যায়। কিন্তু যখন ১০-এ ৮, ৯ বা ১০ পাওয়া শিক্ষার্থীদের দেখা মেলে, তখনই বোঝা যায় কেবল একটু পরিচর্যা করতে পারলে আমাদের শিক্ষার্থীরা কোথায় যেতে পারে!
গণিত উৎসবের প্রাণ গণিত, তবে সেটিই সব নয়। দেশ, মুক্তিযুদ্ধ—সবই আমাদের নতুন প্রজন্মের অন্তরে। তার প্রমাণ মিলল চার ভেন্যুর সাংস্কৃতিক পর্বে। সেখানে গণিত নিয়ে যেমন নাটিকা ছিল, তেমনি ছিল দেশের কবিতা, গান ও নাচ। সবটা জুড়ে বাংলাদেশকে এগিয়ে নেওয়ার প্রত্যয়।
গণিত উৎসবের সবচেয়ে আকর্ষণীয় পর্বের নাম প্রশ্নোত্তর পর্ব। গণিত উৎসবই প্রথম এই দেশের শিক্ষার্থীদের মধ্যে প্রশ্ন করার দর্শনটি বড় পরিসরে ছড়িয়ে দেওয়ার চেষ্টা করছে। এবারের উৎসবগুলোও তার ব্যতিক্রম নয়। শিক্ষার্থীরা তাদের প্রশ্ন নিয়ে অপেক্ষা করে সারা বছর। কখন উৎসব হবে, কখন তারা প্রশ্ন করবে। সব প্রশ্নের উত্তর আমরা দিতে পারি না, সময়ের অভাবে।
আমাদের শিক্ষার্থীদের চিন্তার জগৎ কতটা প্রসারিত হচ্ছে তার প্রমাণ মেলে এ পর্বে। মরার পর মানুষের শক্তি কোথায় যায়? মহাবিশ্ব ‘কোথায়’ প্রসারিত হচ্ছে? এমনতর প্রশ্নের পাশাপাশি গণিতের চিরন্তন প্রশ্নগুলোও তাদের ভাবায়। কোথাও কোথাও শিক্ষার্থীরা ‘পারপেচুয়াল মোশন মেশিনের’ ধারণাও নিয়ে আসে।
প্রশ্নের ধরন ও মান দেখে আমার মনে হয়েছে, বিগত বছরগুলোতে আমাদের শিক্ষার্থীদের জ্ঞানের গভীরতা বাড়ছে। ‘আপনার প্রিয় রং কী?’ এমন প্রশ্ন তারা এখন করে না।
যে প্রশ্ন তাদের ভাবায়, ঘুমাতে দেয় না, সেগুলোই তারা তুলে ধরে আমাদের সামনে!
প্রশ্ন করা একটি সমাজকে যুক্তির প্রতি অনুরক্ত করে। যে জ্ঞানভিত্তিক সমাজ গঠনের কথা আমরা ভাবছি, তার জন্য প্রশ্ন করাটা বেশি জরুরি।
এখনো আমাদের দেশে অনেক শিক্ষাপ্রতিষ্ঠানে প্রশ্ন করাকে উৎসাহিত করা হয় না। কিন্তু প্রশ্ন না থাকলে সমাজ, সভ্যতা কিছুই এগোয় না। গণিত উৎসব প্রতিবার সেটা আমাদের চোখে আঙুল দিয়ে দেখিয়ে দেয়!
প্রশ্ন করাটা আমাদের শিক্ষা-সংস্কৃতির অবিচ্ছেদ্য অঙ্গ হয়ে উঠুক, এ কামনা করি।
১৭ ডিসেম্বর বিকেলে প্রথম আলো কার্যালয়ের সামনে থেকে দুটি মাইক্রোবাস রওনা হয়। একটি উত্তরে, একটি দক্ষিণে। গণিত উৎসবের গাড়ি। ১৮ ডিসেম্বর থেকে শুরু হয়েছে ডাচ্-বাংলা ব্যাংক-প্রথম আলো গণিত উৎসব ২০১২-এর আয়োজন। অন্য যেকোনো বারের চেয়ে এবারের আয়োজনের ব্যাপ্তি বেশি। ১৭টি আঞ্চলিক উৎসবের পর জাতীয় উৎসব। জাতীয় উৎসবের দিনক্ষণ নির্দিষ্ট, ফেব্রুয়ারি মাসের দ্বিতীয় শুক্র ও শনিবার! প্রতিবছর শেষ আঞ্চলিক উৎসব হয় জানুয়ারির শেষ দিকে। সে উৎসবের বিজয়ীরা জাতীয় উৎসবের প্রস্তুতির জন্য পর্যাপ্ত সময় পায় না বলে সব সময় একটু অনুযোগ করে থাকে। এ কারণে এবার জাতীয় উৎসবের এক মাস আগে সব আঞ্চলিক উৎসব শেষ করার উদ্যোগ নেওয়া হয়েছে।
দক্ষিণবঙ্গের গাড়িতে আমি যোগ দিয়েছি যশোর থেকে। তার আগে কুষ্টিয়া অঞ্চলের উৎসব শেষ হয়েছে। যশোর, খুলনা আর গোপালগঞ্জের উৎসবে সেই একই চিত্র। ঘন কুয়াশা, গোপালগঞ্জে তো বৃষ্টির মতো কুয়াশা পড়ছিল, কনকনে হাওয়া, দেশের সর্বনিম্ন তাপমাত্রা—এগুলোর কোনোটাই হাজার হাজার খুদে গণিতবিদকে মাঠে জড়ো হওয়া থেকে ঠেকাতে পারেনি।
মহেশপুর, চুয়াডাঙ্গা বা ফরিদপুরের জন্য অপেক্ষা করার সময়ও কাউকে অস্থির হতে দেখা যায়নি, কয়েকজন অভিভাবক ছাড়া। ওই অভিভাবকদের একজন বললেন, তাঁর ছেলের কোচিংয়ে পরীক্ষা আছে, তাই তাড়াতাড়ি পরীক্ষা দিয়ে ছেলেকে নিয়ে যেতে চান! বাধ্য হয়ে ওই অভিভাবককে বলতে হলো, এটি গণিতের উৎসব, পরীক্ষা নয়! সোয়া ঘণ্টার একটা অলিম্পিয়াড থাকে বটে, তবে সেটি উৎসবের একটি অংশমাত্র, সম্পূর্ণ নয়। আর যদি আমাদের লক্ষ্য হতো কেবল আইএমওর জন্য দল বাছাই, তাহলে আমরা তৃতীয় থেকে দ্বাদশ শ্রেণী পর্যন্ত শিক্ষার্থীদের জন্য উৎসবের আয়োজন করতাম না। শুধু কয়েকটা স্কুল-কলেজে বাছাই পরীক্ষা নিতে পারতাম। আনন্দের মধ্য দিয়ে গণিতভীতি কাটিয়ে উঠে গণিতকে আনন্দের উৎস হিসেবে ভাবতে শিখছে আমাদের শিক্ষার্থীরা। এসবই আমাদের উৎসবের লক্ষ্য।
এবারের উৎসবে অভিভাবকদের অংশগ্রহণ ছিল প্রাণবন্ত। খুলনা ও গোপালগঞ্জে চার শতাধিক অভিভাবক উপস্থিত ছিলেন। এক মা আমাকে বললেন, ‘কেবল মেয়ের সঙ্গে থাকব বলে আসিনি। এই উৎসব দেখার জন্য প্রতিবছরই আমি আসি।’ ফরিদপুর থেকে এইচএসসি পরীক্ষার্থী ছেলেকে নিয়ে আসা বাবা বললেন, ‘আগামী বছর থেকে ছেলেকে ছাড়াই তিনি উৎসবে আসবেন। কারণ, গত ছয় বছরে এটা তাঁর নিয়মিত উৎসবে পরিণত হয়েছে।’
তবে খুলনা বিএল কলেজের সাবেক অধ্যক্ষ গণিতবিদ হারুন অর রশিদ স্যার শিক্ষকদের অংশগ্রহণে অপ্রতুলতায় কিছুটা ক্ষুব্ধ। তিনি মনে করেন, শিক্ষার্থীদের গণিত অলিম্পিয়াডের মতো শিক্ষকদেরও গণিত অলিম্পিয়াড আয়োজন করা উচিত। তিনি আশা করেন, ভবিষ্যতে সরকার এ ধরনের উদ্যোগ নেবে। উল্লেখ্য, গোপালগঞ্জের বঙ্গবন্ধু শেখ মুজিবুর রহমান বিশ্ববিদ্যালয়ের উপাচার্য খায়রুল আলম স্যারসহ বিভিন্ন বিভাগের শিক্ষকেরা উৎসবে উপস্থিত থেকে উৎসবকে মাতিয়ে রাখেন।
যশোর, খুলনা, গোপালগঞ্জ হয়ে আমরা যখন আবার ঢাকায় ফিরছি, তখন হারুন অর রশিদ স্যারের প্রস্তাবটি খুবই প্রাসঙ্গিক মনে হয়েছে। গণিত উৎসবের মাধ্যমে শিক্ষার্থীদের গাণিতিক দক্ষতার যে বিকাশ শুরু হয়েছে, শিক্ষকদের জন্য অনুরূপ গণিত অলিম্পিয়াডের আয়োজন করলে তা আমাদের শিক্ষাব্যবস্থায় একটি গুণগত পরিবর্তন ঘটাবে।
দেখা যাক, এ বিষয়ে কেউ উদ্যোগ নেয় কি না।
সবার সেকেন্ড ডিফারেন্সিয়াল নেগেটিভ হোক।
হঠাৎ করে কুয়াশা আর প্রচণ্ড শীতে কাবু সারা দেশ। তবে গণিত উৎসবের ভেন্যুতে নেই তার কোনো চিহ্ন! শীতের গরম কাপড় মুড়িয়ে খুদে গণিতবিদদের নিয়ে এসেছেন বাবা-মা। ‘গণিত শেখো, স্বপ্ন দেখো’—স্লোগানে দেশজুড়ে শুরু হয়েছে আঞ্চলিক গণিত উৎসব। শুরুটা ছিল ১৮ ডিসেম্বর। একসঙ্গে অনেক গণিতবিদের পদচারণে মুখর উৎসব প্রাঙ্গণ। এবারের দশম গণিত অলিম্পিয়াডের দক্ষিণবঙ্গের শুরু কুষ্টিয়া জিলা স্কুলে। এতে অংশ নেয় মেহেরপুর, চুয়াডাঙ্গা ও কুষ্টিয়ার ৮৬টি প্রতিষ্ঠানের ৮৪৪ জন শিক্ষার্থী। আর সেখানে কুষ্টিয়ার মিরপুর উপজেলার ষষ্ঠ শ্রেণীর ছাত্রী ইফান আমান রিনি ১০-এ ১০ পেয়ে কুষ্টিয়ার সেরাদের সেরা নির্বাচিত হয়।
জাতীয় সংগীতের সঙ্গে জাতীয় এবং বাংলাদেশ ও আন্তর্জাতিক গণিত অলিম্পিয়াডের পতাকা উত্তোলন দিয়ে শুরু হয় উৎসব। এর পর শুরু হয় গণিত উৎসবের মূল আয়োজন গণিত অলিম্পিয়াড। অলিম্পিয়াড শেষে শিক্ষার্থীরা ব্যস্ত হয়ে যায় পুরোনো বন্ধুকে খুঁজতে আর নতুন বন্ধু বানাতে। একসময় মঞ্চে শুরু হয় গণিত উৎসবের গান। আর তার পরই শুরু হয় খুদে গণিতবিদদের জমজমাট প্রশ্নোত্তর পর্ব। সে সময় একটু বেশি কথাবার্তা হচ্ছিল দর্শক সারিতে থাকা খুদে গণিতবিদদের মধ্যে। প্রশ্ন করল কুষ্টিয়ার শিক্ষার্থী আতিকা রহমতুল্লা। প্রশ্ন করেই তাক লাগিয়ে দিল সে! সবাই তাকিয়ে আছে তার দিকে। তার প্রশ্ন, নিউটনের তৃতীয় সূত্রে ভুল আছে। দর্শক সারিতে থাকা খুদে গণিতবিদ, অভিভাবক, বন্ধুসভাসহ সবাই তার দিকে তাকিয়ে। সবার মনে একটাই প্রশ্ন, কী বলে এই মেয়ে! মঞ্চে থাকা শিক্ষকেরা বললেন, ‘তোমার সাহস দেখে আমরা অবাক হয়েছি। আমরা চাই এমন সাহসী গণিতবিদ। এসো, তুমি একটি পুরস্কার নিয়ে যাও।’ ভালো প্রশ্ন করলেই পুরস্কার পাওয়া যায় গণিত উৎসবে। শিক্ষকেরা বললেন, ‘আজ পর্যন্ত কোনো বিজ্ঞানী নিউটনের এই সূত্রের ওপর হাত দেওয়ার সাহস পাননি। তুমি এত সাহস করেছ, এতে আমরা অনেক খুশি।’ তাকে বুঝিয়ে দেওয়া হলো তার যুক্তির দুর্বলতা। আতিকা জেনে গেল নিউটনের সূত্রে ভুল নেই! এ তো গেল একটি প্রশ্ন! উৎসবের লোগোতে কম্পাস কেন? প্রদীপ নেভালে আলো কোথায় যায়? এমন শত শত প্রশ্নের মুখোমুখি হতে হয় মঞ্চে থাকা শিক্ষকদের। অনুষ্ঠানে শিক্ষার্থীদের এমন সব প্রশ্নের উত্তর দিয়েছেন শাহজালাল বিজ্ঞান ও প্রযুক্তি বিশ্ববিদ্যালয়ের গণিত বিভাগের অধ্যাপক রাশেদ তালুকদার, গণিত অলিম্পিয়াডের একাডেমিক কাউন্সিলর চিকিৎসক সৌমিত্র চক্রবর্তী এবং ডাচ্-বাংলা ব্যাংকের কুষ্টিয়া শাখার ব্যবস্থাপক শফিকুজ্জামান খান। চলতে থাকে আয়োজন। মাদক, মুখস্থ ও মিথ্যা—এ তিন ‘ম’-কে ‘না’ বলা হয়। উৎসবের নতুন মাত্রা যোগ করে রুবিক কিউব প্রতিযোগিতা। কুষ্টিয়ার রুবিক কিউব প্রতিযোগিতায় প্রথম স্থান অধিকারী শেখ তাশদিদের সময় লাগে ১.১ মিনিট। শেষ বেলায় পুরস্কৃত হয় ৬০ খুদে গণিতবিদ! অনুষ্ঠানটি সঞ্চালনা করেন বাংলাদেশ গণিত অলিম্পিয়াড কমিটির সমন্বয়কারী বায়েজিদ ভূইয়া জুয়েল ও প্রথম আলো কুষ্টিয়া প্রতিনিধি তৌহিদী হাসান।


শীতে কাবু নয় যশোর!
প্রচণ্ড শীত ও কুয়াশা মাড়িয়ে সকালে যশোর জিলা স্কুলে বাড়তে থাকে খুদে গণিতবিদদের পদচারণা। কে কেমন করবে, এসব নিয়ে শিক্ষার্থীরা যখন নিজেদের মধ্যে আলোচনায় ব্যস্ত, তখন অভিভাবকেরাও আলোচনায় ব্যস্ত কেমন করবে তাঁর সন্তান। ‘গণিত শেখো, স্বপ্ন দেখো’—স্লোগান নিয়ে ১৯ ডিসেম্বর যশোর আঞ্চলিক গণিত উৎসব সম্পন্ন হয়। নড়াইল, ঝিনাইদহ, মাগুরা ও যশোরের ৯৬টি প্রতিষ্ঠানের ৮২২ জন শিক্ষার্থী অংশ নেয়। বি এ এফ শাহীন কলেজের শিক্ষার্থী মোহাম্মাদ আলী জানায়, ‘ঘুম থেকে প্রতিদিন সময় করে না উঠতে পারলেও গণিত উৎসবের জন্য দ্রুত উঠে গেছি।’ অভিভাবকদের উৎসাহও ছিল বেশ। নড়াইল থেকে আসা সরকারি এম এম কলেজের শিক্ষার্থী রবিউল ইসলাম ও সুব্রত নন্দী বলেন, ছোট ভাইবোন পরীক্ষায় অংশ নিয়েছে, তাই তাদের নিয়ে এসেছি গণিত উৎসবে। এখানে এসে মনে হচ্ছে, আমরা যদি পরীক্ষায় অংশ নিতে পারতাম, তাহলে খুব ভালো লাগত। যশোর সরকারি উচ্চমাধ্যমিক বিদ্যালয়ের নুঝাত রহমান নওমি ও তামান্না তাসনিম শীতের সকালে তিনটা সোয়েটার পরে পরীক্ষা দিতে এসেছে! অনেককে দেখা গেল গণিতের স্টল থেকে বই কিনতে। পরীক্ষার হল থেকে বের হয়ে প্রায় সবাই তাদের পরীক্ষা ভালো হয়েছে বলে জানায়। গণিত উৎসবের গান দিয়ে শুরু হয় সাংস্কৃতিক অনুষ্ঠান। মাঝেমধ্যে বিদ্যুৎবিভ্রাট হলেও সেটি শিক্ষার্থীদের তেমন বিচলিত করেনি। অনুষ্ঠানে উপস্থিত ছিলেন শাহজালাল বিজ্ঞান ও প্রযুক্তি বিশ্ববিদ্যালয়ের গণিত বিভাগের অধ্যাপক রাশেদ তালুকদার, মাগুরা সরকারি হোসেন শহীদ সোহ্রাওয়ার্দী কলেজের অধ্যক্ষ এলিয়াস হোসেন, গণিত অলিম্পিয়াডের একাডেমিক কাউন্সিলর সৌমিত্র চক্রবর্তী, যশোর মেডিকেল কলেজের ফিজিওলজি বিভাগের সহকারী অধ্যাপক তৌহিদুল ইসলাম, যশোর বিজ্ঞান ও প্রযুক্তি বিশ্ববিদ্যালয়ের ইন্ডাস্ট্রিয়াল অ্যান্ড প্রোডাকশন ইঞ্জিনিয়ারিং বিভাগের শিক্ষক সম্রাট কুমার দে, যশোর জিলা স্কুলের প্রধান শিক্ষক ফরিদুল ইসলাম, ডাচ্-বাংলা ব্যাংক যশোর শাখার সহকারী ব্যবস্থাপক আবু বকর মিয়া প্রমুখ। শেষ পর্বে শিক্ষার্থীরা মাঠে পড়ে থাকা ময়লা ও আবর্জনা কুড়িয়ে তা ময়লার বাক্সে ফেলে। বাংলাদেশ গণিত অলিম্পয়াড কমিটির সাধারণ সম্পাদক মুনির হাসানকে নিশ্চয়তা দিয়ে তারা অঙ্গীকার করে, তারা কখনো মাদক নেবে না, না বুঝে মুখস্থ করবে না এবং কখনো মিথ্যা কথা বলবে না। এক ফাঁকে হয়ে যাওয়া রুবিক কিউব প্রতিযোগিতায় বিজয়ী হয় মো. রশিদ, মোয়াজ মাহমুদ। তারা দুজনই যশোর বি এ এফ শাহীন কলেজের ছাত্র।
রূপন্তী স্বপ্ন কারিগরের কাছে বিভিন্নজনের স্বপ্ন জানতে চায়। স্বপ্ন কারিগর এক এক করে শিক্ষার্থী, পরিবেশবিদ, গণিতবিদ, রাজাকার এবং মুক্তিযোদ্ধার স্বপ্ন নিয়ে রূপন্তীর সামনে হাজির হয়। খুলনা গণিত উৎসবের সাংস্কৃতিক পর্বে খুলনা বন্ধুসভার বন্ধু শাওনের পরিকল্পনা ও পরিচালনায় মঞ্চায়িত রূপন্তীর স্বপ্নতে ছিল এমন আয়োজন। খুলনা জিলা স্কুলে অনুষ্ঠিত গণিতের এই আয়োজনে বাগেরহাট, সাতক্ষীরা আর খুলনার শিক্ষার্থীরাও নিবিষ্ট মনে তাদের স্বপ্ন শোনে। এতে রূপন্তীর মতো অন্য খুদে গণিতবিদেরাও ‘রাজাকার’ বাদে অন্য সবার স্বপ্ন ধারণ করতে চায়। এ ছাড়া সমার্পণ বিশ্বাস, ফাইজা হোসেন ও চ্যানেল আইয়ের ‘ক্ষুদে গানরাজ’খ্যাত শিল্পী নরমিন পুঁথির গান উপস্থিত শিক্ষার্থী, অভিভাবক ও শিক্ষকদের মুগ্ধ করে। সংগীতের মধ্যে নৃত্য পরিবেশন করে শাহরিয়া তাবাসসুম। খুলনা বন্ধুসভার বাংলাদেশের মানচিত্রের চারদিকে সবুজ আর লাল বৃত্তের দেয়াল পত্রিকাটির পুরোটাই সাজানো হয় উৎসবে অংশ নেওয়া শিক্ষার্থীদের লেখা নিয়ে। এখান থেকে বেছে নেওয়া তিনটি সেরা লেখার লেখককে পুরস্কৃত করা হয়। মূল আয়োজনের পাশাপাশি শিক্ষার্থীরা ছিল নানা ধরনের গণিতের সমাধান আর আলোচনায় ব্যস্ত।
খুলনা জিলা স্কুলে অনুষ্ঠিত আঞ্চলিক গণিত উৎসবে খুলনা, বাগেরহাট ও সাতক্ষীরার ৯৩টি শিক্ষাপ্রতিষ্ঠানের প্রায় এক হাজার ২০০ শিক্ষার্থী অংশ নেয়। অনুষ্ঠানে উপস্থিত ছিলেন খুলনা প্রকৌশল ও প্রযুক্তি বিশ্ববিদ্যালয়ের পদার্থবিজ্ঞান বিভাগের শিক্ষক শিবেন্দ্র শেখর শিকদার, খুলনা বিশ্ববিদ্যালয়ের গণিতের শিক্ষক সরদার ফিরোজ আহমেদ, শাহজালাল বিজ্ঞান ও প্রযুক্তি বিশ্ববিদ্যালয়ের গণিত বিভাগের শিক্ষক রাশেদ তালুকদার, খুলনা সরকারি বিএল কলেজের গণিতের শিক্ষক কে এম রব্বানী, ডাচ্-বাংলা ব্যাংক খুলনার ভাইস প্রেসিডেন্ট মঞ্জুরুল আলম এবং বাংলাদেশ গণিত অলিম্পিয়াডের সাধারণ সম্পাদক মুনির হাসান।


গোপালগঞ্জে বৃষ্টির মতো কুয়াশা!!!
‘শীতের প্রকোপ যেন আজ তাকে ছুঁতে পারছে না। সবার আগে ঘুম থেকে উঠে সে আমাদের ঘুম ভাঙায় এবং নিজে প্রস্তুত হয় গণিত উৎসবে অংশ নেওয়ার জন্য।’ এমনটাই জানালেন এস এম জোবায়ের হোসেনের মা।
জেহান ভালো গান গায়। ফলাফলে দেখা গেল, শুধু সাংস্কৃতিক অঙ্গনেই নয়, গণিতেও তার যথেষ্ট দক্ষতা আছে। জেহান জুনিয়র ক্যাটাগরিতে অংশ নিয়ে চ্যাম্পিয়ন হয়। ‘গণিত শেখো, স্বপ্ন দেখো’—স্লোগান নিয়ে ২১ ডিসেম্বর গোপালগঞ্জ আঞ্চলিক উৎসব সম্পন্ন হয়। গোপালগঞ্জের উৎসব মাতিয়েছে বৃহত্তর ফরিদপুরের পাঁচ জেলার ৯৫টি শিক্ষাপ্রতিষ্ঠানের প্রায় ৭৮৭ জন খুদে গণিতবিদ। বৃষ্টির মতো কুয়াশাঘেরা দিনেও এস এম মডেল সরকারি উচ্চবিদ্যালয়ের প্রাঙ্গণ ছিল প্রাণবন্ত।
উৎসব প্রাঙ্গণের প্রবেশদ্বারে আসামাত্রই বেজে উঠছিল বাদ্যবাজনা। বাজনার তালে তালে শিক্ষার্থীদের মন যেন নেচে ওঠে। গণিতমেজাজি শিক্ষার্থীরা শীতের সকালটা উপভোগ করছিল। তাদের কেউ এসেছে মা-বাবাকে সঙ্গে নিয়ে, আবার কেউ এসেছে শিক্ষকদের সঙ্গে।
জাতীয় সংগীতের সঙ্গে জাতীয় পতাকা এবং বাংলাদেশ ও আন্তর্জাতিক গণিত অলিম্পিয়াডের পতাকা উত্তোলনের মধ্য দিয়ে শুরু হয় উৎসবের মূল আয়োজন। এ সময় শিক্ষার্থীরা সারিবদ্ধ হয়ে দাঁড়িয়ে জাতীয় পতাকা ও জাতীয় সংগীতের প্রতি শ্রদ্ধা জানায়। উদ্বোধনী পর্ব শেষে শিক্ষার্থীরা নিজ আসনে গিয়ে এক ঘণ্টা ১৫ মিনিটের শ্বাসরুদ্ধকর পরীক্ষায় অংশ নেয়।
অন্যদিকে অভিভাবকদের উৎকণ্ঠার কোনো কমতি নেই। পরীক্ষাশেষে গণিতের গান দিয়ে শুরু হয় বন্ধুসভার বন্ধু ও শিক্ষার্থীদের জাঁকজমকপূর্ণ সাংস্কৃতিক পর্ব। তারা একের পর এক গান ও নৃত্য পরিবেশন করে সবার মনকে করে তোলে আরও উৎফুল্ল। সাংস্কৃতিক পর্বের মূল প্রতিপাদ্য ছিল মুক্তিযুদ্ধের চেতনায় বাংলাদেশকে গড়ে তোলার অঙ্গীকার। পরে খুদে গণিতবিদদের বিভিন্ন প্রশ্নে উৎসব প্রাঙ্গণ মুখরিত হয়ে ওঠে। গণিত এসেছে কীভাবে, ঋণাত্মক সংখ্যার বর্গমূল হয় না কেন, গণিত কি সত্য, না আপেক্ষিক—শিক্ষার্থীদের এমন নানা প্রশ্নের মধ্য দিয়ে এগিয়ে চলে অনুষ্ঠান। বাংলাদেশ গণিত অলিম্পিয়াড কমিটির সাধারণ সম্পাদক মুনির হাসান পরিচালিত এ পর্বে মঞ্চ থেকে বিভিন্ন প্রশ্নের উত্তর দেন শাহজালাল বিজ্ঞান ও প্রযুক্তি বিশ্ববিদ্যালয়ের গণিত বিভাগের শিক্ষক রাশেদ তালুকদার, বঙ্গবন্ধু শেখ মুজিবুর রহমান প্রযুক্তি বিশ্ববিদ্যালয়ের শিক্ষক হিমাদ্রি শেখর চক্রবর্তী, দীপঙ্কর কুমার সরকার ও গণিতবিদ সৌমিত্র চক্রবর্তী। এ সময় শিক্ষার্থীরা বুদ্ধিদীপ্ত প্রশ্ন করে পুরস্কার ছিনিয়ে নেয়। এ পর্বের শেষে রুবিক কিউব প্রতিযোগিতা অনুষ্ঠিত হয়। দ্রুত এ সমস্যার সমাধান করে পুরস্কার জিতে নেয় ফরিদপুর ও রাজবাড়ীর দুই খুদগণিতবিদ।


দেশকে মায়ের মতো ভালোবাসা, মিথ্যা, মুখস্থ ও মাদককে না বলা—এসব অঙ্গীকারের মধ্য দিয়ে শুরু হয় সমাপনী পর্ব। এ পর্বে এস এম মডেল উচ্চবিদ্যালয়ের প্রধান শিক্ষকের হাতে ভেন্যু স্মারক তুলে দেওয়া হয়। আমন্ত্রিত গুণীজনেরা শিক্ষার্থীদের আনন্দের সঙ্গে গণিত করার উপদেশ দেন। পরে চার ক্যাটাগরিতে গোপালগঞ্জ আঞ্চলিক উৎসব থেকে ৫০ জন খুদে গণিতবিদকে জাতীয় উৎসবের জন্য নির্বাচন করা হয়। বিজয়ীদের হাতে তুলে দেওয়া হয় সনদ। পরিয়ে দেওয়া হয় বিজয়ীর মেডেল ও বিজয়ী টি-শার্ট। ‘আমরা করব জয়’— এ গানের মধ্য দিয়ে উৎসব শেষ হয়। শিক্ষার্থীরা যার যার গন্তব্যে যেতে ব্যস্ত। এমন আয়োজন নিয়েই এগিয়ে চলছে গণিত উৎসব ২০১২।
খাগড়াছড়ি
২৬ ডিসেম্বর সোমবার ২০১১ খাগড়াছড়ি সরকারি উচ্চবিদ্যালয়।
চট্টগ্রাম
২৭ ডিসেম্বর মঙ্গলবার ২০১১ সেন্ট প্ল্যাসিড হাইস্কুল, চট্টগ্রাম।
ঢাকা-১
৩০ ডিসেম্বর শুক্রবার ২০১১ গবর্নমেন্ট ল্যাবরেটরি হাইস্কুল, ঢাকা।
বরিশাল
৩ জানুয়ারি মঙ্গলবার ২০১২ বরিশাল মডেল স্কুল অ্যান্ড কলেজ, বরিশাল।
ঢাকা-২
৬ জানুয়ারি শুক্রবার ২০১২ রাজউক উত্তরা মডেল কলেজ, ঢাকা।
কুমিল্লা
১০ জানুয়ারি মঙ্গলবার ২০১২ নবাব ফয়েজুন্নেসা সরকারি বালিকা উচ্চবিদ্যালয়, কুমিল্লা।
নোয়াখালী
১১ জানুয়ারি বুধবার ২০১২ নোয়াখালী জিলা স্কুল, নোয়াখালী।
সিলেট
১৪ জানুয়ারি শনিবার ২০১২ ব্লু বার্ড স্কুল অ্যান্ড কলেজ, সিলেট।
তীব্র শীত উপেক্ষা করে সকালে উপস্থিত হতে শুরু করে রাজশাহী উৎসবের শিক্ষার্থীরা। রাজশাহী মডেল স্কুল অ্যান্ড কলেজে আস্তে আস্তে ভিড় জমাতে শুরু করে খুদে গণিতবিদেরা। রাজশাহী, নাটোর, নওগাঁ, চাঁপাইনবাবগঞ্জের ১২২টি প্রতিষ্ঠানের প্রায় এক হাজার শিক্ষার্থী অংশ নেয় রাজশাহী উৎসবে। ২১ ডিসেম্বর সকাল ১০টার সময় জাতীয় সংগীতের মাধ্যমে জাতীয় পতাকা উত্তোলন এবং উৎসবের উদ্বোধন ঘোষণা করেন রাজশাহী জেলা প্রশাসক আবদুল হান্নান। এ সময় বাংলাদেশ গণিত উৎসবের পতাকা উত্তোলন করেন রাজশাহী মডেল স্কুল অ্যান্ড কলেজের অধ্যক্ষ এস এম জার্জিস কাদির এবং আন্তর্জাতিক গণিত অলিম্পিয়াডের পতাকা উত্তোলন করেন ডাচ্-বাংলা ব্যাংকের রাজশাহী শাখার ব্যবস্থাপক এ বি এম মামুনুল কবির।
এরপর সকাল সাড়ে ১০টায় শুরু হয় পরীক্ষা। পরীক্ষা শেষে শুরু হয় সাংস্কৃতিক পর্ব। এ পর্বে রাজশাহী আবৃত্তি পরিষদের শরীফ আহমেদ, রবি, মাসুদ, স্বর্ণা, নওশীন, অর্চি আবৃত্তি করেন কবি আবু জাফর ওবায়দুল্লাহর কবিতা ‘আমি কিংবদন্তীর কথা বলছি’। এরপর সরকারি পিএন বালিকা উচ্চবিদ্যালয়ের ষষ্ঠ শ্রেণীর ছাত্রী তুলি পরিবেশন করে দেশের গান ‘জন্ম আমার ধন্য হলো মাগো’ গানটি। এর পরে বন্ধুসভার পান্থ গিয়াসী, শুভ, সামীদ, রং পরিবেশন করেন মজার নাটক গণিত নিয়ে অঙ্ক। নাচের সংগঠন ধ্রুপদালোকের নাচের মাধ্যমে সমাপ্তি ঘটে সাংস্কৃতিক পর্বের। এর পরে শুরু হয় প্রশ্নোত্তর পর্ব। শূন্যকে কোনো সংখ্যা দ্বারা ভাগ করলে শূন্য হয়, কিন্তু কোনো সংখ্যাকে শূন্য দ্বারা ভাগ করলে শূন্য হয় না কেন? শিক্ষার্থীদের এমন ধরনের প্রশ্নের উত্তর দেন রাজশাহী বিশ্ববিদ্যালয়ের গণিত বিভাগের শিক্ষক কাজী সেলিনা সুলতানা, নাসিমা আক্তার, আসহাবুল হক এবং রাজশাহী প্রকৌশল ও প্রযুক্তি বিশ্ববিদ্যালয়ের শিক্ষক ইকবাল মতিন ও শামসুল আলম। প্রশ্নোত্তর পর্ব শেষে শুরু হয় রুবিক কিউব প্রতিযোগিতা। এর পরে শুরু হয় সমাপনী পর্ব। ৬০ জন বিজয়ীর নাম ঘোষণার মাধ্যমে সমাপ্তি ঘটে রাজশাহী উৎসবের। পুরো অনুষ্ঠান সঞ্চালনা করেন বাংলাদেশ গণিত অলিম্পিয়াড কমিটির একাডেমিক কাউন্সিলর মাহমুদুল হাসান।


সিরাজগঞ্জের প্রথম গণিত উৎসব
সিরাজগঞ্জ এই প্রথমবারের মতো আঞ্চলিক উৎসবের আয়োজক জেলা হয়েছে। এ কারণে প্রশাসন, শিক্ষার্থী এবং অভিভাবকদের উৎসাহের কোনো কমতি ছিল না। আয়োজনে কোনো দুর্বলতা ভবিষ্যতের ভেন্যু হারানোর যন্ত্রণায় যাতে পরিণত না হয়, সে ব্যাপারে সচেষ্ট ছিল সবাই! পাবনা, বগুড়া, সিরাজগঞ্জ—এ তিন জেলার ৭৫০ জন শিক্ষার্থী অংশ নেয় সিরাজগঞ্জ গণিত উৎসবে। এদের মধ্যে অনেকে এবারই প্রথম গণিত উৎসবে অংশ নিয়েছে। সিরাজগঞ্জের অভিভাবকেরা তাঁদের জেলা গণিত উৎসবের নতুন ভেন্যু হিসেবে নির্বাচিত করায় বাংলাদেশ গণিত অলিম্পিয়াড কমিটিকে কৃতজ্ঞতা জানায়!
সর্বকনিষ্ঠ শিক্ষার্থী ছিল মোহাম্মদীয়া সরকারি প্রাথমিক বিদ্যালয়ের তৃতীয় শ্রেণীর ছাত্রী সুস্মিতা। উৎসবে আসতে পেরে চরম আনন্দিত সে। সে জানাল, পরীক্ষা তার ভালো হয়েছে, এই আয়োজনে আসতে পেরে অনেক কিছু সে শিখতে, দেখতে পেরেছে।
উদ্বোধনী পর্বের পর পরীক্ষা আর পরীক্ষা শেষে বন্ধুতা পর্ব। এরপর শুরু হয় সাংস্কৃতিক পর্ব। সাংস্কৃতিক পর্বের শুরুতেই গণিতের গান। অনুষ্ঠানে ছিল দেশের গান, রবীন্দ্রনাথের ‘মাঝি’ কবিতার আবৃত্তি, ‘সূর্যোদয়ে তুমি সূর্যাস্তে তুমি ও আমার বাংলাদেশ, প্রিয় জন্মভূমি’ গানের সঙ্গে নাচ, এবং আদিবাসীদের নাচ। নাচ পরিবেশন করেন সিরাজগঞ্জের রায়গঞ্জ উপজেলার আমসরা গ্রামের পাখি, কনক, শিল্পী, শাপলা, অঞ্জনা ও অর্চনা। সাংস্কৃতিক অনুষ্ঠান শেষে শুরু হয় প্রশ্নোত্তর পর্ব। এ পর্বে শিক্ষার্থীরা নানা ধরনের অজানা প্রশ্নের উত্তর জানার চেষ্টা করে। তাদের প্রশ্নের উত্তর দেন বাংলাদেশ গণিত অলিম্পিয়াড কমিটির একাডেমিক কাউন্সিলর মাহমুদুল হাসান, সিরাজগঞ্জ সরকারি কলেজের শিক্ষক জসীম উদ্দীন শেখ, মো. আবদুল্লাহ আল মাহমুদ শহিদুল ইসলাম ও আবদুল হাই।
ভালো ছাত্র নয়, ভালো মানুষ চাই। দেশকে ভালোবাসতে হবে, দেশের মানুষকে ভালোবাসতে হবে, ভালো কাজে নিজেকে নিয়োজিত করতে হবে ছাত্রজীবন থেকে—এমন শপথ করানো হয় সব শিক্ষার্থীকে। এর সঙ্গে ছিল শিক্ষার্থীদের মাদক, মুখস্থ, মিথ্যাকে ‘না’ বলা।
প্রশ্নোত্তর পর্ব শেষে রুবিক কিউব প্রতিযোগিতায় ৬০ সেকেন্ডে রুবিকস মিলিয়ে প্রথম হয় বগুড়া আযিযুল হক কলেজের একাদশ শ্রেণীর ছাত্র মুহিম মুক্তাদীর খান। এর পরে সমাপনী পর্বে বিএল সরকারি উচ্চবিদ্যালয়ের প্রধান শিক্ষক ফনীন্দ্রনাথ সরকারের হাতে ভেন্যু স্মারক তুলে দেওয়া হয়। পুরস্কার তুলে দেওয়া হয় ৬০ জন শিক্ষার্থীর হাতে।
প্রতিযোগিতায় ১০ এ ১০ পেয়েছে সিরাজগঞ্জের সাজিদ আক্তার তূর্য।
গণিত উৎসব উপলক্ষে চার পাতার রঙিন বিশেষ সংখ্যা প্রকাশিত হবে জাতীয় উৎসবের পরপরই। তোমাদের আনন্দ, খুশি, চাওয়া ও পাওয়ার পসরা পাঠিয়ে দাও আমাদের ঠিকানায় আগামী ৩০ জানুয়ারির মধ্যে। এমনকি যারা এ বছর অংশ নিতে পারোনি, তারাও পাঠাতে পারো নিজের অনুভূতি।
লেখা পাঠানোর ঠিকানা
গণিত উৎসব বিশেষ সংখ্যা
প্রথম আলো (ষষ্ঠ তলা)গণিত উৎসবের আর বেশি দেরি নেই। স্বেচ্ছাসেবকদের হাতে অনেক অনেক কাজ। সবাইকে কাজ ভাগ করে নিতে হবে। সে জন্য সারা দেশের গণিত অলিম্পিয়াড স্বেচ্ছাসেবক (মুভার্স) ও বন্ধুসভার সদস্যদের প্রস্তুতি নিতে হবে এখন থেকেই। এ লক্ষ্যে ৫ ডিসেম্বর সোমবার বিকেল চারটায় ঢাকার স্বেচ্ছাসেবকদের এক সভা প্রথম আলো কার্যালয়ের পঞ্চম তলার সেমিনার কক্ষে অনুষ্ঠিত হবে। সভায় পুরোনো স্বেচ্ছাসেবক এবং পাশাপাশি নতুন স্বেচ্ছাসেবক হতে আগ্রহী সবাইকে দুই কপি পাসপোর্ট সাইজের রঙিন ছবিসহ পূর্ণাঙ্গ জীবনবৃত্তান্ত নিয়ে সভায় উপস্থিত থাকার জন্য অনুরোধ করা হচ্ছে। অবশ্যই আগ্রহী স্বেচ্ছাসেবকদের কমপক্ষে স্নাতক পর্যায়ের শিক্ষার্থী হতে হবে।


১০০ কাজী নজরুল ইসলাম এভিনিউ, কারওয়ান বাজার, ঢাকা।
গণিত অলিম্পিয়াডের আয়োজনটি হয় দুটি প্রধান উদ্দেশ্য সামনে রেখে। একটি হলো সাধারণ শিক্ষার্থীদের মধ্য থেকে গণিতভীতি দূর করে তাদের মাঝে গণিতের সুন্দর, মজাদার দিকটি জনপ্রিয় করে তোলা। অন্য একটি দিক হলো, আন্তর্জাতিক গণিত অলিম্পিয়াডের জন্য বাংলাদেশ দলের প্রতিনিধি নির্বাচন করা। যখন দ্বিতীয় লক্ষ্যটি সামনে আসে, তখন স্বাভাবিকভাবেই চলে আসে কীভাবে প্রস্তুতি নিলে একজন শিক্ষার্থী আন্তর্জাতিক গণিত অলিম্পিয়াডের জন্য উপযুক্ত প্রস্তুতি নিতে পারে। আমাদের গণিত অলিম্পিয়াডের গাঠনিক কাঠামোটি এভাবেই প্রস্তুত করা, যেখানে একদম প্রাথমিক পর্যায়ে আমাদের পাঠ্যসূচিকে ভিত্তি ধরে শিক্ষার্থীদের দক্ষতা যাচাই করা হয়। তবে পরবর্তী ধাপগুলোতে ভালো করতে হলে প্রয়োজন পড়বে উচ্চতর জ্ঞানের, হতে হবে আরও দক্ষ। গণিত অলিম্পিয়াডের সামগ্রিক রূপরেখার সঙ্গে খাপ খাইয়ে নিতে হলে এই অতিরিক্ত প্রস্তুতিটুকু নিতেই হবে। এই প্রস্তুতিটুকুর জন্য অনেক সুন্দর সুন্দর বই রয়েছে। এ রকম কিছু বইয়ের নাম এখানে দেওয়া হলো:
Geometry Revisited
Plane Euclidean Geometry.
Theory And Problems
Elementary Number Theory
103 Problems In Combinatorics
101 Problems In Algebra
A Pathway To Undergraduate
Combinatorics
The Art And Craft Of Problem Solving, Problem Solving Strategies
IMO Compendium.
এই বইগুলো ছাড়াও বাংলা ভাষায়ও অলিম্পিয়াডের প্রস্তুতি সামনে এগিয়ে নিয়ে যাওয়ার জন্য কিছু ভালো বই রয়েছে। এর মধ্যে রয়েছে:
নিউরনে অনুরণন, লেখক মুহম্মদ জাফর ইকবাল ও মোহাম্মদ কায়কোবাদ; জ্যামিতির দ্বিতীয় পাঠ, সম্পাদক সুব্রত দেবনাথ; গণিত উৎসবের প্রশ্নোত্তর, লেখক ইলিয়াস উদ্দীন বিশ্বাস; অংকের ধাঁধা ধাঁধায় অংক, লেখক মুনির হাসান; একুটখানি গণিত, লেখক গৌরাঙ্গ দেব রায়; যারা গণিত অলিম্পিয়াডে যাবে, লেখক মোহাম্মদ কায়কোবাদ; গণিতের শত প্রশ্ন লেখক, ড. মো. রাশেদ তালুকদার; গণিত এবং আরো গণিত, লেখক মুহম্মদ জাফর ইকবাল ও জাকারিয়া স্বপন; প্রাণের মাঝে গণিত বাজে (জ্যামিতির জন্য ভালোবাসা), লেখক সৌমিত্র চক্রবর্তী; ম্যাথোস্কাপ, লেখক অভীক রায়; মজার গণিত ও গণিত অলিম্পিয়াড (১ থেকে ৭ পর্যন্ত সিরিজ)। এ ছাড়া বাজারে অনেক গণিতের বই পাওয়া যাচ্ছে। ইংরেজি ও বাংলায় গণিতের বই সম্পর্কে তথ্যের জন্য প্রয়োজনে আইয়ুব সরকারের (০১১৯১৩৮৫৫৫১) সঙ্গে যোগাযোগ করা যাবে।
২ ডিসেম্বর শুক্রবার থেকে দিনাজপুর, কুষ্টিয়া, রংপুর, যশোর, সিরাজগঞ্জ, খুলনা, রাজশাহী ও গোপালগঞ্জ এবং গতকাল ৩ ডিসেম্বর শনিবার থেকে চট্টগ্রামে আঞ্চলিক গণিত উৎসব ২০১২-এর রেজিস্ট্রেশন পর্ব শুরু হয়েছে। ইতিমধ্যে রংপুর অঞ্চলের রেজিস্ট্রেশন শেষ হয়ে গেছে। কোথাও দল বেঁধে, কোথাও শিক্ষকের সঙ্গে, আবার কখনো মাকে নিয়ে শিক্ষার্থীরা হাজির হয়েছে রেজিস্ট্রেশনের কেন্দ্রগুলোতে। বিপুল উৎসাহের মধ্য দিয়ে এবার শিক্ষার্থীরা তাদের প্রাণের উৎসবে নিজেদের অংশগ্রহণ নিশ্চিত করছে।
সব আঞ্চলিক উৎসবে ‘আগে এলে আগে’ ভিত্তিতে মোট এক হাজার শিক্ষার্থীর রেজিস্ট্রেশন করা হবে। নিবন্ধন চলবে প্রতিদিন বেলা ১১টা থেকে বিকেল পাঁচটা পর্যন্ত। বাংলা ও ইংরেজি উভয় মাধ্যমের বেলায় এটি প্রযোজ্য হবে। ব্যক্তিগত পর্যায়ে যে কেউ অংশ নিতে পারবে, তবে রেজিস্ট্রেশন করার সময় শিক্ষার্থীদের নিজ নিজ শিক্ষাপ্রতিষ্ঠানের পরিচয়পত্র, বেতনের রসিদ, ফলাফলের বিবরণী কিংবা এসএসসি পরীক্ষার প্রবেশপত্র—যেকোনো একটি প্রমাণ হিসেবে দেখাতে হবে। নিচে যোগাযোগের ঠিকানা দেওয়া হলো:
ক্যাটাগরি
চারটি ক্যাটাগরিতে গণিত অলিম্পিয়াড অনুষ্ঠিত হবে।
ক. প্রাইমারি, বাংলা মাধ্যম—তৃতীয় থেকে পঞ্চম শ্রেণী বা সমমান এবং স্ট্যান্ডার্ড-৩ থেকে স্ট্যান্ডার্ড-৫।
খ. জুনিয়র, বাংলা মাধ্যম—ষষ্ঠ থেকে অষ্টম শ্রেণী বা সমমান এবং স্ট্যান্ডার্ড-৬ থেকে স্ট্যান্ডার্ড-৮।
গ. সেকেন্ডারি, বাংলা মাধ্যম—নবম, দশম শ্রেণী ও এসএসসি পরীক্ষার্থী বা সমমান এবং ও-লেভেল এবং ও-লেভেল পরীক্ষার্থী।
ঘ. হায়ার সেকেন্ডারি, বাংলা মাধ্যম—একাদশ, দ্বাদশ শ্রেণী ও এইচএসসি পরীক্ষার্থী বা সমমান এবং এ-লেভেল এবং এ-লেভেল পরীক্ষার্থী।


২ ডিসেম্বর শুক্রবার থেকে রেজিস্ট্রেশন চলছে
দিনাজপুর: প্রথম আলো অফিস, স্টেশন রোড, হোটেল কণিকার নিচতলা, দিনাজপুর। প্রয়োজনে: মোহাম্মদ আলী (০১৭২১৭৮৬৩১২) ও আশরাফুল আলম (০১৭৩০৯০৭৫০০)।
সিরাজগঞ্জ: প্রথম আলো সিরাজগঞ্জ অফিস, প্রথম আলো অফিস (৩য় তলা) সিরাজী সড়ক, মুক্তারপাড়া, সিরাজগঞ্জ। প্রয়োজনে: এনামুল হক (০১৭১৩২০১৫৪১) ও আবুল হাসেম (০১৯১৭৩২৯৩৩৩)।
রাজশাহী: প্রথম আলো রাজশাহী অফিস, ২০৯, কুমারপাড়া, বোয়ালিয়া, থানার মোড়, রাজশাহী। প্রয়োজনে: মাসুদ রানা (০১৭২০০৮৪৭১৪) ও শামিম আখতার (০১৭২৫০১৮৫৩৩)।
কুষ্টিয়া: প্রথম আলো কুষ্টিয়া অফিস, ১২৩/১ পলান বক্স রোড (ছয় রাস্তার মোড়), থানাপাড়া, কুষ্টিয়া। প্রয়োজনে: তৌহিদী হাসান (০১৭১৭৪৪৫৫০৪) ও মনিরুজ্জামান (০১৭১০২৪২০০৫)।
যশোর: প্রথম আলো যশোর অফিস, সমবায় ইউনিয়ন ভবন, এম এম আলী রোড, যশোর। প্রয়োজনে: মনিরুল ইসলাম (০১৭১৭২৫১৬৯৪) ও অলিপ কুমার বিশ্বাস (০১৯১৭৯৯৮০০০)।
খুলনা: প্রথম আলো খুলনা অফিস, ত্রিভিন টাওয়ার (চতুর্থ তলা), ৩/১ কেডিএ এভিনিউ, শিববাড়ি মোড়, খুলনা। প্রয়োজনে: শেখ আবু হাসান (০১৭১৩৪০০৭০৫) ও সজীব কুমার মোহলি (০১৭১৫৯৫১০৩৬)।
গোপালগঞ্জ: বন্ধুসভা পাঠাগার, ১৮০ পুরাতন বাজার রোড, গোপালগঞ্জ। প্রয়োজনে: সুব্রত সাহা (০১৭৪০৫৫২৫৫৫)।
খাগড়াছড়ি: খাগড়াছড়ি সরকারি উচ্চবিদ্যালয়, খাগড়াছড়ি। প্রয়োজনে: সৈকত দেওয়ান (০১৫৫০৬০৬০৬৯) ও দুলাল হোসেন (০১৫৫৬৫২৯২৭৭)।

৯ ডিসেম্বর শুক্রবার থেকে রেজিস্ট্রেশন শুরু হবে
ময়মনসিংহ: প্রথম আলো ময়মনসিংহ অফিস, রাইয়ান ভিলা, ১৪ সাহেব আলী রোড, নতুন বাজার, ময়মনসিংহ। প্রয়োজনে: কামরুজ্জামান (০১৭১১৮২০৬৬১) ও রফিকুল খান (০১৭১০৬৯৭৭০১)।
বরিশাল: প্রথম আলো বরিশাল অফিস, ১৭ প্যারারা রোড (দ্বিতীয় তলা), বরিশাল। প্রয়োজনে: সাইফুর রহমান (০১৭১১৪৭০৭৩৬) ও আপেল মাহমুদ (০১৯১২৫২৬৮৭৯)।

১৫ ডিসেম্বর বৃহস্পতিবার থেকে রেজিস্ট্রেশন শুরু হবে
ঢাকা (১) ও ঢাকা (২): ১৫ ডিসেম্বর বৃহস্পতিবার থেকে একযোগে, একই ঠিকানায় ঢাকা (১) ও ঢাকা (২)-এর রেজিস্ট্রেশন শুরু হবে। বিস্তারিত যোগাযোগ: প্রথম আলো অফিস (পুরোনো ডেইলি স্টার বিল্ডিং), ১৯ কারওয়ান বাজার, ঢাকা-১২১৫। প্রয়োজনে: রকিবুল ইসলাম (০১৮১৫২৫৯৪৭৩) ও জাহিদ হোসাইন (০১৭১৬১৬৮৫৭১)

১৭ ডিসেম্বর শনিবার থেকে রেজিস্ট্রেশন শুরু হবে
নোয়াখালী: প্রথম আলো নোয়াখালী অফিস, টাউন হল মোড়, ফ্ল্যাট রোড (দ্বিতীয় তলা) মাইজদী কোর্ট, নোয়াখালী। ফোন: নিলয় মিলন (০১৭১৩৬১১৬৯২), কামাল হোসেন (০১৮১৮৯০৫৪৫৯)।
কুমিল্লা: প্রথম আলো কুমিল্লা অফিস, কাজী অহিদুজ্জামান ম্যানশন (তৃতীয় তলা), কান্দিরপাড়, কুমিল্লা। ফোন: মহিউদ্দিন লিটন (০১৭১৭১৪৭৩৭৬) ও মাসুদ রানা (০১৭১৭৫২০০৯২)।
সিলেট: প্রথম আলো সিলেট অফিস, অ্যাপেক্স গ্যালারির বিপরীতে, বারুতখানা, সিলেট। ফোন: এন ডি মিথুন (০১৭১৭৮৭০৫৮৬) ও সহিদুজ্জামান (০১৭১৭১৪০১৯৩)।
আঞ্চলিক গণিত উৎসব ও রেজিস্ট্রেশনের তারিখ-সংক্রান্ত যেকোনো পরিবর্তন এবং নতুন তথ্যের জন্য শিক্ষার্থীদের প্রথম আলো এবং রোববারের ‘বিজ্ঞান প্রজন্ম ও গণিত ইশকুল’ পাতায় নজর রাখতে হবে।
গণিত অলিম্পিয়াডের নমুনা প্রশ্ন পাওয়া যাবে বাংলাদেশ গণিত অলিম্পিয়াডের ওয়েবসাইটে:www.matholympiad.org.bd
গণিত ইশকুল ডেস্ক


প্রাইমারি
প্রাইমারিতে সবচেয়ে বেশি সমস্যা দেওয়া হয় সংখ্যা এবং সংখ্যার বিভিন্ন ধর্ম বিষয়ে। মৌলিক সংখ্যা ও যৌগিক সংখ্যা বিষয়ে পরিষ্কার ধারণা থাকা প্রয়োজন। বলো তো পৃথিবীতে মোট কতগুলো জোড় মৌলিক সংখ্যা রয়েছে? 1 কি মৌলিক সংখ্যা? নাকি যৌগিক সংখ্যা? এরপর জোর দিতে হবে গুণিতক ও গুণনীয়ক নির্ণয়ে। যে সংখ্যাগুলো 10-এর গুণিতক তারা অবশ্যই 5-এর গুণিতক হবে (কারণ কী?) তাহলে বলো তো, 1 থেকে 500-এর মধ্যে এমন কতগুলো সংখ্যা আছে, যারা 3-এর গুণিতক কিন্তু 15-এর গুণিতক নয়? গুণিতক, গুণনীয়ক ভালোভাবে বুঝতে পারলে লসাগু ও গসাগু বুঝতে পারা সহজ হয়ে যায়। কখনো কি ভেবে দেখেছ, লসাগু ও গসাগু আসলে কী প্রকাশ করে? আমরা যখন তিন-চারটি সংখ্যার গসাগু বা লসাগু বের করি, প্রাপ্ত লসাগু বা গসাগুর সঙ্গে সেই সংখ্যাগুলোর সম্পর্ক কী? লসাগু নিয়ে খুব মজার একটা ব্যাপার তোমাদের দেখাচ্ছি। প্রথমে 2, 3, 4, 5-এর লসাগু বের করো এবং তা থেকে 1 বিয়োগ করো। বিয়োগফলকে আলাদাভাবে 2, 3, 4, 5 দিয়ে ভাগ করো। প্রতিবার পাওয়া ভাগশেষগুলোর দিকে তাকাও। মজার কিছু খুঁজে পেলে?
প্রাইমারিতে আরেকটি গুরুত্বপূর্ণ কৌশল হলো trial and error method (বাংলায় হাতুড়ে ডাক্তার পদ্ধতি!!)। ‘পিতা ও পুত্রের বয়সের সমষ্টি ৬০ বছর, পিতার বয়স পুত্রের বয়সের তিনগুণ, কার বয়স কত?’—এই সমস্যার সমাধান আমরা সাধারণত এভাবে করি—ধরি, ‘পুত্রের বয়স ক, তাহলে পিতার বয়স ৩ক, এখন ক+৩ক = ৬০...’ এটা হলো পাটিগণিতে বীজগণিতের প্রয়োগ, কিন্তু আমরা তো এখনো বীজগণিত শুরু করিনি। আচ্ছা, পুত্রের বয়স যদি 10 বছর হতো, তাহলে পিতার বয়স 65 (তিন গুণ হচ্ছে না), পুত্রের বয়স 20 দিয়ে চেষ্টা করি (তাহলে পিতার বয়স 60, সমষ্টি 20+60 = 80 হলো না), তার মানে পুত্রের বয়স 10 এবং 20-এর মধ্যে। এখন পুত্রের বয়স 11, 12, 13... ধরে দেখো তো কোনটি প্রশ্নকে পুরোপুরি সমর্থন করে? তাহলেই তুমি উত্তর পেয়ে গেলে, এটিই হাতুড়ে ডাক্তার পদ্ধতি!!
পাঠ্যবইয়ের অঙ্ক করার সময় আমরা সরাসরি অনুশীলনীতে চলে যাই। কিন্তু অনুশীলনীর আগে থাকে উদাহরণ আর তারও আগে থাকে কিছু প্রাসঙ্গিক আলোচনা (তত্ত্ব/থিওরি)। এগুলো পড়ে নিজের ভেতর গণিতের ভিত্তিটাকে শক্ত করা খুবই জরুরি।
শতকরা হিসাব, গড়, জ্যামিতির প্রাথমিক ধারণা, ক্ষেত্রফল, সমকোণ, সরলকোণ, সমকোণী ত্রিভুজ এ বিষয়গুলোতে পরিষ্কার ধারণা রাখাটা জরুরি।
প্রাইমারি ‘গণনা’ বিষয়েও একটি-দুইটি সমস্যা থাকে। এ সমস্যাটি দেখো, ‘ক, খ, গ তিনটি ভিন্ন পথে তোমার স্কুলে যাওয়া যায়। তোমাকে বাসা থেকে স্কুলে গিয়ে আবার ফিরে আসতে হবে। কতটি ভিন্ন উপায়ে কাজটি করতে পারবে?’—ধরে নাও তুমি ক পথ দিয়ে স্কুলে গেলে, তাহলে ফিরে আসতে পারো ক, খ, গ তিনটি পথের যেকোনো একটি দিয়ে। অর্থাৎ তিনটি উপায়ে। আচ্ছা, তুমি যদি খ অথবা গ পথ দিয়ে যেতে, তাহলে কতটি উপায়ে ফিরে আসতে পারতে? তাহলে মোট কতগুলো উপায় খুঁজে পেলে?
গণিত উৎসবে কখনোই পাঠ্যবইয়ের সমস্যা থাকে না, কখনো থাকবেও না, তবে মূল ভিত্তিটা গড়ে উঠবে পাঠ্যবই পড়ার মধ্য দিয়েই। আর এখন তো নিয়মিত প্রকাশিত হচ্ছে গণিতের বই, সেগুলো থেকে নিয়মিত সমস্যা সমাধানের চেষ্টা করো। আগের বছরের গণিত উৎসবগুলোর প্রশ্ন পাবে গণিত অলিম্পিয়াডের ওয়েবসাইটে এবং গণিত ইশকুলে। গণিত উৎসবে নিজের স্বপ্নকে পূরণ করতে প্রয়োজন আত্মবিশ্বাস আর চেষ্টা করতে হবে নিজের চিন্তাশক্তিকে ব্যবহার করার। তাহলেই তুমি এক ধাপ এগিয়ে যাবে গণিত উৎসবে স্বপ্নপূরণের পথে।


জুনিয়র
বিভাগীয় গণিত অলিম্পিয়াড আসন্ন। এ উপলক্ষে যার যার মতো সবাই নিশ্চয়ই প্রস্তুতি নিচ্ছো! তোমাদের এ প্রস্তুতির ক্ষেত্রে তাই কিছু ব্যক্তিগত মতামত জানাই। আশা করি, এই পরামর্শ তোমাদের কিছুটা হলেও সাহায্য করবে!
অলিম্পিয়াডে প্রস্তুতির প্রথম ধাপটিই হলো নিজের পাঠ্যবইটি ভালোভাবে রপ্ত করা। পাঠ্যবইয়ের মূল অংশ তিনটি—বীজগণিত, পাটিগণিত ও জ্যামিতি। এগুলোর সব উদাহরণ, সাধারণ আলোচনা, বইয়ের সব অনুশীলনী প্রথমেই দেখে ফেলো! কোনো কিছুই বাদ দেওয়া যাবে না।
প্রথমে জ্যামিতি অংশে আসা যাক।
জ্যামিতিতে সম্পাদ্য, উপপাদ্যের প্রমাণগুলো যেমন বুঝতে হবে, তেমনি সেগুলোর বাস্তব প্রয়োগ কীভাবে সম্ভব, সেটা নিয়েও চর্চা করতে হবে। ত্রিভুজ, চতুর্ভুজ, পঞ্চভুজ, বৃত্ত এবং অন্যান্য যা যা জ্যামিতিক চিত্র আছে, এদের জ্যামিতিক বৈশিষ্ট্যগুলো জানার চেষ্টা করো। মধ্যমা, কোণ ও বাহুর সমদ্বিখণ্ডন কোনটি কীভাবে হয়, সেগুলোও বুঝতে হবে ভালো করে।
এবার আসা যাক বীজগণিতের অংশে। বিভিন্ন বিষয়ে আমাদের পাঠ্যবইতে প্রচুর আলোচনা করা আছে। কিন্তু এগুলো আমাদের স্কুলে পড়তে হয় না, তাই আমরা পড়ি না! এ কাজটি করলে কিন্তু চলবে না! চলক, সংখ্যার ঘাত বা সূচক, বীজগণিতের সূত্রগুলোর প্রমাণ, সমীকরণ সমাধান, লেখচিত্র অঙ্কন, ধারা পড়তে হবে। পাশাপাশি প্রতিটির জন্য প্রচুর পরিমাণে অভ্যাসও করতে হবে! বীজগণিত আর জ্যামিতির মাঝখানে খুব সুন্দর সম্পর্ক রয়েছে, চাইলেই যেকোনো একটিকে তুমি অন্যটির মাধ্যমে প্রকাশ করতে পারো, এই ব্যাপারগুলো বুঝতে হবে!
বীজগণিত হয়ে গেলে পাটিগণিতে আসি।
পাটিগণিতে যা যা আছে, বাস্তব সংখ্যা, আবৃত দশমিক, লসাগু গসাগু, সরল অনুপাত, বিপরীত অনুপাত, মৌলিক সংখ্যা, ইউক্লিডের পদ্ধতি কেন কাজ করে, সরলীকরণ, ভগ্নাংশ এবং অন্যান্য বিষয়ে পরিষ্কার ধারণা নিয়ে ঝটপট কিছু অনুশীলন করে ফেলো! ব্যস, বীজগণিতও শেষ!
প্রস্তুতির একটা গুরুত্বপূর্ণ অংশ হলো, বিগত বছরের প্রশ্নগুলো ঘাঁটাঘাঁটি করে দেখা। সেগুলো দেখলে তুমি আন্দাজ করতে পারবে গতানুগতিক গণিত পরীক্ষার সঙ্গে গণিত অলিম্পিয়াডের পার্থক্য কোন জায়গায়।
গণিত অলিম্পিয়াডের ওয়েবসাইটে এ প্রশ্নগুলো সংকলন করা আছে।
নিয়মিত চর্চা করলে তুমি নিজেই বুঝতে পারবে, তোমার কীভাবে পড়া উচিত, কীভাবে নিজেকে ঝালাই করলে তুমি সর্বাপেক্ষা প্রস্তুত থাকবে।
একটা কথা বলে রাখা ভালো, গণিত অলিম্পিয়াডের আসরে সবচেয়ে বেশি প্রয়োজন নিজের মতো করে চিন্তা করতে পারা। অলিম্পিয়াডের সমস্যাগুলো সাধারণত এমন হয় না যে সেখানে অনেক বড় বড় হিসাব করতে দিয়ে তোমাকে বিপদে ফেলা হবে। সেখানে কিছু সূক্ষ্ম বুদ্ধির খেলা থাকে। সেটা ধরতে পারলে সমস্যার সমাধান অনেক সহজ হয়ে যায়। তবে এটা কিন্তু দু-এক দিনে হয় না, অনেকটা সময় ধরে নিয়মিত চর্চার মধ্য থেকে তার পরই এই দক্ষতা অর্জন করা সম্ভব।
একটা কথা মনে রেখো, গণিত হচ্ছে বিজ্ঞানের সবচেয়ে আনন্দদায়ক ও উপভোগ্য বিষয়। পড়তে পড়তে, জানতে জানতে একটা সময় তুমি তোমার নিজের মধ্যেই অনুভব করবে, আপাতদৃষ্টিতে এই রস-কষহীন বিষয়টির কোথায় যেন এক অপার সৌন্দর্য লুকিয়ে আছে। এই অপার সৌন্দর্যকে খুঁজে নিতে হবে। আর একবার যদি খুঁজে নিতে পারো, তাহলে তোমাকে এর হাত থেকে বাঁচায়, এমন সাধ্যি কার। তখন তুমি নিজেই এতে সারাক্ষণ বুঁদ হয়ে থাকবে, বুঝতে পারবে, প্রকৃতির কোনায় কোনায়, আমাদের জীবনের সর্বত্র এর ছড়াছড়ি! ব্যস, আর কী চাই!
তো, খুদে গণিতবিদেরা (অথবা হবু গণিতবিদেরা), এখনই নেমে পড়ো পূর্ণাঙ্গ প্রস্তুতিতে, কোমর বেঁধে নেমে সম্পন্ন করো তোমার আপাত প্রস্তুতির ক্ষেত্র।
কোনো কিছু না বুঝলে, না পারলে কোনো সমস্যা নেই; চেষ্টা করতে থাকো, অবশ্যই পারবে! সর্বোপরি, লেগে থাকো! সবাইকে অগ্রিম শুভেচ্ছা জানিয়ে এখানেই শেষ করছি, দেখা হবে গণিত উৎসব প্রাঙ্গণে!


হায়ার সেকেন্ডারি
গণিত অলিম্পিয়াডের সবচেয়ে সিনিয়র ক্যাটাগরি—হায়ার সেকেন্ডারি। একাদশ-দ্বাদশ শ্রেণীর শিক্ষার্থীদের কাছ থেকে গণিত অলিম্পিয়াডের প্রত্যাশা অনেক বেশি। সে জন্য সবচেয়ে কঠিন (!) প্রশ্নটি কিন্তু এই ক্যাটাগরিতেই হয়।
ভয় পেলে নাকি? ভয় পাওয়ার কিছু নেই, শুধু বুদ্ধি খাটাতে জানতে হবে, আর রাখতে হবে নিয়মিত চর্চা। গণিত অলিম্পিয়াডে ভালো করার মূলমন্ত্র এটুকুই।
আসা যাক সিলেবাস প্রসঙ্গে। একাদশ-দ্বাদশ শ্রেণীর পাঠ্যসূচিতে জ্যামিতির অংশে ইউক্লিডিয়ান জ্যামিতি নেই। তবে তোমরা যেহেতু নবম-দশম শ্রেণীতেই ইউক্লিডিয়ান জ্যামিতি পড়ে এসেছ, এ ধরনের সমস্যা তোমরা সমাধান করতে পারবে বলেই ধরে নেওয়া হয়। এ জন্য সবচেয়ে ভালো হয়, যদি তোমরা এই বইগুলো সংগ্রহে রাখতে পারো এবং নিয়মিত চর্চা করো। জ্যামিতির অংশটি কিন্তু বিশেষভাবে গুরুত্বপূর্ণ। এর কারণ, আন্তর্জাতিক গণিত অলিম্পিয়াডে বাংলাদেশের প্রতিনিধিত্ব করে যে দলটি, তাদের প্রথম লক্ষ্যই থাকে জ্যামিতির প্রশ্নগুলো ঠিকঠাক সমাধান করে দিয়ে আসা। সে জন্য জ্যামিতির দক্ষতা থাকাটা বিশেষভাবে প্রয়োজন।
এর পরের অংশেই আছে সংখ্যাতত্ত্ব। সংখ্যার বৈশিষ্ট্য, বিভাজ্যতা, গসাগু-লসাগু, মৌলিক সংখ্যা—এই ধারণাগুলো অনেক ছোট ক্লাস থেকেই পড়ানো হয়। এ জাতীয় সমস্যাগুলো সমাধান করতে হবে। যারা এগুলো ভালোমতো শিখে নিয়েছ, তাদের জন্য পরামর্শ থাকবে মোডুলার অ্যারিথমেটিক সম্পর্কে কিছুটা পড়ে নিতে। সংখ্যাতত্ত্বের যেকোনো বইতেই বিষয়টি ভালোভাবে আলোচনা করা হয়।
উচ্চমাধ্যমিক শ্রেণীর শিক্ষার্থীদের জন্য খুবই গুরুত্বপূর্ণ তিনটি বিষয় হলো সেট ও ফাংশন, ধারা এবং বিন্যাস-সমাবেশ। সেটের ধারণা ব্যবহার করে সমস্যা সমাধান করা জানতে হবে, ভালোমতো বুঝতে হবে ফাঁকা সেট, সেটের উপসেট, পাওয়ার সেট কিংবা ভেনচিত্রের বৈশিষ্ট্য। ফাংশনের কথা আলাদা করে বলতে হয়। কারণ, আন্তর্জাতিক গণিত অলিম্পিয়াডেও সাম্প্রতিক সময়ে ‘ফাংশনাল ইকুয়েশন’ (এমন সমীকরণ যেখানে ফাংশনটাই চলক, সেটাই খুঁজে বের করতে হয়) সংক্রান্ত সমস্যা আসে। সেটার জন্য তৈরি করতে অলিম্পিয়াডে প্রায়ই ফাংশনের কিছু শক্ত সমস্যা রাখা হয়। ধারার ক্ষেত্রে n-তম পদ বের করা কিংবা যোগফল নির্ণয় করার অনেক পদ্ধতি রয়েছে। সেগুলো বুঝতে হবে। অলিম্পিয়াডে তো বই থেকে সমস্যা তুলে দেওয়া হবে না, তাই মৌলিক ধারণাটা শক্ত হতে হবে।
বিন্যাস-সমাবেশের বিভিন্ন ধরনের সমস্যা নিয়েও চর্চা করতে হবে। খুবই গুরুত্বপূর্ণ একটা ব্যাপার হলো, কোন ক্ষেত্রে দুটি সংখ্যা গুণ হবে, আর কোন ক্ষেত্রে দুটি সংখ্যা যোগ হবে, সেটা বোঝা। গৎবাঁধা সূত্রে ফেলে দেওয়ার সমস্যা আসবে না, তাই কখন বিন্যাস হয়, আর কখন সমাবেশ হয়, সেটাও বুঝতে হবে।
এগুলোর পর থেকে যায় দ্বিপদী উপপাদ্য আর সম্ভাব্যতা। অনেকেই খেয়াল করে না, এই দুটো বিষয়ের সঙ্গে বিন্যাস-সমাবেশের গভীর সম্পর্ক রয়েছে। যেমন, (a+b)n এর দ্বিপদী বিস্তৃতিতে যে nCr জাতীয় সহগগুলো আসে, সেগুলো যে নেহাতই দুর্ঘটনা নয়, তার পেছনে খুব সুন্দর গাণিতিক যুক্তি রয়েছে, সেটা বুঝতে পারাটাও একটা গাণিতিক যোগ্যতা প্রমাণ করে। একই ধরনের কথা প্রযোজ্য সম্ভাব্যতার অনেক সমস্যার ক্ষেত্রেও।
এগুলোর বাইরে দ্বিঘাত সমীকরণ, বহুচলক-বিশিষ্ট সমীকরণ, লগারিদম, সূচক—এ সংক্রান্ত বিষয়গুলোও থাকা উচিত পড়াশোনার তালিকায়।
শেষ একটি কথা, কখনোই অল্প সময়ের প্রস্তুতি নিয়ে গণিত অলিম্পিয়াডে ভালো করা সম্ভব নয়। যদি সেটা কোনোভাবে সম্ভব হয়েও যায়, তাও সেটা নিয়ে খুব বেশি দূর এগোনো যাবে না। গণিতে দক্ষ হতে হলে চাই নিয়মিত অনুশীলন, মনের ভালো লাগা থেকেই প্রতিদিনের কাজের ফাঁকে সময় কাটাতে হবে গণিতের সঙ্গে, তাহলেই গণিতের ভাষায় কথা বলাটা রপ্ত হবে, অলিম্পিয়াডটাও হয়ে যাবে অনেক সহজ!
 গণিত অলিম্পিয়াডের প্রস্তুতি নিয়ে লেখাগুলো লিখেছেন
সুব্রত দেবনাথ, অভীক রায়, কামরুজ্জামান কামরুল, সুদীপ্ত দেবনাথ


সেকেন্ডারি
সেকেন্ডারি ক্যাটাগরি গণিত অলিম্পিয়াডের জন্য খুব গুরুত্বপূর্ণ। কারণ, সাধারণত ধরে নেওয়া হয়, সেকেন্ডারি ও হায়ার সেকেন্ডারি ক্যাটাগরির শিক্ষার্থীরাই আন্তর্জাতিক গণিত অলিম্পিয়াডে অংশ নেওয়ার উপযুক্ত। স্বভাবতই আঞ্চলিক গণিত অলিম্পিয়াডে এর ছায়া পাওয়া যায়। যেমন, সাধারণত সেকেন্ডারি ক্যাটাগরির সবচেয়ে কঠিন প্রশ্নটা করা হয় কম্বিনেটরিক্স থেকে। এ ছাড়া দু-একটি কঠিন জ্যামিতি থাকে। এর মূল উদ্দেশ্য শিক্ষার্থীদের আইএমওর জন্য প্রস্তুত করা। এ কথা গণিত ইশকুল, গণিত অলিম্পিয়াড, গণিত ক্যাম্প, সব জায়গায় বারবার বলি, শুধু আমাদের পাঠ্যপুস্তকের ধারণা দিয়েই অধিকাংশ আইএমও জ্যামিতি সমাধান করা যায়। শুধু দরকার ধৈর্য, সৃষ্টিশীলতা ও অনুশীলন। ত্রিভুজ, চতুর্ভুজ ও বৃত্তের সব ধর্ম মাথায় নিয়ে অলিম্পিয়াডে আসা উচিত। এর অর্থ হলো বইয়ের সব উপপাদ্য ও অনুসিদ্ধান্ত মাথায় রাখতে হবে। কখনো কখনো কোনো জ্যামিতির সমস্যা একটি মাত্র উপপাদ্য বা অনুসিদ্ধান্তের ভিত্তিতে তৈরি করা হয়। সেটা তখন না ধরতে পারলে সমস্যার সমাধান বেশ কষ্টকর। যেমন, একটি সমদ্বিবাহু ত্রিভুজের তিনটি বাহু 4, 10, X। এর পরিসীমার মান কত হতে পারে? আবার, ADBC চতুর্ভুজে AB কর্ণ CBD কোণকে সমদ্বিখণ্ডিত করে। DB এবং DA বাহুদ্বয় ABC ত্রিভুজের পরিবৃত্তকে A এবং B বিন্দুতে স্পর্শ করে। ABC ত্রিভুজের পরিসীমা 20 এবং ABD ত্রিভুজের পরিসীমা 12 হলে BD-এর দৈর্ঘ্য বের করো। সমস্যাটি একই সঙ্গে ত্রিভুজ, চতুর্ভুজ ও বৃত্তের ধারণা মিশিয়ে তৈরি করা। এ ধরনের সমস্যা অনুশীলন করা খুবই প্রয়োজনীয়।
আরেকটা গুরুত্বপূর্ণ বিষয় হলো, আঞ্চলিক অলিম্পিয়াডে সাধারণত জ্যামিতিক সমস্যা উত্তর সংখ্যা দিয়ে হয়। তাই জ্যামিতিক হিসাব-নিকাশটাও গুরুত্বপূর্ণ। জ্যামিতির জন্য ষষ্ঠ থেকে দশম শ্রেণীর সব পাঠ্যপুস্তক অবশ্যই পঠনীয়। একই কথা প্রযোজ্য সংখ্যাতত্ত্ব, ফাংশন ও বীজগণিতের জন্য। আমাদের বইগুলোতে বিভাজ্যতা, উৎপাদক ও সংখ্যার বিভিন্ন বৈশিষ্ট্য মোটামুটি আলোচনা করা হয়েছে। এখানে দুটি সমস্যা উল্লেখ করা হলো: (১) A হলো সাতটি বিজোড় মৌলিক সংখ্যার গুণফল। আবার AB হলো একটি জোড় পূর্ণবর্গ সংখ্যা। B-এর কমপক্ষে কতগুলো মৌলিক উৎপাদক আছে? (২) 83438 সংখ্যাটিকে উল্টো করে লিখলেও একই থাকে। এ ধরনের সংখ্যাকে টামটা সংখ্যা ও এ ধরনের শব্দকে টামটা শব্দ বলা হয়। N হচ্ছে 6 দ্বারা বিভাজ্য একটি ছয় অঙ্কের টামটা সংখ্যা। এর সর্ব বামের এবং সর্ব ডানের অঙ্ক দুটি বাদ দিলে যে সংখ্যা পাওয়া যায়, সেটি 4 দ্বারা বিভাজ্য। N-এর কতগুলো মান থাকতে পারে? প্রথম সমস্যাটি একেবারেই সাধারণ সংখ্যাতত্ত্ব। জোড় পূর্ণ সংখ্যা মাত্রই 2 দ্বারা বিভাজ্য, এটা মাথায় রাখলেই সমস্যা সমাধিত! দ্বিতীয় সমস্যাটি অতটা সহজ নয়। কারণ, এতে সংখ্যাতত্ত্বের সঙ্গে বিন্যাসের কিছুটা মিশেল রয়েছে। উল্লেখ্য, সেকেন্ডারি ক
যাটাগরিতে যে বিন্যাস দেওয়া হয়, সেটার জন্য হায়ার সেকেন্ডারি ক্যাটাগরির বিন্যাস সমাবেশ জরুরি নয়। বরং একটু সময় নিয়ে চিন্তা করলেই এগুলো সমাধান করা যায়। আমাদের দীর্ঘ অভিজ্ঞতায় দেখেছি, একজন শিক্ষার্থী কোনো সাহায্য ছাড়াই যেটা সবচেয়ে সহজে আয়ত্ত করতে পারে, সেটা হলো বিন্যাস সমাবেশ। আরেকটা বিষয় বলি। অনেক সময় সমস্যায় বড় বড় সংখ্যা দেওয়া থাকে। যেমন, 2011টি বলকে 1 থেকে 2011 পর্যন্ত সংখ্যাগুলো দিয়ে নাম্বারিং করা হলো। তোমার কাছে দুটি রং আছে—লাল আর নীল। নিয়ম হলো: n-তম বলের যে রং হবে, n+3 তম বলের রংও সেটিই হতে হবে। তুমি কতভাবে বলগুলোকে রং করতে পারবে? এসব ক্ষেত্রে অনেক সময় 2011 নিয়ে চিন্তা না করে ছোট কোনো সংখ্যা, যেমন-21, 201 ইত্যাদি নিয়ে ভাবলে সমাধান করা সহজ হয়।
সবার জন্য গণিতের শুভেচ্ছা।
সংখ্যার চাঞ্চল্যকর বৈশিষ্ট্যকে অনেক সময় অলৌকিক বলে ভ্রম হয়। একটু খতিয়ে দেখলেই বেরিয়ে পড়ে আসল রহস্য, যা কেবল সংখ্যার বিশেষ বৈশিষ্ট্য ছাড়া আর কিছুই নয়।
এই সেদিন ফেসবুকে একটা নোট চোখে পড়ল। নোট-লেখক সেই বন্ধু তার জন্মতারিখ নিয়ে একটা চমকপ্রদ তথ্য বের করেছে। তথ্যটি পড়ে প্রথম ধাক্কায় একটু বিস্মিতই হবে হয়তো যে কেউ।
তথ্যটি এ রকম: ‘আমার জন্মদিন ১৬-০৩-১৯৯৪। এই জন্মতারিখের সংখ্যাগুলো যেকোনো একটি সমাবেশে ভাগ করে সেগুলো যোগ করে যে সংখ্যা পাওয়া যায়, তার অঙ্কগুলোর যোগফল নির্ণয় করো। নতুন সংখ্যার অঙ্কদের যোগফল নির্ণয় করতে হবে, তারপর লব্ধ ফলাফলের অঙ্কদের যোগ করে আবার একটি সংখ্যা পাওয়া যাবে। এভাবে বারবার ফলাফলের অঙ্কের যোগফল নির্ণয় করতে থাকলে একপর্যায়ে একটি এক অঙ্কবিশিষ্ট সংখ্যা পাওয়া যাবে। বিস্ময়কর ব্যাপারটি হচ্ছে, যে সমাবেশেই জন্মতারিখটি ভাগ করে অগ্রসর হও না কেন, এক অঙ্কবিশিষ্ট সংখ্যাটি প্রতি ক্ষেত্রে একই (অভিন্ন)।
যেমন:
১৬ + ৩ + ১৯৯৪ = ২০১৩ = > ২ + ০ + ১ + ৩ = ৬
১৬৩ + ১৯ + ৯৪ = ২৭৬ = > ২ + ৭৬ = ৭৮ = > ৭ + ৮ = ১৫ = > ১ + ৫ = ৬
৩১৯ + ৯৬ + ১৪ = ৪২৯ = > ৪২ + ৯ = ৫১ = > ৫ + ১ = ৬
যে সমাবেশ নিয়েই শুরু করি না কেন, এক অঙ্কবিশিষ্ট সংখ্যাটি ৬।’
সে একইভাবে আরও কিছু বন্ধুর জন্মতারিখ নিয়ে পরীক্ষাটি করে দেখেছে যে তথ্যটি সঠিক। আমি নিজের জন্মতারিখ নিয়ে পরীক্ষা করে তথ্যের সত্যতা যাচাই করলাম। তোমরাও করে দেখতে পারো।
এখন নিশ্চয়ই অনেকের কাছে মনে হচ্ছে, জন্মতারিখের সঙ্গে অদ্ভুতভাবে সম্পর্কযুক্ত সংখ্যাটির নিশ্চয়ই ব্যক্তির জীবনের ঘটনার ওপর কোনো প্রভাব আছে। হয়তো এ সংখ্যাটি তার জন্য সৌভাগ্যের প্রতীক বা প্রতি মাসের এই তারিখে কোনো ভয়ংকর বিপর্যয় থেকে বাঁচতে সেদিনটি তার ঘরে বসে কাটিয়ে দেওয়া উচিত! এ রকম শ-খানেক চিন্তা-দুশ্চিন্তা ভিড় জমাতে পারে মনে যদি সংখ্যাজ্যোতিষশাস্ত্র আর সংখ্যাতত্ত্বকে তালগোল পাকিয়ে ফেল। সৌভাগ্য বা দুর্ভাগ্য যা-ই বলা হোক না কেন, এই তথ্যের সঙ্গে আসলে জন্মতারিখের বিন্দুমাত্র সম্পর্ক নেই। বৈশিষ্ট্যটি আসলে যেকোনো সংখ্যার ক্ষেত্রেই প্রযোজ্য। অর্থাৎ যেকোনো একটি সংখ্যা নিয়ে উপরি বর্ণিত পদ্ধতি অনুসরণ করে যে এক অঙ্কবিশিষ্ট সংখ্যাটি পাওয়া যাবে, তা সর্বক্ষেত্রে অভিন্ন হবে।
আমরা জানি, দশমিক পদ্ধতির একটি সংখ্যাকে স্থানীয় মানে ভাঙাতে পারি, যেমন—২৩৮৭৫ সংখ্যাটিকে লেখা যায় ২৩৮৭৫ = ২.১০৪ + ৩.১০৩ + ৮.১০২ + ৭.১০১ + ৫.১০০
এবার একটু কারসাজি করে এটাকে আমরা লিখতে পারি এভাবে: ২৩৮৭৫ = ২.(১০৪ - ১) + ৩.(১০৩ - ১) + ৮.(১০২ - ১) + ৭.(১০১ - ১) + (২ + ৩ + ৮ + ৭ + ৫)
একদম ডান দিকের ব্র্যাকেটে থাকা অংশটা বাদ দিলে তার আগের অংশটুকুর জন্য নিশ্চিত হয়ে বলা যায় যে ওটুকু ৯ দিয়ে ভাগ করা যাবেই। তাহলে ২৩৮৭৫-কে ৯ দিয়ে ভাগ করা হলে যে ভাগশেষ থাকে, ডান দিকের ব্র্যাকেটে থাকা অংশটুকুকে ৯ দিয়ে ভাগ করলে সেটাই অবশিষ্ট থাকবে।
কিন্তু সেটা তো আসলে এ সংখ্যার অঙ্কগুলোর যোগফল!
হ্যাঁ, এটা আসলে যেকোনো সংখ্যার জন্যই প্রযোজ্য। কোনো সংখ্যাকে ৯ দিয়ে ভাগ করলে যে ভাগশেষ থাকে, তার অঙ্কগুলোর যোগফলকে ৯ দিয়ে ভাগ করলে সেই ভাগশেষই থাকে।
এখন নিশ্চয়ই বুঝতে পারছ যে সেই অলৌকিক এক অঙ্কবিশিষ্ট সংখ্যাটি আসলে মূল সংখ্যাকে ৯ দিয়ে ভাগ করলে যে ভাগশেষ পাওয়া যায় সেটিই।
প্রথম সংখ্যাটি ভিন্ন সমাবেশে বিভক্ত করার অর্থ হচ্ছে, তার অঙ্কগুলোর আপেক্ষিক অবস্থান পরিবর্তন করা বা ১০-এর ভিন্ন ভিন্ন ঘাতসংবলিত পদগুলোর সহগদের স্থান পরস্পরের সঙ্গে বিনিময় করা। এতে করে মূল সংখ্যার মান ও তাদের যোগফলের মান বদলে গেলেও অঙ্কগুলোর যোগফলের মান অপরিবর্তিতই থাকছে।
তাই তাকে ৯ দিয়ে ভাগ করলে যে ভাগশেষ থাকে, এর মানও থাকছে অপরিবর্তিত।
এবার একটা নির্দিষ্ট সংখ্যা নিয়ে পরীক্ষা করে দেখি। ধরো, আমার মোবাইল নম্বরের শেষ ছয়টি অঙ্ক দ্বারা গঠিত সংখ্যাটি হচ্ছে ৬৭২০৫৩।
৬৭২০৫৩ = ৬.১০৫ + ৭.১০৪ + ২.১০৩ + ০.১০২ + ৮.১০১ + ৪.১০০
= ৬.(১০৫-১) + ৭.(১০৪-১) + ২.(১০৩-১) + ০.(১০২-১) + ৮.(১০১-১) + (৬+৭+২+০+৫+৩)
= ৯.৭৪৬৭৭ + ২৩
= ৯.৭৪৬৭৭ + ২. ১০১ + ৩. ১০০
= ৯.(৭৪৬৭৭+২) + ৫
= ৯.(৭৪৬৭৭+২) + ৫
এবার একে কোনো একটি সমাবেশে ভেঙে যোগ করি,
৬৫৭ + ২০৩ = (৬.১০২ + ৫.১০১ + ৭) + (২.১০৫ + ০.১০১ + ৩)
= ৯.৭১ + (৬ + ৫ + ৭) + ৯.২২ + (২ + ০ + ৩)
= ৯.৯৩ + (৬ + ৫ + ৭ + ২ + ০ + ৩)
প্রথম অংশে ৯-এর সঙ্গে গুণ থাকা অংশটা বদলে গেছে। সেটাতে সমস্যা নেই। কারণ, ৯ দিয়ে ভাগ করলে এই অংশটার ভাগশেষ সেই শূন্যই হবে। পরের অংশে কিন্তু শুধু অঙ্কগুলোর যোগফলটাই রয়ে গেছে, ওটাই আসলে ভাগশেষ দেবে।
৬৫৭ + ২০৩ = ৯.৯৩ + ২৩
= ৯.৯৩ + ৯.২ + ৫
= ৯.৯৫ + ৫
তাহলে আমরা এ সিদ্ধান্তে এবার অনায়াসে আসতে পারি, যেকোনো সংখ্যাকে বিভিন্ন সমাবেশে ভেঙে, যোগ করে, ফলাফলের অঙ্কের যোগফল বারবার নির্ণয় করতে থাকলে একপর্যায়ে যে এক অঙ্কবিশিষ্ট সংখ্যাটি পাই, তা মূল সংখ্যাকে ৯ দ্বারা ভাগ করলে যে ভাগশেষ পাওয়া যাবে, তার সমান।
তাই সংখ্যাটি প্রথম ধাপে যে সমাবেশেই ভাগ করা হোক না কেন, সর্বশেষ ধাপে এক অঙ্কবিশিষ্ট সংখ্যাটি অভিন্ন হবে। অনেক কটমটে সব শব্দ আর সংখ্যার মারপ্যাঁচ দেখতে দেখতে যদি ক্লান্ত হয়ে থাকো তাহলে এক কাজ করো, মনে মনে ১ থেকে ৯-এর মধ্যে একটা সংখ্যা চিন্তা করো। সংখ্যাটি ৯ দ্বারা গুণ করো।
করেছ? এবার সংখ্যার অঙ্কদের যোগ করে যোগফল থেকে পাঁচ বিয়োগ করো। যে সংখ্যাটি পেলে, ইংরেজি বর্ণমালার তততম বর্ণ দিয়ে শুরু হয় এমন একটি দেশের নাম (মনে করো ২-এর জন্য বি। বি-তে বাংলাদেশ) চিন্তা করলে প্রথম যে নামটি মনে আসে, তার শেষাক্ষর দিয়ে শুরু হয় এমন একটি প্রাণীর নাম মনে করো। এখন এই প্রাণীর নামের শেষাক্ষর যে ফলের আদ্যক্ষর হয়, সেটির নাম ভেবে ফেলো চট করে। এবার আমি তোমাদের চিন্তা পড়ে ফেলব। নিশ্চয়ই তোমরা ডেনমার্কে বসে থাকা একটা ক্যাঙারুর কথা ভাবছিলে, যে কি না বসে বসে অরেঞ্জ চিবোচ্ছে!
অবাক হওয়ার কিছু নেই। এটাও সংখ্যা এবং চিন্তার সীমানার সামান্য কিছু কারসাজি...। নিজেরাই করে ফেলো এর রহস্য উদ্ঘাটন।
তামান্না ইসলাম
দেশের শিক্ষার্থীদের গণিতে দক্ষ করে তোলা এবং সেই সঙ্গে আর্জেন্টিনায় অনুষ্ঠেয় ৫৩তম আন্তর্জাতিক গণিত অলিম্পিয়াডে (আইএমও) যোগদানের জন্য বাংলাদেশ দলের সদস্য বাছাইয়ের লক্ষ্য নিয়ে বাংলাদেশ গণিত অলিম্পিয়াড কমিটির আয়োজনে ডাচ্-বাংলা ব্যাংক-প্রথম আলো গণিত উৎসব ২০১২ ও দশম বাংলাদেশ গণিত অলিম্পিয়াডের কার্যক্রম শুরু হয়েছে। বার্ষিক পরীক্ষার পর ডিসেম্বরের তৃতীয় সপ্তাহে শুরু হবে এবারের লড়াই। বরাবরের মতো এবারের উৎসবের সার্বিক পৃষ্ঠপোষক ব্যাংক ডাচ্-বাংলা ব্যাংক লিমিটেড আর সার্বিক ব্যবস্থাপনায় প্রথম আলো। এবার ১৭টি গণিত অঞ্চলে আঞ্চলিক গণিত উৎসব অনুষ্ঠিত হবে। অঞ্চলগুলো হচ্ছে চট্টগ্রাম, রাজশাহী, খুলনা, সিলেট, বরিশাল, রংপুর, কুমিল্লা, ময়মনসিংহ, দিনাজপুর, যশোর, কুষ্টিয়া, গোপালগঞ্জ, সিরাজগঞ্জ, ফেনী, খাগড়াছড়ি, ঢাকা (উত্তর) ও ঢাকা (দক্ষিণ)। আঞ্চলিক উৎসবের বিজয়ীরা আগামী ফেব্রুয়ারি মাসে ঢাকায় অনুষ্ঠেয় দশম বাংলাদেশ গণিত অলিম্পিয়াডের চূড়ান্ত পর্বে অংশ নেবে। বাংলাদেশ গণিত অলিম্পিয়াডের সেরাদের নিয়ে আয়োজন করা হবে অষ্টম বাংলাদেশ গণিত ক্যাম্প। গণিত ক্যাম্পের পারফরম্যান্সের ভিত্তিতে গঠিত হবে বাংলাদেশ গণিত দল, যারা আগামী জুলাইয়ে আন্তর্জাতিক গণিত অলিম্পিয়াডে যোগ দেবে। এ ছাড়া থাকবে ২৪তম এশীয়-প্রশান্ত মহাসাগরীয় গণিত অলিম্পিয়াডে (এপিএমও) অংশগ্রহণের সুযোগ। আঞ্চলিক উৎসবে অংশগ্রহণের জন্য নিবন্ধনের তারিখ অচিরেই প্রথম আলো ও অলিম্পিয়াডের ওয়েবসাইটে (www.matholympiad.org.bd) ঘোষণা করা হবে।

ক্যাটাগরি: চারটি ক্যাটাগরিতে গণিত অলিম্পিয়াড অনুষ্ঠিত হবে।
ক. প্রাইমারি, বাংলা মাধ্যম—তৃতীয় থেকে পঞ্চম শ্রেণী বা সমমান এবং স্ট্যান্ডার্ড-৩ থেকে স্ট্যান্ডার্ড-৫।
খ. জুনিয়র, বাংলা মাধ্যম—ষষ্ঠ থেকে অষ্টম শ্রেণী বা সমমান এবং স্ট্যান্ডার্ড-৬ থেকে স্ট্যান্ডার্ড-৮।
গ. সেকেন্ডারি, বাংলা মাধ্যম—নবম, দশম শ্রেণী ও এসএসসি পরীক্ষার্থী বা সমমান এবং ও-লেভেল এবং ও-লেভেল পরীক্ষার্থী।
ঘ. হায়ার সেকেন্ডারি, বাংলা মাধ্যম—একাদশ, দ্বাদশ শ্রেণী ও এইচএসসি পরীক্ষার্থী বা সমমান এবং এ-লেভেল এবং এ-লেভেল পরীক্ষার্থী।
গণিত অলিম্পিয়াড ডেস্ক
জ্যাকব (ওও) বার্নুলি, জোহান (ওওও) বার্নুলি, জোহান বার্নুলি, জ্যাকব বার্নুলি, ড্যানিয়েল বার্নুলি

সুইজারল্যান্ডের ব্যাসেলে বসবাস করা বার্নুলি পরিবার গণিতের জগতে চিরস্মরণীয়। কয়েক প্রজন্ম ধরে এই পরিবার পৃথিবীকে উপহার দিয়েছে একের পর এক মেধাবী গণিতবিদ, যাঁদের অনেকেই চিরস্মরণীয় হয়েআছেন অনন্য অবদানের জন্য। সেই পরিবারকে নিয়েই এই আয়োজন


পৃথিবীর জ্ঞানবিজ্ঞানের গতিপ্রকৃতি বদলে দিয়েছেন অনেকেই। কিন্তু, যদি বলা হয় কোন পরিবারের সদস্যরা শুধু গণিতের ভুবন বদলে দিয়েছেন, সে ক্ষেত্রে প্রথমেই আসবে বার্নুলি পরিবার। এই পরিবার গণিতের ভুবনকে উপহার দিয়েছে আটজন জগদ্বিখ্যাত গণিতবিদ। অনেকটা রাজার মতোই গণিতের ভুবনকে শাসন করে গেছে তিন শ বছরের বেশি সময়। এই পরিবারের প্রথম বিখ্যাত গণিতবিদ জ্যাকব বার্নুলি (১৬৫৪-১৭০৫)। সতেরো শতকের এই গণিতবিদ একাধারে ছিলেন দার্শনিক ও জ্যোতির্বিজ্ঞানী। সুইজারল্যান্ডের রাজার মন্ত্রিসভার মাধ্যমে তিনি তাঁর বৈচিত্র্যময় কর্মজীবন শুরু করেন। আকাশ দেখতে কখনো ঘুরে বেরিয়েছেন পুরো ইউরোপ, আবার ক্যালকুলাস নিয়ে জানার জন্য জার্মান গণিতবিদ ুলিবনিজকে চিঠি লিখেছেন আট বছর ধরে। তিনি ব্যাসেল বিশ্ববিদ্যালয়ের গণিত বিভাগের আমৃত্যু প্রতিষ্ঠাকালীন অধ্যাপক হিসেবে দায়িত্ব পালন করে যান। জ্যাকব গণিতের ভুবনে বিখ্যাত হয়ে আছেন গাণিতিকভাবে e-এর মান আবিষ্কারের জন্য। সম্ভাব্যতা ও পরিসংখ্যানের জন্য ‘বার্নুলি ট্রায়াল’ ও ‘বার্নুলি সংখ্যা’র জন্য তিনি পরিচিত। ১৬৯০ সালে তিনি প্রথম বিচ্ছিন্ন ব্যবকলনীয় সমীকরণের সমাধান বের করেন।
বার্নুলি পরিবারের আরেক বিখ্যাত গণিতবিদ হলেন জ্যাকবের ভাই জোহান বার্নুলি (১৬৬৭-১৭৪৮)। জোহান ভাইয়ের মতোই ক্যালকুলাসে আগ্রহী ছিলেন। তিনি ক্যালকুলাসের ‘সোফোমোরের স্বপ্ন’ নামের সমাধানের জন্য পরিচিত। যদিও তিনি জার্মান গণিতবিদ লিওনার্দ অয়লারের শিক্ষক হিসেবেই বেশি বিখ্যাত। বার্নুলি পরিবারের দ্বিতীয় প্রজন্মের খ্যাতনামা গণিতবিদ হলেন জ্যাকব ও জোহানের ভাতিজা প্রথম নিকোলাস বার্নুলি (১৬৮৭-১৭৫৯)। তিনি সমীকরণ ও জ্যামিতি নিয়ে গবেষণার জন্য বিখ্যাত। তিনি ‘সেন্ট পিটার্সবার্গ প্যারাডক্স’-এর জন্য পরিচিত। প্রথম নিকোলাস পাদুয়া বিশ্ববিদ্যালয় ও ব্যাসেল বিশ্ববিদ্যালয়ের অধ্যাপক ছিলেন।
জোহান বার্নুলির তিন সন্তানই ইউরোপীয় অঞ্চলের অষ্টাদশ শতকের সুপরিচিত গণিতবিদ। গণিতবিদ জোহানের তিন সন্তান হলো দ্বিতীয় নিকোলাস, ড্যানিয়েল, দ্বিতীয় জোহান। দ্বিতীয় নিকোলাস বার্নুলি (১৬৯৫-১৭২৬) একাধারে ছিলেন গণিতজ্ঞ ও আইনবিদ। দ্বিতীয় নিকোলাস লেখচিত্র, ব্যবকলনীয় সমীকরণ ও সম্ভাব্যতার ওপর বিশদ গবেষণার জন্য পরিচিত। তিনি পাদুয়া বিশ্ববিদ্যালয়ের গণিত বিভাগের প্রধান অধ্যাপক ছিলেন। শখের বশে তিনি আইন বিষয়ের অধ্যাপক হিসেবে ব্যাসেল বিশ্ববিদ্যালয়ে শিক্ষকতা করতেন। ড্যানিয়েল বার্নুলি (১৭০০-১৭৮২) সম্ভাব্যতা ও পরিসংখ্যান নিয়ে কাজের জন্য বিখ্যাত হলেও তিনি গণিতের সঙ্গে গতিবিদ্যার সম্পর্ক নিয়ে গবেষণার জন্য খ্যাত। বায়ুগতিবিদ্যার জন্য তিনি প্রবাহসংক্রান্ত ‘বার্নুলির নীতিমালা’ প্রদান করেন। দ্বিতীয় জোহান বার্নুলি (১৭১০-১৭৯০) গণিতের অধ্যাপক ছিলেন। গণিত ছাড়াও আলো ও চুম্বকত্ব নিয়ে গবেষণার জন্য খ্যাত ছিলেন। তিনি আলোর ওপর গবেষণার জন্য ফরাসি একাডেমি পুরস্কার লাভ করেছিলেন। দ্বিতীয় জোহানের চার সন্তানের মধ্যে দুই সন্তান ছিলেন বার্নুলি পরিবারের শেষ গণিতবিদ। তৃতীয় জোহান জার্মান গণিতবিদ অয়লারের গণিতের ওপর গবেষণাকর্ম ফরাসি ভাষাতে প্রথম অনুবাদ করার জন্য সুপরিচিত। গণিত ছাড়াও তিনি জ্যোতির্বিজ্ঞান ও ভূগোল নিয়ে গাণিতিক গবেষণার জন্য খ্যাত। দ্বিতীয় জ্যাকব জ্যামিতি ও আইন বিষয় নিয়ে গবেষণার জন্য খ্যাত। এরপর বার্নুলি পরিবারে আর কোনো সদস্যকে গণিতের ভুবনে দেখা যায়নি। যদিও বার্নুলি পরিবারের বিংশ শতকের বিখ্যাত দুজন সদস্য রয়েছে। নোবেল বিজয়ী ঔপন্যাসিক ও কবি হারম্যান হেস ও খ্যাতনামা স্থপতি হ্যানস বার্নুলি এই গণিতপিয়াসু পরিবারের অন্যতম সদস্য।
জাহিদ হোসাইন
সংখ্যা নিয়ে অনেক মজার খেলা রয়েছে। এমনই একটা খেলা দেখানো যাক। একটা খাতা-কলম নাও!
১. তিন অঙ্কের যেকোনো একটা সংখ্যা নাও, যার তিনটি অঙ্ক আলাদা আলাদা। শূন্যকে নিয়ো না (১৫৪, ৭৮৯ এমন যেকোনো কিছু হতে পারে; কিন্তু ২২৩, ৯০৩ এমন কিছু নিয়ো না)।
২. তিনটি অঙ্কের যোগফল নাও। একে দুই দিয়ে গুণ করো। যা পেয়েছ, সেটা খাতার কোনায় ছোট একটা চারকোনা বাক্স এঁকে তার মধ্যে লিখে রাখো।
৩. এই তিনটি অঙ্ক দিয়ে দুই অঙ্কবিশিষ্ট যতগুলো সংখ্যা বানানো যায়, সব বানাও (একই অঙ্ক দুবার ব্যবহার কোরো না!)। মোট ছয়টি এমন সংখ্যা পাবে। বুঝিয়ে দিই। ধরো, তুমি ১৫৪ ধরেছ। সে ক্ষেত্রে তুমি বানাতে পারবে ১৫, ৫১, ১৪, ৪১, ৫৪, ৪৫—এই ছয়টি সংখ্যা।
৪. এই ছয়টি সংখ্যা যোগ করো (এদের যোগ করতে কষ্ট পেয়ো না। এরা খুবই ছোট সংখ্যা, মুখে মুখে বা খাতায় লিখে খুবই দ্রুত যোগ করে ফেলতে পারবে)।
৫. এই যোগফলকে একটু আগে খাতার কোনায় বাক্সে যে সংখ্যাটা লিখে রেখেছ, সেটা দিয়ে ভাগ দাও।
তুমি কিছু না বললেও আমি কিন্তু বলে দিতে পারব যে তোমার ভাগফলটা কত হয়েছে। যে সংখ্যাটি তুমি পেয়েছ, সেটি কিন্তু আমার সবচেয়ে প্রিয় পূর্ণ সংখ্যা।
১১-এর শুভেচ্ছা রইল! চমক হাসান
২০১১ সালে রসায়নে নোবেল পুরস্কার পাওয়া বিজ্ঞানী ড্যান শেচম্যান। তাঁর এই অর্জন মূলত পদার্থের মৌলিক গঠনে অর্ধ পর্যাবৃত্ত (quasi periodic) বিন্যাসের আবিষ্কার। আ্যাালুমিনিয়াম, প্যালাডিয়াম এবং ম্যাঙ্গানিজের একটি সংকর ধাতুর পারমাণবিক বিন্যাস নিয়ে গবেষণা করার সময় সেখানে এ ধরনের বিন্যাস খুঁজে পান তিনি। সাধারণত ধরে নেওয়া হয়, পদার্থের গঠনে পারমাণবিক বিন্যাস হয় পর্যাবৃত্ত, একটি নির্দিষ্ট সরলরৈখিক দূরত্ব পরপর একই ধরনের পারমাণবিক গঠনের অস্তিত্ব ধরে নেওয়া হয়। অর্ধস্ফটিকের গঠন এমন নয়, এখানে সরলরৈখিক পর্যাবৃত্ত বিন্যাসের অস্তিত্ব নেই।
গবেষণার প্রথম দিকে নিজের আবিষ্কারের জন্য প্রচণ্ড সমালোচিত হতে হয়েছে এই বিজ্ঞানীকে। তাঁর গবেষণা গ্রুপের প্রধান তাঁকে গ্রুপ ছেড়ে চলে যেতে পর্যন্ত বলেছিলেন। কিন্তু পরবর্তী সময়ে অন্য বিজ্ঞানীদের গবেষণায়ও অর্ধস্ফটিকের অস্তিত্ব প্রমাণিত হয়। এবং তাঁরা ভিন্ন ভিন্ন গঠনের অর্ধস্ফটিক প্রস্তুত করতে সক্ষম হন। উপরে ছবিতে অর্ধস্ফটিকের যে গঠন দেখানো হচ্ছে সেটা অ্যালুমিনিয়াম, প্যালাডিয়াম ও ম্যাঙ্গানিজের একটি সংকরের পৃষ্ঠদেশের পারমাণবিক বিন্যাস। অভীক রায়
দেশের শিক্ষার্থীদের গণিতে দক্ষ করে তোলা এবং সেই সঙ্গে আর্জেন্টিনায় অনুষ্ঠেয় ৫৩তম আন্তর্জাতিক গণিত অলিম্পিয়াডে (আইএমও) যোগদানের জন্য বাংলাদেশ দলের সদস্য বাছাইয়ের লক্ষ্য নিয়ে বাংলাদেশ গণিত অলিম্পিয়াড কমিটির আয়োজনে ডাচ্-বাংলা ব্যাংক-প্রথম আলো গণিত উৎসব ২০১২ ও দশম বাংলাদেশ গণিত অলিম্পিয়াডের কার্যক্রম শুরু হয়েছে। বার্ষিক পরীক্ষার পর ডিসেম্বরের তৃতীয় সপ্তাহে শুরু হবে এবারের লড়াই। বরাবরের মতো এবারের উৎসবের সার্বিক পৃষ্ঠপোষক ব্যাংক ডাচ্-বাংলা ব্যাংক লিমিটেড আর সার্বিক ব্যবস্থাপনায় প্রথম আলো। এবার ১৭টি গণিত অঞ্চলে আঞ্চলিক গণিত উৎসব অনুষ্ঠিত হবে। অঞ্চলগুলো হচ্ছে চট্টগ্রাম, রাজশাহী, খুলনা, সিলেট, বরিশাল, রংপুর, কুমিল্লা, ময়মনসিংহ, দিনাজপুর, যশোর, কুষ্টিয়া, গোপালগঞ্জ, সিরাজগঞ্জ, ফেনী, খাগড়াছড়ি, ঢাকা (উত্তর) ও ঢাকা (দক্ষিণ)। আঞ্চলিক উৎসবের বিজয়ীরা আগামী ফেব্রুয়ারি মাসে ঢাকায় অনুষ্ঠেয় দশম বাংলাদেশ গণিত অলিম্পিয়াডের চূড়ান্ত পর্বে অংশ নেবে। বাংলাদেশ গণিত অলিম্পিয়াডের সেরাদের নিয়ে আয়োজন করা হবে অষ্টম বাংলাদেশ গণিত ক্যাম্প। গণিত ক্যাম্পের পারফরম্যান্সের ভিত্তিতে গঠিত হবে বাংলাদেশ গণিত দল, যারা আগামী জুলাইয়ে আন্তর্জাতিক গণিত অলিম্পিয়াডে যোগ দেবে। এ ছাড়া থাকবে ২৪তম এশীয়-প্রশান্ত মহাসাগরীয় গণিত অলিম্পিয়াডে (এপিএমও) অংশগ্রহণের সুযোগ। আঞ্চলিক উৎসবে অংশগ্রহণের জন্য নিবন্ধনের তারিখ অচিরেই প্রথম আলো ও অলিম্পিয়াডের ওয়েবসাইটে (www.matholympiad.org.bd) ঘোষণা করা হবে।


ক্যাটাগরি: চারটি ক্যাটাগরিতে গণিত অলিম্পিয়াড অনুষ্ঠিত হবে।
ক. প্রাইমারি, বাংলা মাধ্যম—তৃতীয় থেকে পঞ্চম শ্রেণী বা সমমান এবং স্ট্যান্ডার্ড-৩ থেকে স্ট্যান্ডার্ড-৫।
খ. জুনিয়র, বাংলা মাধ্যম—ষষ্ঠ থেকে অষ্টম শ্রেণী বা সমমান এবং স্ট্যান্ডার্ড-৬ থেকে স্ট্যান্ডার্ড-৮।
গ. সেকেন্ডারি, বাংলা মাধ্যম—নবম, দশম শ্রেণী ও এসএসসি পরীক্ষার্থী বা সমমান এবং ও-লেভেল এবং ও-লেভেল পরীক্ষার্থী।
ঘ. হায়ার সেকেন্ডারি, বাংলা মাধ্যম—একাদশ, দ্বাদশ শ্রেণী ও এইচএসসি পরীক্ষার্থী বা সমমান এবং এ-লেভেল এবং এ-লেভেল পরীক্ষার্থী।
গণিত অলিম্পিয়াড ডেস্ক


সুইজারল্যান্ডের ব্যাসেলে বসবাস করা বার্নুলি পরিবার গণিতের জগতে চিরস্মরণীয়। কয়েক প্রজন্ম ধরে এই পরিবার পৃথিবীকে উপহার দিয়েছে একের পর এক মেধাবী গণিতবিদ, যাঁদের অনেকেই চিরস্মরণীয় হয়েআছেন অনন্য অবদানের জন্য। সেই পরিবারকে নিয়েই এই আয়োজন

পৃথিবীর জ্ঞানবিজ্ঞানের গতিপ্রকৃতি বদলে দিয়েছেন অনেকেই। কিন্তু, যদি বলা হয় কোন পরিবারের সদস্যরা শুধু গণিতের ভুবন বদলে দিয়েছেন, সে ক্ষেত্রে প্রথমেই আসবে বার্নুলি পরিবার। এই পরিবার গণিতের ভুবনকে উপহার দিয়েছে আটজন জগদ্বিখ্যাত গণিতবিদ। অনেকটা রাজার মতোই গণিতের ভুবনকে শাসন করে গেছে তিন শ বছরের বেশি সময়। এই পরিবারের প্রথম বিখ্যাত গণিতবিদ জ্যাকব বার্নুলি (১৬৫৪-১৭০৫)। সতেরো শতকের এই গণিতবিদ একাধারে ছিলেন দার্শনিক ও জ্যোতির্বিজ্ঞানী। সুইজারল্যান্ডের রাজার মন্ত্রিসভার মাধ্যমে তিনি তাঁর বৈচিত্র্যময় কর্মজীবন শুরু করেন। আকাশ দেখতে কখনো ঘুরে বেরিয়েছেন পুরো ইউরোপ, আবার ক্যালকুলাস নিয়ে জানার জন্য জার্মান গণিতবিদ ুলিবনিজকে চিঠি লিখেছেন আট বছর ধরে। তিনি ব্যাসেল বিশ্ববিদ্যালয়ের গণিত বিভাগের আমৃত্যু প্রতিষ্ঠাকালীন অধ্যাপক হিসেবে দায়িত্ব পালন করে যান। জ্যাকব গণিতের ভুবনে বিখ্যাত হয়ে আছেন গাণিতিকভাবে e-এর মান আবিষ্কারের জন্য। সম্ভাব্যতা ও পরিসংখ্যানের জন্য ‘বার্নুলি ট্রায়াল’ ও ‘বার্নুলি সংখ্যা’র জন্য তিনি পরিচিত। ১৬৯০ সালে তিনি প্রথম বিচ্ছিন্ন ব্যবকলনীয় সমীকরণের সমাধান বের করেন।
বার্নুলি পরিবারের আরেক বিখ্যাত গণিতবিদ হলেন জ্যাকবের ভাই জোহান বার্নুলি (১৬৬৭-১৭৪৮)। জোহান ভাইয়ের মতোই ক্যালকুলাসে আগ্রহী ছিলেন। তিনি ক্যালকুলাসের ‘সোফোমোরের স্বপ্ন’ নামের সমাধানের জন্য পরিচিত। যদিও তিনি জার্মান গণিতবিদ লিওনার্দ অয়লারের শিক্ষক হিসেবেই বেশি বিখ্যাত। বার্নুলি পরিবারের দ্বিতীয় প্রজন্মের খ্যাতনামা গণিতবিদ হলেন জ্যাকব ও জোহানের ভাতিজা প্রথম নিকোলাস বার্নুলি (১৬৮৭-১৭৫৯)। তিনি সমীকরণ ও জ্যামিতি নিয়ে গবেষণার জন্য বিখ্যাত। তিনি ‘সেন্ট পিটার্সবার্গ প্যারাডক্স’-এর জন্য পরিচিত। প্রথম নিকোলাস পাদুয়া বিশ্ববিদ্যালয় ও ব্যাসেল বিশ্ববিদ্যালয়ের অধ্যাপক ছিলেন।
জোহান বার্নুলির তিন সন্তানই ইউরোপীয় অঞ্চলের অষ্টাদশ শতকের সুপরিচিত গণিতবিদ। গণিতবিদ জোহানের তিন সন্তান হলো দ্বিতীয় নিকোলাস, ড্যানিয়েল, দ্বিতীয় জোহান। দ্বিতীয় নিকোলাস বার্নুলি (১৬৯৫-১৭২৬) একাধারে ছিলেন গণিতজ্ঞ ও আইনবিদ। দ্বিতীয় নিকোলাস লেখচিত্র, ব্যবকলনীয় সমীকরণ ও সম্ভাব্যতার ওপর বিশদ গবেষণার জন্য পরিচিত। তিনি পাদুয়া বিশ্ববিদ্যালয়ের গণিত বিভাগের প্রধান অধ্যাপক ছিলেন। শখের বশে তিনি আইন বিষয়ের অধ্যাপক হিসেবে ব্যাসেল বিশ্ববিদ্যালয়ে শিক্ষকতা করতেন। ড্যানিয়েল বার্নুলি (১৭০০-১৭৮২) সম্ভাব্যতা ও পরিসংখ্যান নিয়ে কাজের জন্য বিখ্যাত হলেও তিনি গণিতের সঙ্গে গতিবিদ্যার সম্পর্ক নিয়ে গবেষণার জন্য খ্যাত। বায়ুগতিবিদ্যার জন্য তিনি প্রবাহসংক্রান্ত ‘বার্নুলির নীতিমালা’ প্রদান করেন। দ্বিতীয় জোহান বার্নুলি (১৭১০-১৭৯০) গণিতের অধ্যাপক ছিলেন। গণিত ছাড়াও আলো ও চুম্বকত্ব নিয়ে গবেষণার জন্য খ্যাত ছিলেন। তিনি আলোর ওপর গবেষণার জন্য ফরাসি একাডেমি পুরস্কার লাভ করেছিলেন। দ্বিতীয় জোহানের চার সন্তানের মধ্যে দুই সন্তান ছিলেন বার্নুলি পরিবারের শেষ গণিতবিদ। তৃতীয় জোহান জার্মান গণিতবিদ অয়লারের গণিতের ওপর গবেষণাকর্ম ফরাসি ভাষাতে প্রথম অনুবাদ করার জন্য সুপরিচিত। গণিত ছাড়াও তিনি জ্যোতির্বিজ্ঞান ও ভূগোল নিয়ে গাণিতিক গবেষণার জন্য খ্যাত। দ্বিতীয় জ্যাকব জ্যামিতি ও আইন বিষয় নিয়ে গবেষণার জন্য খ্যাত। এরপর বার্নুলি পরিবারে আর কোনো সদস্যকে গণিতের ভুবনে দেখা যায়নি। যদিও বার্নুলি পরিবারের বিংশ শতকের বিখ্যাত দুজন সদস্য রয়েছে। নোবেল বিজয়ী ঔপন্যাসিক ও কবি হারম্যান হেস ও খ্যাতনামা স্থপতি হ্যানস বার্নুলি এই গণিতপিয়াসু পরিবারের অন্যতম সদস্য।
জাহিদ হোসাইন
সংখ্যা নিয়ে অনেক মজার খেলা রয়েছে। এমনই একটা খেলা দেখানো যাক। একটা খাতা-কলম নাও!
১. তিন অঙ্কের যেকোনো একটা সংখ্যা নাও, যার তিনটি অঙ্ক আলাদা আলাদা। শূন্যকে নিয়ো না (১৫৪, ৭৮৯ এমন যেকোনো কিছু হতে পারে; কিন্তু ২২৩, ৯০৩ এমন কিছু নিয়ো না)।
২. তিনটি অঙ্কের যোগফল নাও। একে দুই দিয়ে গুণ করো। যা পেয়েছ, সেটা খাতার কোনায় ছোট একটা চারকোনা বাক্স এঁকে তার মধ্যে লিখে রাখো।
৩. এই তিনটি অঙ্ক দিয়ে দুই অঙ্কবিশিষ্ট যতগুলো সংখ্যা বানানো যায়, সব বানাও (একই অঙ্ক দুবার ব্যবহার কোরো না!)। মোট ছয়টি এমন সংখ্যা পাবে। বুঝিয়ে দিই। ধরো, তুমি ১৫৪ ধরেছ। সে ক্ষেত্রে তুমি বানাতে পারবে ১৫, ৫১, ১৪, ৪১, ৫৪, ৪৫—এই ছয়টি সংখ্যা।
৪. এই ছয়টি সংখ্যা যোগ করো (এদের যোগ করতে কষ্ট পেয়ো না। এরা খুবই ছোট সংখ্যা, মুখে মুখে বা খাতায় লিখে খুবই দ্রুত যোগ করে ফেলতে পারবে)।
৫. এই যোগফলকে একটু আগে খাতার কোনায় বাক্সে যে সংখ্যাটা লিখে রেখেছ, সেটা দিয়ে ভাগ দাও।
তুমি কিছু না বললেও আমি কিন্তু বলে দিতে পারব যে তোমার ভাগফলটা কত হয়েছে। যে সংখ্যাটি তুমি পেয়েছ, সেটি কিন্তু আমার সবচেয়ে প্রিয় পূর্ণ সংখ্যা।
১১-এর শুভেচ্ছা রইল! চমক হাসান
২০১১ সালে রসায়নে নোবেল পুরস্কার পাওয়া বিজ্ঞানী ড্যান শেচম্যান। তাঁর এই অর্জন মূলত পদার্থের মৌলিক গঠনে অর্ধ পর্যাবৃত্ত (quasi periodic) বিন্যাসের আবিষ্কার। আ্যাালুমিনিয়াম, প্যালাডিয়াম এবং ম্যাঙ্গানিজের একটি সংকর ধাতুর পারমাণবিক বিন্যাস নিয়ে গবেষণা করার সময় সেখানে এ ধরনের বিন্যাস খুঁজে পান তিনি। সাধারণত ধরে নেওয়া হয়, পদার্থের গঠনে পারমাণবিক বিন্যাস হয় পর্যাবৃত্ত, একটি নির্দিষ্ট সরলরৈখিক দূরত্ব পরপর একই ধরনের পারমাণবিক গঠনের অস্তিত্ব ধরে নেওয়া হয়। অর্ধস্ফটিকের গঠন এমন নয়, এখানে সরলরৈখিক পর্যাবৃত্ত বিন্যাসের অস্তিত্ব নেই।
গবেষণার প্রথম দিকে নিজের আবিষ্কারের জন্য প্রচণ্ড সমালোচিত হতে হয়েছে এই বিজ্ঞানীকে। তাঁর গবেষণা গ্রুপের প্রধান তাঁকে গ্রুপ ছেড়ে চলে যেতে পর্যন্ত বলেছিলেন। কিন্তু পরবর্তী সময়ে অন্য বিজ্ঞানীদের গবেষণায়ও অর্ধস্ফটিকের অস্তিত্ব প্রমাণিত হয়। এবং তাঁরা ভিন্ন ভিন্ন গঠনের অর্ধস্ফটিক প্রস্তুত করতে সক্ষম হন। উপরে ছবিতে অর্ধস্ফটিকের যে গঠন দেখানো হচ্ছে সেটা অ্যালুমিনিয়াম, প্যালাডিয়াম ও ম্যাঙ্গানিজের একটি সংকরের পৃষ্ঠদেশের পারমাণবিক বিন্যাস। অভীক রায়
অনেক চিঠি এসেছে ‘গণিতের প্রশ্ন, গণিতের উত্তর’ বিভাগে। সেসব থেকে কিছু প্রশ্নের উত্তর ছাপা হলো আজ। এই বিভাগে প্রশ্ন পাঠানোর ঠিকানা:
গণিতের প্রশ্ন, গণিতের উত্তর

গণিত ইশকুল, প্রথম আলো,
১০০ কাজী নজরুল ইসলাম এভিনিউ, কারওয়ান বাজার, ঢাকা-১২১৫।
ই-মেইল: gonitq@gmail.com
 প্রথম কোন গণিতবিদ জটিল সংখ্যার ব্যবহার করেন?
প্রশ্ন পাঠিয়েছে—রাইসা ফারহানা, ফেনী।

 কোনো একজন গণিতবিদের হাত ধরে জটিল সংখ্যার ব্যবহার শুরু হয়নি। বীজগণিতের বিভিন্ন সমস্যায় ঋণাত্মক সংখ্যার বর্গমূল ব্যবহার করার প্রয়োজন হতে থাকে। ষোলো শতকে নিকোলো টারটাগলিয়া, রাফায়েল বম্বেলি প্রমুখ গণিতবিদ এ ধরনের সমস্যা নিয়ে আলোচনা করেন। ১৬৩৭ সালে রেনে দেকার্তে -১-এর বর্গমূলকে কাল্পনিক সংখ্যা হিসেবে সংজ্ঞায়িত করেন। পরবর্তী সময়ে অয়লার, ডি মোয়েভার, কশির মতো গণিতবিদেরা এটির ব্যবহার আরও সুসংহত করেন।

 ক্যালকুলাসের প্রকৃত আবিষ্কারক কে?
প্রশ্ন পাঠিয়েছে—শারমিন ইসলাম
মুরাদনগর, কুমিল্লা।

 ক্যালকুলাসের বিভিন্ন উপাদানের ব্যবহার অনেক আগে থেকেই হয়ে আসছে। প্রাচীন গ্রিসের আর্কিমিডিস, ভারতীয় উপমহাদেশে ভাস্করাচার্য, মাধব এবং মধ্যপ্রাচ্যের ইবনে আল হাতেম ক্যালকুলাসের বিভিন্ন উপাদান নিয়ে কাজ করেছিলেন। তবে সতেরো শতকে আইজ্যাক নিউটন ও গটফ্রেইড লিবনিজ স্বতন্ত্রভাবে ক্যালকুলাসকে প্রতিষ্ঠিত গাণিতিক ভিত্তি প্রদান করেন। সে জন্য তাঁদের দুজনকেই ক্যালকুলাসের আবিষ্কর্তা হিসেবে সম্মানিত করা হয়।

 হাইপারবলিক ফাংশন কাকে বলে?
প্রশ্ন পাঠিয়েছে—নাসির হোসেন
পাটগ্রাম, লালমনিরহাট।

 যেসব সংখ্যা ৪ দিয়ে ভাগ করলে ২ অবশিষ্ট থাকে, সেগুলো বাদে যেকোনো ধনাত্মক পূর্ণ সংখ্যাকেই দুটি বর্গের বিয়োগফল আকারে লেখা যায়। যেকোনো বিজোড় সংখ্যাকেই আমরা 2n + 1 আকারে লিখতে পারি। আবার 2n + 1 = (n + 1)2 - n2, সে জন্য যেকোনো বিজোড় সংখ্যাকেই দুটি বর্গের বিয়োগফল আকারে লেখা যেতে পারে।
একইভাবে 4n = (n + 1)2 - (n - 1)2, অতএব ৪ দিয়ে বিভাজ্য যেকোনো সংখ্যাকেই দুটি বর্গের বিয়োগফল আকারে লেখা যায়। বাকি সংখ্যাগুলো যে দুটি বর্গের বিয়োগফল আকারে লেখা যায় না, সেটাও সহজে প্রমাণ করা যায় না। (এটুকু হোমওয়ার্ক থাকল!)

 সমীকরণ এবং অভেদের পার্থক্য কী?
প্রশ্ন পাঠিয়েছে—শাকিল হোসেন
কুষ্টিয়া জিলা স্কুল।

 একটি সমীকরণ সাধারণ অজ্ঞাত রাশির কিছু নির্দিষ্ট মানের জন্য সিদ্ধ হয়। যেমন: x2 - 1 = 0, এটি একটি সমীকরণ। এখানে x-এর মান কেবল ১ এবং -১ হতে পারে, অন্য কোনো মানের জন্য এটার বামপক্ষ আর ডানপক্ষ সমান হবে না। কিন্তু একটি অভেদ অজ্ঞাত রাশির সব মানের জন্যই সত্যি হয়। যেমন: (x + 1)2 = x2 + 2x + 1, এটাতে x-এর যে মানই বসানো হোক না কেন, দুই পক্ষ ঠিক মিলে যাবে।
আদমশুমারির সময় একজন লোকগণনাকারী এক গণিতবিদের বাসায় গেলেন। সেই গণিতবিদকে তিনি জিজ্ঞেস করলেন, ‘আপনার কয়টি সন্তান?’ গণিতবিদ জানালেন যে তাঁর তিনটি মেয়ে আছে। এবার প্রশ্ন হলো, ‘তাদের বয়স?’ গণিতবিদ এবার বললেন, ‘আমি শুধু আপনাকে বলতে পারি, তাদের বয়সের গুণফল ৩৬।’
‘শুধু এটুকু তথ্য থেকে তো আমি আপনার মেয়েদের বয়স বের করতে পারব না, আরেকটু কিছু বলতে হবে।’
‘হুম, আমি যদি তাদের বয়সের যোগফল বলে দিই, তাহলেও আপনার পক্ষে জানা সম্ভব হবে না যে তাদের বয়স কত।’ চতুর সেই লোকগণনাকারী বললেন, ‘আর একটা জিনিস আমাকে বলে দিতে হবে।’
গণিতবিদ মুচকি হেসে বললেন, ‘আমার বড় মেয়েটা কুকুর পছন্দ করে।’ এটা থেকে ওই লোকগণনাকারী তিন মেয়ের বয়স বের করে ফেলতে পেরেছিলেন। তুমি পারবে কি?
গণিত-ভুবনের অনন্ত বা অসীম ধারার অঙ্কের সঙ্গে যারা পরিচিত, তাদের কাছে ১ - ১ + ১ - ১ + ... ... ... ধারাটি অনেক চেনা। গণিতের এই মজার ধারাটি বিচ্যুত প্রকৃতির। এই অসীম ধরনের ধারাটির উত্তর নিয়ে গণিতবিদদের মধ্যে মাঝেমধ্যেই বিতর্ক হয়। একপক্ষ মনে করে, এর মান হবে শূন্য (০)। তাদের যুক্তিতে, ১ - ১ + ১ - ১ + ... ... = (১ - ১) + (১ - ১) + (১ - ১) + ... ... ... = ০ + ০ + ০ + ... ... = ০। আবার আরেক পক্ষ দাবি করে, এই ধারার যোগফল এক (১)। তারা মনে করে, ১ + (- ১ + ১) + (- ১ + ১) + (- ১ + ১) + ... ... ... = ১ + ০ + ০ + ০ + ... ... = ১। মজার এই ধারাকে বলা হয় গ্র্যান্দের ধারা। ইতালির গণিতবিদ ও দার্শনিক যাজক লুইগি গ্র্যান্দের নামে এই অসীম ধারার নামকরণ করা হয়েছে। ১৭০৩ সালে সর্বপ্রথম তিনি এই অনন্ত ধারার সম্ভাব্য প্রকৃতি ও ফলাফল নিয়ে বিশদ তথ্য প্রকাশ করেন।
দেশে গণিতবিষয়ক বইয়ের প্রকাশনা বেড়েছে। দেশি গণিতের বইয়ের পাশাপাশি বিভিন্ন বিদেশি গণিতের বইও আজকাল পাওয়া যাচ্ছে। দেশি-বিদেশি সব গণিতের বই নিয়ে বইয়ের একটি প্রদর্শনীর আয়োজন করেছে বাংলাদেশ গণিত অলিম্পিয়াড কমিটি।
আজ ২০ নভেম্বর থেকে ২৬ পর্যন্ত নভেম্বর সপ্তাহব্যাপী চলবে এ প্রদর্শনী। প্রদর্শনীতে দেশি ও বিদেশি গণিতের বইয়ের সমাহার থাকবে। আগ্রহীরা যাতে বই সংগ্রহ করতে পারে তার ব্যবস্থাও থাকবে। প্রদর্শনী প্রতিদিন বেলা ১১টা থেকে সন্ধ্যা সাতটা পর্যন্ত চলবে।
স্থান: জামিল সারওয়ার ট্রাস্ট (চতুর্থতলা), ২৭৮/৩ কাঁটাবন ঢাল, অষ্টব্যঞ্জন রেস্টুরেন্টের বিপরীতে, ঢাকা।
যোগাযোগ: আইয়ুব সরকার
০১১৯১৩৮৫৫৫১
