

তাম্রলিপ্তি বা তাম্রলিপ্ত প্রাচীন ভারতীয় সাহিত্য, সিংহলি গ্রন্থ এবং গি্রক ভৌগোলিক ও চৈনিক তীর্থযাত্রীদের বিবরণে উল্লিখিত প্রাচীন মানব বসতিস্থল। এ সকল গ্রন্থ ও বিবরণ থেকে জানা যায় যে, পূর্ব উপকূলবর্তী তাম্রলিপ্তি গঙ্গা নদী যেখানে বঙ্গোপসাগরে পড়েছে তার কাছে অবস্থিত ছিল। বিবরণসমূহে আরও উল্লেখ পাওয়া যায় যে, তাম্রলিপ্তি তৎকালীন বাণিজ্যপথের সঙ্গে যুক্ত ছিল এবং এখানে ব্যবসায়ী, পর্যটক ও তীর্থযাত্রীদের নিয়মিত যাতায়াত ছিল। এ সকল লিখিত উৎসের ভিত্তিতে তাম্রলিপ্তিতে মানববসতির কালসীমা মোটামুটিভাবে চতুর্থ/তৃতীয় খ্রিষ্টপূর্বাব্দ থেকে অষ্টম খ্রিস্টাব্দ পর্যন্ত বলে নির্ধারণ করা হয়ে থাকে। দক্ষিণ এশিয়ার প্রাচীন বন্দর হিসেবে তাম্রলিপ্তির সর্বশেষ প্রমাণ বহন করছে অষ্টম শতাব্দীর উদয়মনের দুধপানি প্রস্তরলিপি। গি্রক ভৌগোলিক টলেমীর মানচিত্রে ‘তমলিটিস্‌’ রূপে তাম্রলিপ্তির উল্লেখ রয়েছে। চৈনিক তীর্থযাত্রী হিউয়েন-সাং তাম্রলিপ্তি শহরকে ‘তান-মো-লি-তি’ হিসেবে উল্লেখ করেছেন।
সূচিপত্র
 [আড়ালে রাখো] 

    ১ পটভূমিকা
    ২ খনন
    ৩ বহিঃসংযোগ
    ৪ আরও দেখুন

[সম্পাদনা] পটভূমিকা

এসকল লিখিত উৎসগুলির ভিত্তিতে পণ্ডিতগণ তাম্রলিপ্তিকে আদি ঐতিহাসিক ভারতের ব্যবসায়-বাণিজ্যের একটি অন্যতম প্রধান গুরুত্বপূর্ণ কেন্দ্র হিসেবে শনাক্ত করেন। উৎসগুলি সূত্রে আরও বিশ্বাস করা হয় যে, তৎকালে একটি সমৃদ্ধিশালী নগরকেন্দ্র হিসেবেও তাম্রলিপ্তির উত্থান ঘটে এবং এর সাথে জল ও স্থলপথে দক্ষিণ এশিয়ার বেশ কিছু অঞ্চলের সংযোগ ছিল।

যদিও এ বন্দর নগরীর সঠিক শনাক্তকরণ সম্পর্কে পণ্ডিতদের মধ্যে মতবিভেদ রয়েছে তথাপি তাঁরা মোটামুটি একমত যে, বর্তমান পশ্চিমবঙ্গের মেদিনীপুর (প্রাচীন যুগে মিধুনাপুর নামে পরিচিত) জেলার তমলুক শহরই ছিল প্রাচীন তাম্রলিপ্তি নগরস্থল। বর্তমান শহরটি বঙ্গোপসাগরের কাছে রূপনারায়ণের তীরে অবস্থিত।

স্থানটিতে কমপক্ষে দুবার প্রত্নতাত্ত্বিক খনন কাজ চালানো এবং বেশ কয়েকবার প্রত্নসম্পদের সন্ধান করা হয়েছে। বিখ্যাত বাঙালি কবি মাইকেল মধুসূদন দত্ত এর বন্ধু আই.সি.এস গৌড়দাস বসাক হচ্ছেন প্রথম ব্যক্তি যিনি অষ্টাদশ শতাব্দীর শেষপাদে তমলুকের ধ্বংসাবশেষ সম্পর্কে বিবরণ লিপিবদ্ধ করেন। ‘প্রসিডিংস অব দি এশিয়াটিক সোসাইটি অব বেঙ্গল’-এর ১৮৮৮ সালের জানুয়ারি-ডিসেম্বর সংখ্যায় (কলকাতা, ১৮৮৯) তিনি তাঁর আবিষ্পারের কথা সংক্ষেপে প্রকাশ করেন। প্রায় একই সময়ে তমলুকের নেতৃস্থানীয় ব্যক্তিত্ব উমাচরণ অধিকারী একটি গ্রন্থে আলোচ্য নগরের প্রাচীন নির্দশন সম্পর্কে বর্ণনা করেন।
[সম্পাদনা] খনন

১৯২০-২১ সালে আর্কিওলজিক্যাল সার্ভে অব ইন্ডিয়া (এ.এস.আই) তমলুকের ওপর একটি সংক্ষিপ্ত রিপোর্ট তৈরি করে। ১৯৪০ সালে প্রথম প্রত্নতাত্ত্বিক খনন কাজ সম্পাদন করেন স্যার গুরুসদয় দত্ত , টি.এন রামচন্দ্রন এবং কে.এন দীক্ষিত। এ উৎখনন থেকে যে সকল প্রত্ননিদর্শন পাওয়া যায় তার মধ্যে ছিল পোড়ামাটির সামগ্রী, মৃৎপাত্র এবং মুদ্রা। প্রাপ্ত নিদর্শনাবলির কয়েকটি ছিল খ্রিষ্টপূর্ব তৃতীয় শতাব্দীর। এ.এস.আই ১৯৫৪-৫৫ সালে এম.এন দেশপাণ্ডের তত্ত্বাবধানে পরবর্তী প্রত্ন-উৎখননের উদ্যোগ গ্রহণ করে। ফলে চার স্তরের সাংস্কৃতিক পর্যায় পরিলক্ষিত হয়। অবশ্য এ উৎখনন থেকে কোন ধরনের কাঠামোগত অস্তিত্ব পাওয়া যায় নি। কেবল পেটানো মেঝে এবং পাতকুয়া দেখা গেছে।

১৯৭৩-৭৪ সালে এ.এস.আই-এর পক্ষ থেকে প্রত্নস্থলটিতে এস.কে মুখার্জীর তত্ত্বাবধানে আরেক দফা উৎখননের উদ্যোগ চলে। এ উৎখনন থেকে চারটি পৃথক সাংস্কৃতিক পর্বের সন্ধান পাওয়া গেছে। এগুলির মধ্যে প্রথম পর্বে নব্যপ্রস্তর যুগীয় সংস্কৃতির অসম্পূর্ণভাবে পোড়ানো মৃৎপাত্র , বিপুল পরিমাণ মধ্যপ্রস্তর যুগীয় হাতিয়ার, হাড় দিয়ে প্রস্তুতকৃত সূঁচ বিশেষ এবং অল্প কিছুসংখ্যক তাম্রসামগ্রী পাওয়া গেছে। খ্রিষ্টপূর্ব তৃতীয়-দ্বিতীয় শতাব্দী হচ্ছে দ্বিতীয় পর্বের কালসীমা। এ স্তরে ‘উত্তর ভারতীয় কালো মসৃণ মৃৎপাত্র’ এর কিছু টুকরা, উল্লেখযোগ্য সংখ্যক স্বল্পমূল্য পাথরের গুটিকা , এবং বিপুল সংখ্যক ছাপাঙ্কিত ও ছঁাচে ঢালা তাম্রমুদ্রা পাওয়া গেছে। কেউ কেউ এ স্তরকে তথাকথিত মৌর্য-শুঙ্গ যুগের বলে অনুমান করেন। এখানে ইটনির্মিত একটি জলাধার এবং পোড়ামাটির কিছু পাতকুয়ার নিদর্শনও পাওয়া গেছে। তৃতীয় স্তরটি কুষাণ-শুঙ্গ যুগের সমসাময়িক এবং সর্বাপেক্ষা সমৃদ্ধ বলে মনে হয়। এখানে মৃৎশিল্প, এবং প্রচুর পরিমাণে পোড়ামাটির মূর্তি (যার কোন কোনটির সাথে হেলেনীয় রীতির সুস্পষ্ট মিল বিদ্যমান) পাওয়া যায়। এ সকল সামগ্রী একটি আধুনিক নাগরিক জীবনের ইঙ্গিত দেয় যেখানে নাগরিকগণ শিল্পকর্মে লিপ্ত থাকতো। চতুর্থ স্তরটি গুপ্তযুগের সমসাময়িক বলে ধারণা করা হয়। এ পর্যায় থেকে প্রাপ্ত প্রত্ন নিদর্শনাবলি তেমন একটা আকর্ষণীয় নয়, চৈনিক তীর্থযাত্রীদের প্রদত্ত বর্ণনার সঙ্গেও এর মিল নেই।

১৯৫৪-৫৫ এবং ১৯৭৩-৭৪ সালের মধ্যে কয়েকজন গবেষকের ব্যক্তিগত পর্যায়ের উৎখননে তমলুকের আশে-পাশের বিভিন্ন অঞ্চল হতে গুরুত্বপূর্ণ নিদর্শনাদি প্রকাশিত হয়। প্রয়াত প্রফেসর পি.সি দাশগুপ্ত ছিলেন গবেষণার এ অঙ্গনে পথিকৃৎ। এ প্রত্নস্থল থেকে তিনি অন্যান্য গুরুত্বপূর্ণ প্রত্ন-নিদর্শনাদির সাথে পোড়ামাটির আকর্ষণীয় মূর্তি আবিষ্পার করেন। ১৯৭৩-৭৪ সালের পর তাম্রলিপ্ত গবেষণা ও জাদুঘর কেন্দ্র এই অঞ্চলে স্বাধীন গবেষণা সম্পাদন করে। জাদুঘরের বর্তমান (২০০১) কিউরেটর তমলুকের প্রত্নতত্ত্বের উপর দুটি গুরুত্বপূর্ণ মনোগ্রাফ প্রকাশ করেন। প্রত্নতাত্ত্বিক উৎখননের ফলে উক্ত অঞ্চলে আরও কয়েকটি প্রত্নস্থল আবিষ্কৃত হয়েছে।

তমলুকের আদি ঐতিহাসিক যুগ নানা ধরনের মৃৎপাত্র, যেমন ‘রুলেটেড’ (নক্‌শা করা) পাত্র, ধূসর মৃৎপাত্র, লোহিত মৃন্ময় পাত্র, কালো মসৃণ মৃৎপাত্র ও উত্তর ভারতীয় কালো মসৃণ মৃৎপাত্র দ্বারা বৈশিষ্ট্যমণ্ডিত। মৃৎপাত্রের পাশাপাশি বিরল সৌন্দর্যের কিছু পোড়ামাটির সামগ্রীও এ প্রত্নস্থল থেকে পাওয়া গেছে। তমলুক জাদুঘরের সংগ্রহে রয়েছে পোড়ামাটির তৈরি যক্ষী ও জীবজন্তুর মূর্তি এবং সাধারণ পুরুষ ও মহিলাদের জীবন সম্পর্কিত পোড়ামাটির ফলক। অক্সফোর্ডের Ashmolean Museum (অ্যাশমোলিয়ন জাদুঘর)-এ রক্ষিত যক্ষীর বিখ্যাত মূর্তিটি তমলুক থেকেই সংগৃহীত। যদিও তাম্রলিপ্তির উদ্ভব তাম্র-প্রস্তুর যুগে হয়েছিল কি না সে সম্পর্কিত সমস্যা সম্যকভাবে নিরসন করা যায় নি, তথাপি কালো ও লোহিত মৃন্ময় পাত্র এবং তার সাথে বড়শির মতো অসংখ্য হাড়ের তৈরি দ্রব্যাদির প্রাপ্তি বিষয়টিকে সংশয়িত করে তুলেছে।



ত্রিনিদাদ ও টোবাগোর কার্নিভাল হচ্ছে ত্রিনিদাদ ও টোবাগোর সবচেয়ে জনপ্রিয় বার্ষিক উৎসব। সেই সাথে সাংস্কৃতিক এবং পর্যটনের দিক থেকে এটি যথেষ্ট তাৎপর্যপূর্ণও বটে। এই কার্নিভাল অনুষ্ঠিত হয় অ্যাশ বুধবারের দুই দিন আগে। সোম ও মঙ্গলবার জুড়ে রাস্তায় কুচকাওয়াজসহ (প্যারেড) বিভিন্ন প্রকার অনুষ্ঠান চলতে থাকে। এটা বলা হয় যে, যদি দ্বীপবাসীরা এটি উদযাপন না করে, তবে গত বছরের উদযাপনকে ফিরিয়ে আনার জন্য তারা এটির জন্য তৈরি থাকে। এই উৎসবটির প্রাণ হচ্ছে বিখ্যাত ক্যালিপসো সঙ্গীত, খুব সাম্প্রতিককালে সোকা সঙ্গীত, ক্যালিপসোকে স্থানান্তর করে সবচেয়ে জনপ্রিয় সঙ্গীতের স্থানটি দখল করেছে। পোষাক, লাঠি খেলা, এবং লিম্বো প্রতিযোগিতা এই উৎসবের আরো কয়েকটি অন্যতম গুরুত্বপূর্ণ দিক।
[সম্পাদনা] ইতিহাস

মূলত ফ্রেঞ্চ ক্যাথলিক কার্নিভাল উদযাপন, এবং পশ্চিম আফ্রিকান কার্নিভাল উদযাপন থেকে উনিশ শতকে ত্রিনিদাদ ও টোবাগোতে কার্নিভাল উদযাপন করা শুরু হয়।



দক্ষিণ কোরিয়ার সংস্কৃতি (ইংরেজি ভাষায়: Culture of South Korea) উদ্ভূত হয়েছে প্রাচীন সংস্কৃতি থেকে। ১৯৪৮ সালে কোরিয়ার বিভক্ত হওয়ার ফলে উত্তর কোরিয়া এবং দক্ষিণ কোরিয়ার সংস্কৃতির তারতম্য দেখা দিয়েছে।

বর্তমানে দক্ষিণ কোরিয়ার সংস্কৃতি হচ্ছে অত্যাধুনিক। অর্থনৈতিক ও সামাজিক উন্নয়নের কারণে পোশাক-পরিচ্ছেদ, রন্ধন, বাসস্থান ইত্যাদিতে জীবনযাত্রার মানের পরিবর্তন হয়েছে, আর এভাবেই সৃষ্টি হয়েছে দক্ষিণ কোরিয়ার আধুনিক সংস্কৃতি। কোরিয়া সংস্কৃতি এশিয়া ও বিশ্বে জনপ্রিয় হয়েছে বলে একে বলা হয় কোরীয় ঢেউ।
সূচিপত্র
 [আড়ালে রাখো] 

    ১ টেলিভিশন-চলচ্চিত্র
    ২ কে-পপ
    ৩ রন্ধন
    ৪ বিজ্ঞান
    ৫ শিক্ষা
    ৬ তথ্যসূত্র
    ৭ বহিঃসংযোগ

[সম্পাদনা] টেলিভিশন-চলচ্চিত্র
[সম্পাদনা] কে-পপ
[সম্পাদনা] রন্ধন
[সম্পাদনা] বিজ্ঞান
[সম্পাদনা] শিক্ষা
[সম্পাদনা] তথ্যসূত্র
[সম্পাদনা] বহিঃসংযোগ

    OhmyNews
    The Korean Movie Database
    韓國觀光公社韩国旅游发展局

[আড়াল করো]
প্র • আ • স
এশিয়ার সংস্কৃতি
আজারবাইজান  • আফগানিস্তান  • আর্মেনিয়া  • ইন্দোনেশিয়া  • ইয়েমেন  • ইরাক  • ইরান  • ইসরায়েল  • উজবেকিস্তান  • উত্তর কোরিয়া  • ওমান  • ক্যাম্বোডিয়া  • কুয়েত  • কাজাকিস্তান  • কাতার  • কিরগিজিস্তান  • চীন  • জর্ডান  • জাপান  • তুর্কমেনিস্তান  • তুরস্ক  • তাজিকিস্তান  • থাইল্যান্ড  • দক্ষিণ কোরিয়া  • নেপাল  • পূর্ব তিমুর  • পাকিস্তান  • ফিলিপাইন  • ব্রুনাই  • বাংলাদেশ  • বাহরাইন  • ভুটান  • ভারত  • ভিয়েতনাম  • মঙ্গোলিয়া  • মিয়ানমার  • মালদ্বীপ  • মালয়েশিয়া  • লাওস  • লেবানন  • শ্রীলংকা  • সংযুক্ত আরব আমিরাত  • সাইপ্রাস  • সিঙ্গাপুর  • সিরিয়া  • সৌদি আরব



দরিয়া-ই-নূর আলোর নদী বা আলোর সাগর; বিশ্বের অন্যতম বড় হীরকখন্ড, যার ওজন প্রায় ১৮২ ক্যারেট (৩৬ গ্রাম)। এটির রঙ গোলাপি আভাযুক্ত, এ বৈশিষ্ট্য হীরার মধ্যে খুবই দূর্লভ। এটি বর্তমানে পারস্যের রাজ মুকুটের অংশ হিসেবে রয়েছে যা তেহরানে অবস্থিত সেন্ট্রাল ব্যাংক অফ ইরানে রক্ষিত আছে[১]।
সূচিপত্র
 [আড়ালে রাখো] 

    ১ ইতিহাস
    ২ সম্ভাব্য সংশ্লিষ্টতা
    ৩ তথ্যসূত্র
    ৪ বহিঃসংযোগ

[সম্পাদনা] ইতিহাস

কোহিনূর হীরার মত দরিয়া-ই-নূর হীরাটিও গোলকোন্দা খনি, আরও নির্দিষ্ট করে বলা যায় ভারতের অন্ধ্র প্রদেশের[২] পরিতলা-কোল্লুর খনি থেকে পাওয়া যায়। খুঁজে পাওয়ার পরেই হীরাটি মুঘল সম্রাটের দখলে যায়।

১৭৩৯ খ্রিস্টাব্দে প্রারস্যের শাসক নাদির শাহ ভারতের উত্তরাঞ্চল আক্রমণ করে দিল্লী দখল করে নেয় এবং বহু দিল্লীবাসীকে হত্যা করে। মূঘল সম্রাট মোহাম্মদের কাছে রাজশক্তি ফিরিয়ে দেওয়ার বিনিময়ে নাদির শাহ কোহিনূর হীরা, ময়ূর সিংহাসনের সাথে দরিয়া-ই-নূর সহ মুঘল সম্রাটের সম্পূর্ণ বিপুল ধন-রত্নে পরিপূর্ণ কোষগার দখল করে নেয়। নাদির শাহ এ সমস্ত ধনরত্ন তার সাথে করে ইরান নিয়ে যান এবং দারিয়া-ই-নূর সেই থেকে সেখানেই রয়েছে।

নাদের শাহের মৃত্যুর পরে তার দৌহিত্র শাহরুখ মির্জা উত্তরাধিকার সূত্রে দরিয়া-ই-নূরের মালিক হন। এরপর এটি আলম খান খোজেইমেহের দখলে আসে এবং পরে পারস্যের ঝান্ড সম্রাজ্যের সদস্য লুতফ্‌ আলি খান ঝান্ডের দখলে আসে। কাজার সম্রাজ্যের প্রতিষ্ঠাতা আগা মোহাম্মদ খান ঝান্ডদের যুদ্ধে পরাজিত করলে দরিয়া-ই-নূরও কাজারদের দখলে চলে আসে। ফাতেহ আলি শাহ কাজার তার নাম হীরা এক পিঠে খোদাই করান। পরবর্তীতে নাসের-আল-দীন শাহ কাজার এটি প্রায়ই তার বাহুবন্ধনীতে পড়তেন। তিনি বিশ্বাস করতে এটি হীরা সাইরাস রাজমুকুটকেও সুশোভিত করেছিল। যখন রাজকীয় রীতিতে বাহুবন্ধনীর রেওয়াজ কমে আসে তখন তিনি এটি তার পোষাকে পিনের সাথে পরিধান করতেন। বিভিন্ন সময়ে এই রত্ন সম্মানের প্রতীক হিসেবে রাজ্যের সম্মানী ব্যাক্তিদের কাছে গচ্ছিত রাখা হয়েছে। ১৯০২ সালে ইউরোপ ভ্রমণের সময় শাসক মোজাম্মর আল-দীন শাহ কাজার এ হীরাটি তার হ্যাটের অলঙ্কার হিসেবে পরিধানের আগ পর্যন্ত এটি গুলিস্তান প্রাসাদের কোষগারে লুকায়িত ছিল। পাহলভি সম্রাজ্যের প্রতিষ্ঠাতা রেজা শাহ ১৯২৬ সালে তার রাজ্যভিষেকের সময় এই হীরাটি তার সামরিক টুপিতে অলঙ্কার হিসেবে ব্যবহার করেন, এবং ১৯৬৭ সালেও মোহাম্মদ রেজা শাহ পাহলভির রাজ্যভিষেক অনুষ্ঠানে ব্যবহার করা হয়।
[সম্পাদনা] সম্ভাব্য সংশ্লিষ্টতা

১৯৬৫ সালে কানাডীয় এক গবেষক দলের প্ররস্যের রাজমুকুটের রত্ন সম্পর্কিত একটি গবেষণায় বলা হয়েছিল, দরিয়া-ই-নূর একোটি বড় গোলাপি হীরার অংশ ছিল এবং তা মুঘল সম্রাট শাহজাহানের সিংহাসনে খচিত ছিল। ফরাসি জহোরি জিন-বাপ্টিস্ট তাভেরনিয়ের ১৬৪২ খ্রিস্টাব্দের এক জার্নালে এ সম্পর্কে বর্ণনা রয়েছে, যিনি একে "Diamanta Grande Table" নামে ডেকেছেন। হীরাটি হয়তো দুই ভাগে কাটা হয়েছে; বড় ভাগটি দরিয়া-ই-নূর ("আলোর সাগর"); ছোট অংশটি নূর-উল-আইন হীরা যার ওজন মনে করা হয় ৬০ ক্যারেট (১২ গ্রাম), যা বর্তমানে ইরানের ইম্পেরিয়াল কালেশনে একটি টায়রায় খচিত রয়েছে।



যারা মঞ্চের সামনে বসে নাটক বা অন্যান্য অনুষ্ঠান দেখেন তারা হলেন দর্শক।

বিভিন্ন ধরণের শিল্পকর্মে দর্শকেরা নানা ভাবে অংশগ্রহণ করে থাকে। কোনো কোনো শিল্পে দর্শকদের সক্রিয় অংশগ্রহণ থাকে। আবার অধিকাংশ অনুষ্ঠানেই দর্শকেরা হাত তালি দেয়ার মাধ্যমে উৎসাহ প্রদর্শন করে থাকে।



দিল্লী হাট ভারতের রাজধানী দিল্লির একটা স্থায়ী মেলা। ওখানে ভারতের নানা প্রান্তের মানুষ তাঁদের ক্ষুদ্রশিল্পের ভাণ্ডার নিয়ে আসেন ব্যাবসা করার জন্য। টিকিট ১০ রুপি ৷ দিল্লী হাট হল মিনি ভারতবর্ষ।

ওখানে কোনও বড় কোম্পানীর প্রবেশ নিষেধ। শুধুমাত্র শিল্পীরা নিজেদের জিনিস বিক্রী করতে পারেন। উদাহরণস্বরূপ বলা যায় কাশ্মিরী শাল, দক্ষিণ ভারতের সিল্ক, তেলেঙ্গীদের আচার, অসমীয় সাদা গামছা, উড়িষ্যার কটকী শাড়ী, কর্ণাটকের সুগন্ধী চন্দন কাঠ, আগ্রার তাজমহলের পাথরের তৈরি মিনিয়েচার, নাগা শাল, নানা প্রদেশের হস্তশিল্প, মৃৎশিল্প, দারুশিল্প। সব প্রদেশের খাবারের স্টলও আছে ওখানে।



ধর্মরাজতলা, বাঁকুড়া জেলার একটি গ্রামে

ধর্মঠাকুর পশ্চিমবঙ্গের রাঢ় অঞ্চলের গ্রামীণ জনসাধারণ কর্তৃক পূজিত একজন হিন্দু দেবতা। তিনি ধর্মরাজ বা কেবলমাত্র ধর্ম নামেও পরিচিত। ধর্মঠাকুর মূলত গ্রামদেবতা। একটি সিঁদুর-মাখানো নির্দিষ্ট আকারবিহীন প্রস্তরখণ্ডে তাঁর পূজা করা হয়। প্রস্তরখণ্ডটি কোথাও কোথাও গাছের তলায় বা উন্মক্ত ক্ষেত্রে "ধর্মঠাকুরের থান" বা "ধর্মরাজতলা"-এ রাখা হয়, কোথাও আবার মন্দিরে রেখে পূজা করা হয়। বৈশাখ, জ্যৈষ্ঠ ও আষাঢ় মাসের পূর্ণিমা তিথিতে অথবা ভাদ্র মাসের সংক্রান্তির দিন ধর্মঠাকুরের বিশেষ পূজা করা হয়ে থাকে।[১] প্রধানত বাউড়ি, বাগদি, হাড়ি, ডোম ইত্যাদি বর্ণের মানুষেরা ধর্মঠাকুরের পূজা করে থাকে।[২]
সূচিপত্র
 [আড়ালে রাখো] 

    ১ উৎস
    ২ বাহন
    ৩ গাজন
    ৪ পাদটীকা

[সম্পাদনা] উৎস

একাধিক হিন্দু দেবদেবীকে ধর্মঠাকুর ধারণার উৎস মনে করা হয়। এঁরা হলেন সূর্য, বরুণ, বিষ্ণু, যম ও শিব। এমনকি বৌদ্ধধর্মের সঙ্গেও ধর্মঠাকুরের সংযোগ অনুমিত হয়। প্রাগৈতিহাসিক যুগে কৃষিকাজ-সংক্রান্ত অলৌকিক বিশ্বাস এই ধারণার আদি উৎস। পরবর্তীকালে আর্যীকরণের যুগে সেই মূল ধারণার সঙ্গে হিন্দু ও বৌদ্ধ ধারণা এসে মিলিত হয়। বর্তমানে সঠিকভাবে মূল ধারণাটির উৎস অনুসন্ধান তাই দুঃসাধ্য কাজ।[৩]

সুনীতিকুমার চট্টোপাধ্যায় লিখেছেন, "লোকবিশ্বাসে ধর্মঠাকুর হলেন সর্বোচ্চ দেবতা। তিনিই মহাবিশ্বের স্রষ্টা ও ধারক। তাঁর স্থান ব্রহ্মা, বিষ্ণু ও শিবেরও উর্ধ্বে। কোথাও কোথাও তিনিই এই তিন দেবতার সমতুল্য। তবে বৌদ্ধ ধর্মদেবতার সঙ্গে তাঁর কোনো সম্পর্ক নেই।" তিনি আরও বলেছেন যে, ধর্মের গাজন উৎসবের গান ও নাচগুলি স্পষ্টতই অনার্য সংস্কৃতি থেকে উৎসারিত। সম্ভবত এগুলি দ্রাবিড় বা তিব্বতি-চীনা উৎস থেকে আগত।[৩]

সুকুমার সেনের মতে, ধর্মঠাকুর তথাকথিত নিম্নবর্গীয় মানুষদের দেবতা। অতীতে কোনো এক কালে তাঁরাই ছিল সমাজের সংখ্যাগুরু অংশ। ব্রাহ্মণ্যধর্মে তাঁদের অধিকার ছিল না। গুপ্তযুগে ব্রাহ্মণরা দলে দলে বাংলায় আসতে শুরু করেন। কিন্তু তাঁরা যেহেতু বাংলার আদি বাসিন্দা ছিলেন না, সেই হেতু ধর্মঠাকুরকেও ব্রাহ্মণ্য দেবতা বলা চলে না। তিনি ব্যক্তিগত দেবতা ছিলেন না, ছিলেন গণদেবতা। লোকে দল বেঁধে তাঁর পূজা করত। হাড়ি, ডোম ও চণ্ডালের মতো বৃহৎ সামাজিক গোষ্ঠীগুলি তাঁর পূজা করত।[৩]
[সম্পাদনা] বাহন

ধর্মঠাকুরের বাহন হল ঘোড়া। কোনো কোনো ক্ষেত্রে অবশ্য হাতিকে ধর্মঠাকুরের বাহন মনে করা হয়। রাঢ় অঞ্চলে পোড়ামাটি ও কাঠের তৈরি ঘোড়া দিয়ে ধর্মঠাকুরের পূজা করা হয়। গ্রামবাসীরা এই সব ঘোড়া ধর্মঠাকুরের কাছে মানত করে। তবে অনার্য দেবতা ধর্মঠাকুরের সঙ্গে ঘোড়ার যোগ একটু আশ্চর্যজনক। কারণ নর্ডিক জাতিগোষ্ঠীই ভারতে ঘোড়া ও লোহার ব্যবহার প্রবর্তন করে। এই কারণে মনে করা হয়, ধর্মঠাকুরের পূজায় ঘোড়ার ব্যবহার সূর্যপূজার পরিচায়ক।[৪]

    আরও দেখুন: বাঁকুড়ার ঘোড়া

[সম্পাদনা] গাজন

ধর্মঠাকুরের উৎসবকে বলা হয় "ধর্মের গাজন"। ধর্মের গাজন ও শিবের গাজন সমরূপ। তবে ধর্মের গাজনে ঘোড়ার ব্যবহার আবশ্যক, যা শিবের গাজনে নেই। গাজনের সন্ন্যাসীদের "ভক্ত" বা "ভক্তিয়া" বলা হয়। তাঁরা এমন কতকগুলি অনুষ্ঠান পালন করে থাকেন, যা অন্ত্যেষ্টী সৎকার প্রথার অনুরূপ। মনে করা হয়, গাজন ধর্মঠাকুর ও দেবী মুক্তির বিবাহ উৎসব। কিন্তু এই ধারণায় কিছু অস্পষ্টতা রয়েছে।[৫] মাথার খুলি নিয়ে নাচ গাজনের একটি অঙ্গ, যাকে অনার্য সংস্কৃতি থেকে উৎসারিত মনে করা হয়।[৬]
[সম্পাদনা] পাদটীকা

    ↑ O’Malley, L.S.S., ICS, Birbhum, Bengal District Gazetteers, p. 36, 1996 reprint, first published 1910, Government of West Bengal
    ↑ Mitra, Ajit Kumar, Birbhumer Loukik Debdebi, (in Bengali), Paschim Banga, Birbhum Special Issue, pp. 321–334, Government of West Bengal
    ↑ ৩.০ ৩.১ ৩.২ Mitra, Dr. Amalendu, Rarher Sanskriti O Dharmathakur, (in Bengali), first published 1972, 2001 edition, pp. 109-117, Subarnarekha, 73 Mahatma Gandhi Road, Kolkata
    ↑ Mitra, Dr. Amalendu, pp. 156-159
    ↑ Mitra, Dr. Amalendu, pp. 165-169
    ↑ Ghosh, Binoy, Paschim Banger Sanskriti, (in Bengali), part I, 1976 edition, p. 67, Prakash Bhaban

[দেখাও]
প্র • আ • স
হিন্দু দেবদেবী ও ধর্মগ্রন্থ
[দেখাও]
প্র • আ • স
বাঁকুড়া প্রসঙ্গ
বিষয়শ্রেণীসমূহ:

    হিন্দু দেবদেবী
    পশ্চিমবঙ্গের সংস্কৃতি




ধুতি-পরিহিত রামকৃষ্ণ পরমহংসের; ১৮৭৯ সালের ২১ সেপ্টেম্বর তারিখে তোলা ফটোগ্রাফ

ধুতি ভারতে পুরুষদের একটি ঐতিহ্যবাহী পোষাক। ভারতের বিভিন্ন ভাষায় এটি ভিন্ন ভিন্ন নামে পরিচিত: যেমন হিন্দীতে ধোতি, অসমিয়াতে সুরিয়া, তামিলে ভাইত্তি বা ভেসতি, মরাঠিতে ধুতার, পঞ্জাবিতে লাছা আর তেলেগুতে পানছা। এটি সাধারণতঃ সেলাইবিহীন ৭ হাত লম্বা চতুঃষ্কোণ একখন্ড কাপড়, কোমড় ও পা জড়িয়ে থাকে এবং কোমড়ের কাছে গিঁট দিয়ে রাখা হয়।

উত্তর ভারতে ধুতি কোর্তা সহযোগে পরিধান করা হয় এবং এই সজ্জাকে পুব অঞ্চলের লোকেরা সাধারণভাবে ধুতি-কোর্তা বা ;ধুতি-পাঞ্জাবি বলে থাকে। লুঙ্গিও ধুতির মত একটি পোষাক, তবে তা সাধারণ দৈনন্দিন ব্যবহারে পড়া হয়।




নকশি কাঁথায় ফুটে ওঠা বাংলাদেশের মানচিত্র

নকশি কাঁথা হলো সাধারণ কাঁথার উপর নানা ধরণের নকশা করে বানানো বিশেষ প্রকারের কাঁথা। নকশি কাঁথা বাংলাদেশের সংস্কৃতির একটা অংশ। নকশি কাঁথা বাংলাদেশের লোকশিল্পের একটা অংশ। সাধারণত পুরাতন কাপড়ের পাড় থেকে সুতা তুলে অথবা তাঁতীদের থেকে নীল, লাল, হলুদ প্রভৃতি সুতা কিনে এনে কাপড় সেলাই করা হয়। ঘরের মেঝেতে পা ফেলে পায়ের আঙ্গুলের সঙ্গে কাপড়ের পাড় আটকিয়ে সূতা খোলা হয়। এই সূতা পরবর্তীতে ব্যবহারের জন্য রেখে দেয়া হয়। সাধারণ কাঁথা সেলাইয়ের পর এর উপর মনের মাধুরী মিশিয়ে ফুঁটিয়ে তোলা হয় বিভিন্ন নঁকশা যার মধ্যে থাকে ফুল, লতা, পাতা ইত্যাদি।
সূচিপত্র
 [আড়ালে রাখো] 

    ১ বৈশিষ্ট্য
    ২ নকশা
    ৩ গ্যালারী
    ৪ আরো দেখুন

[সম্পাদনা] বৈশিষ্ট্য

সাধারণত গ্রামের মহিলারা তাদের অবসর সময় নকশি কাঁথা সেলাই করে থাকেন। এক একটি কাঁথা সেলাই করতে অনেক সময়, এমনকি ১ বছর সময়ও লেগে যায়। নতুন জামাইকে বা নাদ বউকে উপহার দেয়ার জন্য নানী-দাদীরা নকশি কাঁথা সেলাই করে থাকেন। এক একটি কাঁথা সেলাইয়ের পিছনে অনেক হাসি-কান্নার কাহিনী থাকে। বিকেল বেলা বা রাতের খাবারের পর মহিলারা একসাথে বসে গল্প করতে করতে এক একটি কাঁথা সেলাই করেন। তাই বলা হয় নকশি কাঁথা এক একজনের মনের কথা বলে।
[সম্পাদনা] নকশা

নকশি কাঁথা সেলাইয়ের কোনো নির্দিষ্ট নকশা নেই। যিনি সেলাই করেন তাঁর মনে যা আসে তা-ই তিনি সেলাই করে যান। বলা যায় এটি হচ্ছে মনের ডাইরি। সূর্য, চাঁদ, গাছ, পাখি, মাছ, ফল, মানুষ, ময়ূরসহ বিভিন্ন নকশা করা হয় নকশি কাঁথায়।
[সম্পাদনা] গ্যালারী

    ঐতিহ্যবাহী নকশি কাঁথা

    নকশি কাঁথায় করা ফুলের নকশা

[সম্পাদনা] আরো দেখুন

    কাঁথা
    নকশি কাঁথার মাঠ

বিষয়শ্রেণীসমূহ:

    নভেম্বর ২০১১ তারিখ থেকে উৎসবিহীন নিবন্ধ
    উৎসবিহীন নিবন্ধ
    বস্ত্র
    বাংলাদেশের সংস্কৃতি
	




ভারতে শিশুরা নগ্ন অবস্থায় জলাধারে খেলছে।
২০০৮ সালের গ্রীষ্মকালে ৩৯ জন নগ্ন হাইকার দক্ষিণ ফ্রান্সে হাইকিং করছেন।
নগ্ন অবস্থায় বাইসাইকেল চালনাও নগ্ন বিনোদন লাভের একটি মাধ্যম।

নগ্ন বিনোদন (ইংরেজি ভাষায়: Nude recreation) হচ্ছে এক প্রকার বিনোদন যা কোনো প্রকার পোষাক ছাড়া সম্পাদিত হয়। এটি বোঝাতে ইংরেজি আরো যেসকল পরিভাষা ব্যবহৃত হতেপারে তার মধ্যে আছে Nude (নগ্ন), Clothing-optional (পোষাক-ঐচ্ছিক), Naturist (প্রকৃতিবাদী), Nudist (নগ্নতাবাদী), Body-positive (দেহবোধক), বা Clothes-free (পোষাকমুক্ত)।

এই ধরনের বিনোদন বিভিন্ন ভাবে উপভোগ করা হয়। এর মধ্যে আছে, নগ্ন হাইকিং, নগ্ন দৌড় (কিছু ক্ষেত্রে এটিকে স্ট্রিকিংও বলা হয়), সাঁতার, পোষাক-ঐচ্ছিক সাইকেল চালনা, নগ্ন যোগ ব্যয়াম ইত্যাদি। এছাড়া অপেক্ষাকৃত কম প্রচলিত কর্মকাণ্ডগুলোর মধ্যে আছে সনা, হট স্প্রিং, এবং নগ্ন সৈকতে সূর্যস্নান।

যখন এই ধরনের কর্মকাণ্ড প্রকাশ্যে করা হয় তখন তা প্রকাশ্য নগ্নতার আওতায় হয়। এটি স্থান ভেদে আইনত বৈধ বা অবৈধ হতে পারে। এবং এজন্য কৃত ব্যক্তি গ্রেপ্তার হতে পারেন আবার নাও হতে পারেন। এটি পুরোপুরিই কোনো সমাজে এটিকে কীভাবে দেখা হয়, তার ওপর নির্ভর করে।
সূচিপত্র
 [আড়ালে রাখো] 

    ১ উদ্বুদ্ধকরণ
    ২ ইউরোপে নগ্নতার সংস্কৃতি
    ৩ উদ্ধৃতি
    ৪ তথ্যসূত্র

[সম্পাদনা] উদ্বুদ্ধকরণ

বিভিন্ন কারণে আগ্রহীরা পোষাকমুক্ত জীবন বা কর্মকাণ্ড চর্চায় যোগ দেন। বেশিরভাগই এই প্রচারণায় উদ্বুদ্ধ হয়ে পোষাকমুক্ত পরিবেশে জীবনযাপনে উদ্বুদ্ধ হন যে, নগ্নতার মাধ্যমে প্রাকৃতিক পরিবেশের প্রতি আরো বেশি মনোযোগ দেওয়া সম্ভব। এটির মাধ্যমে বিভিন্ন রকম স্বাস্থ্যগত উপকারও পাওয়া যায়। যেমন: রোদ কিছু ক্ষেত্রে ত্বকের জন্য উপকারী, এবং এটি শরীরের জন্য প্রয়োজনীয় ভিটামিন ডি উৎপাদনে সহায়তা করে, যা একটি প্রয়োজনীয় পুষ্টি উপাদান। সবকিছু মিলিয়ে যারা নগ্নতায় বিশ্বাসী তাঁরা পোষাকমুক্ত পরিবেশকে পোষাকের আবরণযুক্ত পরিবেশের তুলনায় শরীর ও দেহের জন্য আরো বেশি আরামদায়ক, সহায়ক, ও উপকারী হিসেবে দাবি করেন।

বেশিরভাগ মানুষ তাঁদের প্রথম পোষাকমুক্ত পরিবেশের অভিজ্ঞতা অর্জন করেন কিছু অনানুষ্ঠানিক পরিবেশের কর্মকাণ্ডের মাধ্যমে। এর মধ্যে আছে, পোষাক-ঐচ্ছিক সমুদ্র সৈকত, বন্ধুর বাসস্থানের কাছের বন, বা সৈকতে নগ্ন সাঁতার বা ডাইভিংয়ের মাধ্যমে।
[সম্পাদনা] ইউরোপে নগ্নতার সংস্কৃতি

ইউরোপের নর্ডিক দেশগুলোতে সনা সংস্কৃতি, নদী বা হ্রদে নগ্ন অবস্থায় সাঁতার প্রভৃতি নগ্নতাবাদী সংস্কৃতি চর্চার একটি জনপ্রিয় মাধ্যম। গ্রীষ্মকালে কয়েকজন সাঁতারুকে স্থান দেবার মতো বিভিন্ন রকমে কাঠের তৈরি গোসলখানা রয়েছে, যা পার্শ্বীয়ভাবে পানির ওপর নির্মাণ করা হয়—নগ্নতা চর্চার একটি গুরুত্বপূর্ণ মাধ্যম। মূলত এই গোসলখানাগুলো পুরুষের জন্যই নির্মিত। কিন্তু বর্তমানে এগুলোতে নারী ও পুরুষের জন্য পৃথক অংশের ব্যবস্থা রয়েছে।
[সম্পাদনা] উদ্ধৃতি

    Body Acceptance is the idea, Nude Recreation is the way. -Lee Baxandall. Popular motto of The Naturist Society
    Every civilized nation has nude beaches. That's a mark of a civilized nation. -Lee Baxandall from video: The Beginner's Guide to Skinny Dipping. The Naturist Society. Fast Forward Images, Inc. 1991.

[সম্পাদনা] তথ্যসূত্র
বিষয়শ্রেণীসমূহ:

    নগ্নতা
    ক্রীড়া সংস্কৃতি




নবান্ন বাংলাদেশের ঐতিহ্য স্যোৎসব। বাংলার কৃষিজীবী সমাজে শস্য উৎপাদনের বিভিন্ন পর্যায়ে যে সকল আচার-অনুষ্ঠান ও উৎসব পালিত হয়, নবান্ন তার মধ্যে অন্যতম।[১] "নবান্ন" শব্দের অর্থ "নতুন অন্ন"।[১] নবান্ন উৎসব হল নতুন আমন ধান কাটার পর সেই ধান থেকে প্রস্তুত চালের প্রথম রান্না উপলক্ষ্যে আয়োজিত উৎসব।[১] সাধারণত অগ্রহায়ণ মাসে আমন ধান পাকার পর এই উৎসব অনুষ্ঠিত হয়।[১] কোথাও কোথাও মাঘ মাসেও নবান্ন উদযাপনের প্রথা রয়েছে।[২] অমুসলিম রীতিতে নবান্ন অনুষ্ঠানে নতুন অন্ন পিতৃপুরুষ, দেবতা, কাক ইত্যাদি প্রাণীকে উৎসর্গ করে এবং আত্মীয়-স্বজনকে পরিবেশন করার পর[১] গৃহকর্তা ও পরিবারবর্গ নতুন গুড় সহ নতুন অন্ন গ্রহণ করেন।[২] নতুন চালের তৈরি খাদ্যসামগ্রী কাককে নিবেদন করা নবান্নের অঙ্গ একটি বিশেষ লৌকিক প্রথা। লোকবিশ্বাস অনুযায়ী, কাকের মাধ্যমে ওই খাদ্য মৃতের আত্মার কাছে পৌঁছে যায়। এই নৈবেদ্যকে বলে "কাকবলী"।[৩] অতীতে পৌষ সংক্রান্তির দিনও গৃহদেবতাকে নবান্ন নিবেদন করার প্রথা ছিল।[২]

নবান্ন উৎসব হিন্দুদের একটি প্রাচীন প্রথা। হিন্দুশাস্ত্রে নবান্নের উল্লেখ ও কর্তব্য নির্দিষ্ট করা রয়েছে।[১] হিন্দু বিশ্বাস অনুযায়ী, নতুন ধান উৎপাদনের সময় পিতৃপুরুষ অন্ন প্রার্থনা করে থাকেন। এই কারণে হিন্দুরা পার্বণ বিধি অনুযায়ে নবান্নে শ্রাদ্ধানুষ্ঠান করে থাকেন। শাস্ত্রমতে, নবান্ন শ্রাদ্ধ না করে নতুন অন্ন গ্রহণ করলে পাপের ভাগী হতে হয়।[১]
[সম্পাদনা] পাদটীকা

    ↑ ১.০ ১.১ ১.২ ১.৩ ১.৪ ১.৫ ১.৬ বাংলার লোকসংস্কৃতির বিশ্বকোষ, ড. দুলাল চৌধুরী সম্পাদিত, আকাদেমি অফ ফোকলোর, কলকাতা, ২০০৪, পৃ. ৩২১-২২
    ↑ ২.০ ২.১ ২.২ "নবান্ন", চিন্তাহরণ চক্রবর্তী, ভারতকোষ, চতুর্থ খণ্ড, বঙ্গীয় সাহিত্য পরিষৎ, কলকাতা, ১৯৭০, পৃ. ১৬০
    ↑ বাংলার লোক-সংস্কৃতি, আশুতোষ ভট্টাচার্য, ন্যাশানাল বুক ট্রাস্ট, ইন্ডিয়া, নতুন দিল্লি, ২০০৫, পৃ.৭০-৭১

[দেখাও]
প্র • আ • স
বাঙালি সংস্কৃতি
বিষয়শ্রেণীসমূহ:

    পশ্চিমবঙ্গের সংস্কৃতি
    বাংলাদেশের সংস্কৃতি




নৃত্য বা নৃত্যকলার ইংরেজি Dance শব্দটি এসেছে প্রাচীন ফ্রেঞ্চ শব্দ Dancier শব্দটি হতে। নৃত্য শব্দটি সাধারণত শারীরিক নড়াচড়ার প্রকাশভঙ্গীকে বোঝায়। এ প্রকাশভঙ্গী সামাজিক, ধর্মীয কিংবা মনোরঞ্জন ক্ষেত্রে দেখা যায়।

নৃত্যকলার সংজ্ঞা নির্ভর করে সামাজিক, সাংস্কৃতিক, নন্দনতত্ত্বিক, শৈণ্পিক এবং নৈতিক বিষয়ের উপর।
সূচিপত্র
 [আড়ালে রাখো] 

    ১ নৃত্যকলার ইতিহাস
    ২ ভারতীয় নৃত্যকলা
    ৩ উৎস সূত্র
    ৪ তথ্যসূত্র

[সম্পাদনা] নৃত্যকলার ইতিহাস

প্রাচীন মানুষের ছেড়ে যাওয়া বিভিন্ন বস্তু নিদর্শনের মতো নৃত্যকলার তেমন কোন বস্তু না পাওয়া গেলেও নৃত্যকলা প্রাচীন মানবের বিভিন্ন আচার উৎসবে নৃত্যের প্রমান পাওয়া যায়। প্রত্নতাত্ত্বিক নিদর্শনে প্রগৈতিহাসিক কালে নৃত্যকলার প্রমাণ পাওয়া যায়। খৃষ্টপূর্ব ৩৩০০ সালে মিশরীয় দেয়াল চিত্রে এবং ভারতের গুহা চিত্রে নৃত্যকলার ভঙ্গী উৎকীর্ণ রয়েছে। দেয়ালচিত্রে খোদিত ভঙ্গীগুলো হতে মনে হয় যে কিংবদন্তীর কাহিনী পরিবেশনের জন্যই ঔ চিত্রগুলো উৎকীর্ণ করা হয়েছে। এটা বলার অপেক্ষা রাখে না যে লিখিত বর্ণমালা প্রচলনের আগে নৃত্যকলার এই পদ্ধতির মাধ্যমেই এই সব গল্প বংশ পরম্পরায় চলে আসতো । [১]

নৃতকলার আরো একটি প্রাচীন প্রকাশ দেখা যায় অতীন্দ্রিয় চেতনায় বিভিন্ন কু-প্রভাব হতে মুক্ত করার আচার অনুষ্ঠানে । আজো নৃত্যকলার এই ব্যবহার ব্রাজিলীয় চিরহরিৎ বনাঞ্চলের সংস্কৃতি হতে কালাহারি মরুভুমির সংস্কৃতি পর্যন্ত বিস্তৃত । .[২]
[সম্পাদনা] ভারতীয় নৃত্যকলা

নৃত্যকলার ইতিহাসে ভারতীয় নৃত্যকলা হচ্ছে প্রাচীন নৃত্যকলার অন্যতম । খৃষ্টপূ্র্ব প্রথম সহস্রাব্দের বহু ভারতীয় গ্রন্থে ভারতীয় নৃত্যকলার বিষয়ে বর্ণনা দেখা যায়।
[সম্পাদনা] উৎস সূত্র

    ইংরেজি উইকিপিডিয়া

[সম্পাদনা] তথ্যসূত্র
সহপ্রকল্পে অনুসন্ধান 	উইকিমিডিয়া কমন্সে নিচের বিষয় সংক্রান্ত মিডিয়া রয়েছে: Category:Dance

    ↑ Nathalie Comte. "Europe, 1450 to 1789: Encyclopedia of the Early Modern World". Ed. Jonathan Dewald. Vol. 2. New York: Charles Scribner's Sons, 2004. p94-108.
    ↑ Guenther, Mathias Georg. 'The San Trance Dance: Ritual and Revitalization Among the Farm Bushmen of the Ghanzi District, Republic of Botswana.' Journal, South West Africa Scientific Society, v30, 1975-76.

এই নিবন্ধটি অসম্পূর্ণ। আপনি চাইলে এটিকে সমৃদ্ধ করে উইকিপিডিয়াকে সাহায্য করতে পারেন।
বিষয়শ্রেণীসমূহ:

    অসম্পূর্ণ
    নৃত্য




নৌকাবাইচ হলো নদীতে নৌকা চালনার প্রতিযোগিতা। "বাইচ" শব্দটি ফারসি "বাজি" শব্দজাত যার বিবর্তন এরূপ: বাজি>বাইজ>বাইচ। এর অর্থ খেলা। তবে এখানে দাঁড় টানার কসরত ও নৌকা চালনার কৌশল দ্বারা বিজয় লাভের লক্ষ্যে আমোদ-প্রমোদমূলক প্রতিযোগিতা বোঝায়।
সূচিপত্র
 [আড়ালে রাখো] 

    ১ ইতিহাস
    ২ বাইচের নৌকা
    ৩ বাইচে অংশগ্রহণ
    ৪ বাইচের গান
    ৫ তথ্যসূত্র

[সম্পাদনা] ইতিহাস

নদীমাতৃক বাংলাদেশে নৌকাবাইচ লোকায়ত বাংলার লোকসংস্কৃতির একটি অংশ। তবে কবে এদেশে গণবিনোদন হিসেবে নৌকাবাইচের প্রচলন হযেছির তার সঠিক ইতিহাস পাওয়া যায় না। "বাইচ" শব্দটির ব্যুৎপত্তি বিবেচনা করে অনুমিত হয়েছে যে মধ্যযুগের মুসলমান নবাব, সুবেদার, ভূস্বামীরা, যাদের নৌবাহিনী, তারা এই প্রতিযোগিতামূলক বিনোদনের সূত্রপাত করেছিলেন। তবে এ বিষয়ে দুটি জনশ্রুতি আছে। একটি জনশ্রুতি জগন্নাথ দেবের স্নানযাত্রাকে কেন্দ্র করে। জগন্নাথ দেবের স্নান যাত্রার সময় স্নানার্থীদের নিয়ে বহু নৌকার ছড়াছড়ি ও দৌড়াদৌড়ি পড়ে যায়। এতেই মাঝি-মাল্লা-যাত্রীরা প্রতিযোগিতার আনন্দ পায়। এ থেকে কালক্রমে নৌকাবাইচের শুরু। দ্বিতীয় জনশ্রুতি পীরগাজীকে কেন্দ্র করে। গাজী নদীর ওপারে বসে এ পারের ভক্তকে তার কাছে ডাকছেন। গাজীর আদেশ প্রতিপালন করতে পারছে না ভক্ত, নদীর ভীষণা মূর্তি তাকে নদী পার হতে দিচ্ছে না। তবুও গাজীর আহ্বানে সাড়া দিয়ে ভক্ত ছোটে কিন্তু কোনো নৌকা নেই। কে তাকে ওপারে নিয়ে যাবে? অনেক খোঁজ করে একখানা ডিঙ্গি জোগাড় করল ভক্ত। সে নৌকা যতই ওপারের দিকে যেতে চেষ্টা করে ততই স্ফীতদোর হয়ে ওঠে নদী। একপর্যায়ে নৌকা ডুবে যায়। নৌকার দুর্দশা দেখে একে একে অনেক লোক ছুটে বিপদগ্রস্ত ডিঙ্গির মাঝি, যাত্রী ও নৌকাকে সাহায্য করতে। সবাই গাজীর চরণে প্রণাম করে, গাজীর নাম নিতে নিতে এগিয়ে চলল। নদী ক্রমেই শান্ত হয়ে এলো। ভক্ত নদীর ওপারে পৌঁছাল। শান্ত নদীতে নৌকার সারি মনের প্রশান্তিতে তখন একে অপরের সাথে পাল্লা দিয়ে চলল। এই পাল্লার নেশা থেকেই নাকি নৌকা দৌড়ের বা বাইচের উৎপত্তি। [১]
[সম্পাদনা] বাইচের নৌকা

বাংলাদেশে বিভিন্ন ধরনের নৌকা দেখা যায়। বাইচের নৌকার গঠন কিছুটা বৈশিষ্ট্যপূর্ণ। এই নৌকা হয় সরু ও লম্বাটে। লম্বায় যেমন অনেক দঘল ; ঠিক তেমনই চওড়ায় খুবই সরু। কারণ সরু ও লম্বাটে হওয়ার দরুন নদীর পানি কেটে দরতরিয়ে দ্রুত চলতে সক্ষম এবং প্রতিযোগিতার উপযোগী। নৌকার সামনের গলুইটাকে খুব সুন্দর করে সাজানো হয়। তাতে কখনো করা হয় ময়ূরের মুখ, কখনো রাজহাঁস বা অন্য কোনো পাখীর মুখাবয়ব। নৌকাটিতে উজ্জ্বল রঙের কারুকাজ করে বিভিন্ন নকশা তৈরি করা হয়। সর্বোপরি নৌকাটিকে দর্শকের সামনে যথাসম্ভব আকর্ষণীয় করে তোলার চেষ্টা থাকে।
[সম্পাদনা] বাইচে অংশগ্রহণ

উপযুক্ত নৌকায় দু’পাশে মাঝিরা সার বেধে বসে পড়ে বৈঠা হাতে। মাঝিদের বৈঠা টানাকে সুষ্ঠুভাবে পরিচালনা করার জন্য একজন পরিচালক থাকে যাকে বলা হয় গায়েন। সে বসবে নৌকার গলুই-এ।। মাঝিরা একত্রে জয়ধ্বনি সহকারে নৌকা ছেড়ে দিয়েই এক সাথে কোনো একটি গান গাইতে আরম্ভ করে এবং সেই গানের তালের ঝোঁকে ঝোঁকে বৈঠা টানে ; যার ফলে কারও বৈঠা ঠোকাঠুকি না-লেগে এক সাথে পানিতে অভিঘাত সৃষ্টি করতে থাকে। গায়েন বা পরিচালক কাঁসির শব্দে এই বৈঠার এবং গানের গতি বজায় রাখতে সাহায্য করে। অন্য সব নৌকাকে পেছনে ফেলে নিজেদের নৌকাকে সবার আগে যাওয়ার চেষ্টায় প্রয়োজন বোধে কাঁসির শব্দে বৈঠার গতি বাড়ানোর নির্দেশ দেয়া হয় এবং সেই সাথে গানের গতিও বেড়ে চলে। এ ছাড়া এই সময় দেহ ও মনের উত্তেজনার বশেই গানের মধ্যে 'হৈ, হৈয়া" এই ধরনের শব্দের ব্যবহার দেখা যায়। এটি সারি গানের বিশেষ বৈশিষ্ট্য।
[সম্পাদনা] বাইচের গান

নৌকাবাইচের সময় মাল্লারা সমবেত কণ্ঠে যে গান গায় তা সারি গান নামে অভিহিত। একটি জনপ্রিয় সারিগান নিম্নরূপ:

আল্লায় বলিয়া নাও খোল রে

ভাই সক্কলি।

আল্লাহ বলিয়া খোল।।

ওরে আল্লা বল নাও খোল

শয়তান যাবে দূরে।।

ওরে যে কলমা পইড়া দেছে

মোহাম্মদ রাসূলরে

ভাই সক্কল।...

[২]
[সম্পাদনা] তথ্যসূত্র

    ↑ ওয়াকিল আহমদ, বাংলার লোক-সংস্কৃতি, ১৯৭৪, ঢাকা।
    ↑ বরুণ কুমার চক্রবর্তী, লোকসংস্কৃতি কোষ, ১৯৯৫, কলকাতা, পৃষ্ঠা ২০।






পশ্চিমবঙ্গের সংস্কৃতি ভারতীয় সংস্কৃতির একটি অঙ্গ। এই সংস্কৃতির শিকড় নিহিত রয়েছে বাংলা সাহিত্য, সংগীত, শিল্পকলা, নাটক ও চলচ্চিত্রে। পশ্চিমবঙ্গে হিন্দু মহাকাব্য ও পুরাণ-ভিত্তিক জনপ্রিয় সাহিত্য, সংগীত ও লোকনাট্যের ধারাটি প্রায় সাতশো বছরের পুরনো। উনিশ শতকে অধুনা পশ্চিমবঙ্গের রাজধানী কলকাতা ছিল বাংলার নবজাগরণ ও হিন্দু সমাজ-সংস্কার আন্দোলনের প্রধান কেন্দ্র। বিশ শতকের প্রথমার্ধ্বে এশিয়ার প্রথম নোবেল পুরস্কার বিজয়ী কবি রবীন্দ্রনাথ ঠাকুর পশ্চিমবঙ্গ-সহ সমগ্র বাংলার প্রধান সাংস্কৃতিক ব্যক্তিত্বে পরিণত হন। তাঁর প্রভাব পশ্চিমবঙ্গের সংস্কৃতিতে আজও অক্ষুন্ন। এই সময়েই চলচ্চিত্র পশ্চিমবঙ্গের সংস্কৃতির একটি অবিচ্ছেদ্য অঙ্গ হয়ে ওঠে। বর্তমান পশ্চিমবঙ্গ রাজ্যটি প্রতিষ্ঠিত হয় ১৯৪৭ সালে ভারত বিভাগের পর। এরপর ১৯৫০-এর দশক থেকে পশ্চিমবঙ্গের চলচ্চিত্রে সত্যজিৎ রায়, মৃণাল সেন ও ঋত্বিক ঘটকের মতো চিত্র পরিচালকদের আবির্ভাব হয় এবং পশ্চিমবঙ্গের চলচ্চিত্র আন্তর্জাতিক স্তরে প্রশংসা লাভ করতে শুরু করে।

পশ্চিমবঙ্গের সংস্কৃতিতে ধর্মের প্রভাব ব্যাপক। হিন্দুধর্ম পশ্চিমবঙ্গের জনসংখ্যার সংখ্যাগরিষ্ঠের (৭২.৫%) ধর্ম হওয়ায়, এই ধর্মের প্রভাবই সর্বাধিক লক্ষিত হয়। শারদীয়া দুর্গাপূজা পশ্চিমবঙ্গের সবচেয়ে বড় উৎসব। কালীপূজাও মহাসমারোহে উদযাপিত হয়। অন্যান্য উৎসবের মধ্যে প্রধান সরস্বতী পূজা, দোলযাত্রা, রথযাত্রা, পয়লা বৈশাখ, বইমেলা, রবীন্দ্রজয়ন্তী, নেতাজি জয়ন্তী ইত্যাদি।

পশ্চিমবঙ্গে দুটি ইউনেস্কো বিশ্ব ঐতিহ্যবাহী স্থান (সুন্দরবন জাতীয় উদ্যান ও দার্জিলিং হিমালয়ান রেল) রয়েছে।
সূচিপত্র
 [আড়ালে রাখো] 

    ১ ভাষা, সাহিত্য ও সঙ্গীত
    ২ নৃত্য
    ৩ রন্ধন
    ৪ পোশাক
    ৫ সামাজিক অনুষ্ঠান
    ৬ ক্রীড়া
    ৭ পাদটীকা

[সম্পাদনা] ভাষা, সাহিত্য ও সঙ্গীত

বাংলা ভাষা ও সাহিত্যের ঐতিহ্য হাজার বছরের বেশি পুরনো। ৭ম শতাব্দীতে লেখা বৌদ্ধ দোহার সঙ্কলন চর্যাপদ বাংলা ভাষার প্রাচীনতম নিদর্শন হিসেবে স্বীকৃত। মধ্যযুগে বাংলা ভাষায় কাব্য, লোকগীতি, ও পালাগানের প্রচলন ঘটে। উনবিংশ ও বিংশ শতাব্দীতে বাংলা কাব্য ও গদ্যসাহিত্যের ব্যাপক বিকাশ ঘটে। নোবেল পুরস্কার বিজয়ী কবি রবীন্দ্রনাথ ঠাকুর, বাংলাদেশের জাতীয় কবি কাজী নজরুল ইসলাম প্রমুখ বাংলা ভাষায় সাহিত্যকে সমৃদ্ধ করেছেন। বাংলার লোক সাহিত্যও সমৃদ্ধ; মৈমনসিংহ গীতিকায় এর পরিচয় পাওয়া যায়। ষাটের দশকে পশ্চিমবঙ্গের হাংরি আন্দোলন , শ্রুতি, শাস্ত্রবিরোধী ও নিমসাহিত্য আন্দোলনগুলি বাংলা সাহিত্যকে একটি নূতন বাঁকবদল এনে দিয়েছিল ।

বাংলার সঙ্গীত বাণীপ্রধান; এখানে যন্ত্রসঙ্গীতের ভূমিকা সামান্য। গ্রাম বাংলার লোক সঙ্গীতের মধ্যে বাউল গান, জারি, সারি, ভাওয়াইয়া, ভাটিয়ালি, মুর্শিদী, গম্ভীরা, কবিগান ইত্যাদি উল্লেখযোগ্য। গ্রামাঞ্চলের এই লোকসঙ্গীতের সাথে বাদ্যযন্ত্র হিসাবে মূলত একতারা, দোতারা, ঢোল, বাঁশি ইত্যাদি ব্যবহার করা হয়।
[সম্পাদনা] নৃত্য

নৃত্যশিল্পের নানা ধরন বাংলায় প্রচলিত। এর মধ্যে রয়েছে উপজাতীয় নৃত্য, লোকজ নৃত্য, শাস্ত্রীয় নৃত্য ইত্যাদি। দেশের গ্রামাঞ্চলে যাত্রা পালার প্রচলন রয়েছে। কলকাতা-কেন্দ্রিক চলচ্চিত্র শিল্প থেকে প্রতি বছর প্রায় ৮০ হতে ১০০টি বাংলা চলচ্চিত্র তৈরি করা হয়।
[সম্পাদনা] রন্ধন

বাংলার রান্না-বান্নার ঐতিহ্যের সাথে ভারতীয় ও মধ্যপ্রাচ্যের রান্নার প্রভাব রয়েছে। ভাত, ডাল ও মাছ বাঙালিদের প্রধান খাবার, যেজন্য বলা হয়ে থাকে মাছে ভাতে বাঙালি। দেশে ছানা ও অন্যান্য প্রকারের মিষ্টান্ন , যেমন রসগোল্লা, চমচম বেশ জনপ্রিয়।
[সম্পাদনা] পোশাক

বাংলাদেশের নারীদের প্রধান পোশাক শাড়ি। অল্পবয়স্ক মেয়েদের মধ্যে, বিশেষতঃ শহরাঞ্চলে সালোয়ার কামিজেরও চল রয়েছে। পুরুষদের প্রধান পোষাক ধুতি এবং পাঞ্জাবি, তবে শহরাঞ্চলে পাশ্চাত্যের পোষাক শার্ট-প্যান্ট প্রচলিত। বিশেষ অনুষ্ঠানে এখনও পুরুষেরা ঐতিহ্যবাহী ধুতি-পাঞ্জাবি পরিধান করে থাকেন।
[সম্পাদনা] সামাজিক অনুষ্ঠান
পশ্চিমবঙ্গের বৃহত্তম ধর্মীয় উৎসব দুর্গাপূজা

এখানকার প্রধান সামাজিক অনুষ্ঠানের মধ্যে রয়েছে হিন্দু ধর্মাবলম্বীদের প্রধান উৎসব দূর্গা পূজা এবং কালীপূজা, এছাড়া ইসলাম ধর্মাবলম্বীদের ইদ্-উল-ফিতর। বৌদ্ধ ধর্মাবলম্বীদের প্রধান উৎসব বুদ্ধ পূর্ণিমা, এবং খ্রিস্টানদের বড়দিন। সর্বজনীন উৎসবের মধ্যে পয়লা বৈশাখ প্রধান। গ্রামাঞ্চলে নবান্ন, পৌষ পার্বণ ইত্যাদি লোকজ উৎসবের প্রচলন রয়েছে। এছাড়া স্বাধীনতা দিবস, প্রজাতন্ত্র দিবস এবং ভাষা আন্দোলনের স্মরণে একুশে ফেব্রুয়ারি পালিত হয়।
[সম্পাদনা] ক্রীড়া

ক্রিকেট ও ফুটবল বাংলার জনপ্রিয়তম খেলা। হকি বাংলার(ভারতের) জাতীয় খেলা। অন্যান্য খেলার মধ্যে কাবাডি, হ্যান্ডবল, সাঁতার এবং দাবা উল্লেখযোগ্য। এ যাবৎ ২ জন বাঙালি - দিব্যেন্দু বড়ুয়া এবং সূর্যশেখর গাঙ্গুলি - দাবার আন্তর্জাতিক গ্র্যান্ড মাস্টার খেতাব অর্জন করেছেন।
[সম্পাদনা] পাদটীকা

    ↑ Georg, Feuerstein (2002)। The Yoga Tradition। প্রকাশক: Motilal Banarsidass। পৃ. 600। আইএসবিএন 3935001061।
    ↑ Clarke, Peter Bernard (2006)। New Religions in Global Perspective। প্রকাশক: Routledge। পৃ. 209। আইএসবিএন 0700711856।

[দেখাও]
প্র • আ • স
বাঙালি সংস্কৃতি
বিষয়শ্রেণীসমূহ:

    এশিয়ার সংস্কৃতি
    লোকশিল্প





পয়লা বৈশাখ বা পহেলা বৈশাখ (বাংলা পঞ্জিকার প্রথম মাস বৈশাখের ১ তারিখ) বাংলা সনের প্রথম দিন, তথা বাংলা নববর্ষ। দিনটি বাংলাদেশ এবং ভারতের পশ্চিমবঙ্গে নববর্ষ হিসেবে বিশেষ উৎসবের সাথে পালিত হয়। ত্রিপুরায় বসবাসরত বাঙালিরাও এই উৎসবে অংশ নেয়। সে হিসেবে এটি বাঙালিদের একটি সর্বজনীন উৎসব। বিশ্বের সকল প্রান্তের সকল বাঙালি এ দিনে নতুন বছরকে বরণ করে নেয়, ভুলে যাবার চেষ্টা করে অতীত বছরের সকল দুঃখ-গ্লানি। সবার কামনা থাকে যেন নতুন বছরটি সমৃদ্ধ ও সুখময় হয়। বিভিন্ন পর্যায়ের ব্যবসায়ীরা একে নতুনভাবে ব্যবসা শুরু করার উপলক্ষ্য হিসেবে বরণ করে নেয়। গ্রেগরীয় বর্ষপঞ্জি অনুসারে ১৪ই এপ্রিল অথবা ১৫ই এপ্রিল পহেলা বৈশাখ পালিত হয়। আধুনিক বা প্রাচীন যে কোন পঞ্জিকাতেই এই বিষয়ে মিল রয়েছে। বাংলাদেশে প্রতি বছর ১৪ই এপ্রিল এই উৎসব পালিত হয়। বাংলা একাডেমী কর্তৃক নির্ধারিত আধুনিক পঞ্জিকা অনুসারে এই দিন নির্দিষ্ট করা হয়েছে। এদিন বাংলাদেশ ও পশ্চিমবঙ্গের সকল সরকারি ও বেসরকারি প্রতিষ্ঠান বন্ধ থাকে।

বাংলা দিনপঞ্জীর সঙ্গে হিজরী ও খ্রিস্টীয় সনের মৌলিক পার্থক্য হলো হিজরী সন চাঁদের হিসাবে এবং খ্রিস্টীয় সন ঘড়ির হিসাবে চলে। এ কারণে হিজরী সনে নতুন তারিখ শুরু হয় সন্ধ্যায় নতুন চাঁদের আগমনে। ইংরেজি দিন শুর হয় মধ্যরাতে। আর বাংলা সনের দিন শুরু হয় ভোরে, সূর্যোদয়ের সঙ্গে সঙ্গে। কাজেই সূর্যোদয়ের সঙ্গে সঙ্গে শুর হয় বাঙালির পহেলা বৈশাখের উৎসব।
বাংলা বর্ষ বরণ অনুষ্ঠান, ঢাকা
সূচিপত্র
 [আড়ালে রাখো] 

    ১ ইতিহাস
    ২ বাংলাদেশে পহেলা বৈশাখ উদ্‌যাপন
        ২.১ ঢাকায় রমনার বটমূলে ছায়ানটের বর্ষবরণ ও মঙ্গল শোভাযাত্রা
        ২.২ চট্টগ্রামে বর্ষবরণ
        ২.৩ পার্বত্য জেলায়, আদিবাসীদের বর্ষবরণ
        ২.৪ মুক্ত দর্শন ও মুক্ত উৎসের প্রচারণা
    ৩ পশ্চিমবঙ্গে পয়লা বৈশাখ উদ্‌যাপন
        ৩.১ কলকাতা
    ৪ অন্যান্য দেশে পয়লা বৈশাখ
    ৫ আরও দেখুন
    ৬ তথ্যসূত্র

[সম্পাদনা] ইতিহাস

হিন্দু সৌর পঞ্জিকা অনুসারে বাংলা বারটি মাস অনেক আগে থেকেই পালিত হত। এই সৌর পঞ্জিকার শুরু হত গ্রেগরীয় পঞ্জিকায় এপ্রিল মাসের মাঝামাঝি সময় হতে। হিন্দু সৌর বছরের প্রথম দিন আসাম, বঙ্গ, কেরল, মনিপুর, নেপাল, উড়িষ্যা, পাঞ্জাব, তামিল নাড়ু এবং ত্রিপুরার সংস্কৃতির অবিচ্ছেদ্য অংশ হিসেবে অনেক আগে থেকেই পালিত হত।এখন যেমন নববর্ষ নতুন বছরের সূচনার নিমিত্তে পালিত একটি সর্বজনীন উৎসবে পরিণত হয়েছে, এক সময় এমনটি ছিল না। তখন নববর্ষ বা পহেলা বৈশাখ আর্তব উৎসব তথা ঋতুধর্মী উৎসব হিসেবে পালিত হত। তখন এর মূল তাৎপর্য ছিল কৃষিকাজ। প্রাযুক্তিক প্রয়োগের যুগ শুরু না হওয়ায় কৃষকদের ঋতুর উপরই নির্ভর করতে হত।

ভারতবর্ষে মুঘল সম্রাজ্য প্রতিষ্ঠার পর সম্রাটরা হিজরী পঞ্জিকা অনুসারে কৃষি পণ্যের খাজনা আদায় করত। কিন্তু হিজরি সন চাঁদের উপর নির্ভরশীল হওয়ায় তা কৃষি ফলনের সাথে মিলত না। এতে অসময়ে কৃষকদেরকে খজনা পরিশোধ করতে বাধ্য করতেহত। খাজনা আদায়ে সুষ্ঠুতা প্রণয়নের লক্ষ্যে মুঘল সম্রাট আকবর বাংলা সনের প্রবর্তন করেন। তিনি মূলত প্রাচীন বর্ষপঞ্জতে সংস্কার আনার আদেশ দেন। সম্রাটের আদেশ মতে তৎকালীন বাংলার বিখ্যাত জ্যোতির্বিজ্ঞানী ও চিন্তাবিদ ফতেহউল্লাহ সিরাজি সৌর সন এবং আরবি হিজরী সনের উপর ভিত্তি করে নতুন বাংলা সনের নিয়ম বিনির্মাণ করেন। ১৫৮৪ খ্রিস্টাব্দের ১০ই মার্চ বা ১১ই মার্চ থেকে বাংলা সন গণনা শুরু হয়। তবে এই গণনা পদ্ধতি কার্যকর করা হয় আকবরের সিংহাসন আরোহণের সময় (৫ই নভেম্বর, ১৫৫৬) থেকে। প্রথমে এই সনের নাম ছিল ফসলি সন, পরে বঙ্গাব্দ বা বাংলা বর্ষ নামে পরিচিত হয়।
ঢাকার ইসলামপুরের এক কাপড়ের ব্যবসা প্রতিষ্ঠানের হালখাতা অনুষ্ঠান

আকবরের সময়কাল থেকেই পহেলা বৈশাখ উদ্‌যাপন শুরু হয়। তখন প্রত্যেককে চৈত্র মাসের শেষ দিনের মধ্যে সকল খাজনা, মাশুল ও শুল্ক পরিশোধ করতে হত। এর পর দিন অর্থাৎ পহেলা বৈশাখে ভূমির মালিকরা নিজ নিজ অঞ্চলের অধিবাসীদেরকে মিষ্টান্ন দ্বারা আপ্যায়ন করতেন। এ উপলক্ষ্যে বিভিন্ন উৎসবের আয়োজন করা হত। এই উৎসবটি একটি সামাজিক অনুষ্ঠানে পরিণত হয় যার রুপ পরিবর্তন হয়ে বর্তমানে এই পর্যায়ে এসেছে। তখনকার সময় এই দিনের প্রধান ঘটনা ছিল একটি হালখাতা তৈরি করা। হালখাতা বলতে একটি নতুন হিসাব বই বোঝানো হয়েছে। প্রকৃতপক্ষে হালখাতা হল বাংলা সনের প্রথম দিনে দোকানপাঠের হিসাব আনুষ্ঠানিকভাবে হালনাগাদ করার প্রক্রিয়া। গ্রাম, শহর বা বাণিজ্যিক এলাকা, সকল স্থানেই পুরনো বছরের হিসাব বই বন্ধ করে নতুন হিসাব বই খোলা হয়। হালখাতার দিনে দোকনদাররা তাদের ক্রেতাদের মিষ্টান্ন আপ্যায়ন করে থাকে। এই প্রথাটি এখনও অনেকাংশে প্রচলিত আছে, বিশেষত স্বর্ণের দোকানে।

আধুনিক নববর্ষ উদযাপনের খবর প্রথম পাওয়া যায় ১৯১৭ সালে। প্রথম মহাযুদ্ধে ব্রিটিশদের বিজয় কামনা করে সে বছর পহেলা বৈশাখে হোম কীর্ত্তণ ও পূজার ব্যবস্থা করা হয়। এরপর ১৯৩৮ সালেও অনুরূপ কর্মকান্ডের উল্লেখ পাওযা যায়।[১] পরবর্তী সময়ে ১৯৬৭ সনের আগে ঘটা করে পহেলা বৈশাখ পালনের রীতি তেমন একটা জনপ্রিয় হয় নি।
[সম্পাদনা] বাংলাদেশে পহেলা বৈশাখ উদ্‌যাপন
একটি বৈশাখী মেলা

নতুন বছরের উৎসবের সঙ্গে গ্রামীণ জনগোষ্টীর কৃষ্টি ও সংস্কৃতির নিবিড় যোগাযোগ। গ্রামে মানুষ ভোরে ঘুম থেকে ওঠে, নতুন জামাকাপড় পড়ে এবং আত্মীয়স্বজন ও বন্ধু-বান্ধবের বাড়িতে বেড়াতে যায়। বাড়িঘর পরিষ্কার করা হয় এবং মোটমুটি সুন্দর করে সাজানো হয়। বিশেষ খাবারের ব্যবস্থাও থাকে। কয়েকটি গ্রামের মিলিত এলাকায়, কোন খোলা মাঠে আয়োজন করা হয় বৈশাখী মেলার। মেলাতে থাকে নানা রকম কুঠির শিল্পজাত সামগ্রীর বিপণন, থাকে নানারকম পিঠা পুলির আয়োজন। অনেক স্থানে ইলিশ মাছ দিয়ে পান্তা ভাত খাওয়ার ব্যবস্থা থাকে। এই দিনের একটি পুরনো সংস্কৃতি হলো গ্রামীণ ক্রীড়া প্রতিযোগিতার আয়োজন। এর মধ্যে থাকে নৌকাবাইচ, লাঠি খেলা কিংবা কুস্তির। বাংলাদেশে এরকম কুস্তির সবচেয়ে বড় আসরটি হয় ১২ বৈশাখ, চট্টগ্রাম-এর লালদিঘী ময়দান-এ। এটি জব্বারের বলি খেলা নামে পরিচিত।
[সম্পাদনা] ঢাকায় রমনার বটমূলে ছায়ানটের বর্ষবরণ ও মঙ্গল শোভাযাত্রা
চারুকলা ইনস্টিটিউটের উদ্যোগে পহেলা বৈশাখে শোভাযাত্রার একটি অংশ
নববর্ষ উদযাপনের জন্য চারুকলা ইনস্টিটিউটের ছাত্রদের প্রস্তুতি

বাংলাদেশের রাজধানী ঢাকা শহরে পহেলা বৈশাখের মূল অনুষ্ঠানের কেন্দ্রবিন্দু সাংস্কৃতিক সংগঠন ছায়ানট-এর গানের মাধ্যমে নতুন বছরের সূর্যকে আহবান। পহেলা বৈশাখ সূর্যোদয়ের সঙ্গে সঙ্গে ছায়ানটের শিল্পীরা সম্মিলত কন্ঠে গান গেয়ে নতুন বছরকে আহবান জানান। স্থানটির পরিচিতি বটমূল হলেও প্রকৃত পক্ষে যে গাছের ছায়ায় মঞ্চ তৈরি হয় সেটি বট গাছ নয়, অশ্বত্থ গাছ [২]। ১৯৬০-এর দশকে পাকিস্তানী শাসকগোষ্ঠির নিপীড়ন ও সাংস্কৃতিক সন্ত্রাসের প্রতিবাদে ১৯৬৭ সাল থেকে ছায়ানটের এই বর্ষবরণ অনুষ্ঠানের সূচনা। [২]।

ঢাকার বৈশাখী উৎসবের একটি আবশ্যিক অঙ্গ মঙ্গল শোভাযাত্রা। ঢাকা বিশ্ববিদ্যালয়ের চারুকলা ইনস্টিটিউটের উদ্যোগে পহেলা বৈশাখে সকালে এই শোভাযাত্রাটি বের হয়ে শহরের বিভিন্ন সড়ক প্রদক্ষিণ করে পুনরায় চারুকলা ইনস্টিটিউটে এসে শেষ হয়। এই শোভাযাত্রায় গ্রামীণ জীবণ এবং আবহমান বাংলাকে ফুটিয়ে তোলা হয়। শোভাযাত্রায় সকল শ্রেণী-পেশার বিভিন্ন বয়সের মানুষ অংশগ্রহণ করে। শোভাযাত্রার জন্য বানানো নয় রং-বেরঙের মুখোশ ও বিভিন্ন প্রাণীর প্রতিলিপি। ১৯৮৯ সাল থেকে [২] এই মঙ্গল শোভাযাত্রা পহেলা বৈশাখের উৎসবের একটি অন্যতম আকর্ষণ।
[সম্পাদনা] চট্টগ্রামে বর্ষবরণ
বর্ষবরণ, চট্টগ্রাম, বাংলাদেশ।

বন্দরনগরী চট্টগ্রামে পহেলা বৈশাখের উৎসবের মূল কেন্দ্র ডিসি পাহাড় পার্ক। সম্মিলিত সাংস্কৃতিক জোটের আয়োজনে এখানে পুরোনে বছরকে বিদায় ও নতুন বছরকে বরণ করার জন্য দুইদিনের অনুষ্ঠানের আয়োজন করা হয়। মুক্ত মঞ্চে নানা সাংস্কৃতিক অনুষ্ঠানের পাশাপাশি থবকে নানা প্রামীণ পন্যের পশরা। থাকে পান্তা ইলিশের ব্যবস্থাও।

চট্টগ্রামে সম্মিলিত ভাবে পহেলা বৈশাখ উদযাপনের উদ্যোগ ১৯৭৩, ১৯৭৪ ও ১৯৭৫ সালে রাজনৈতিকগণের চেষ্টায়। ইস্পাহানী পাহাড়ের পাদদেশে এই অনুষ্ঠান আয়োজিত হয়। ১৯৭৮ সালে এই উৎসা এখনকবর ডিসি হিল পার্কে সরিয়ে নেওযা হয়। ১৯৭৮ সালের উদ্যোগের সয্গে জড়িত ছিলেন ওয়াহিদুল হক, নির্মল মিত্র, মিহির নন্দী, অরুন দাশ গুপ্ত, আবুল মোমেন সুভাষ দে প্রমূখ। প্রথম দিকে প্রত্যেক সংগঠন থেকে দুইজন করে নিয়ে একটি স্কোয়াড গঠন করা হত। সেই স্কোয়াডই সম্মিলিত সঙ্গীত পরিবেশন করতো। ১৯৮০ সাল থেকে সংগঠনগুলো আলাদাভাবে গাণ পরিবেশন শুরু করে। পরে গ্রুপ থিয়েটার সমন্বয় পরিষদ যুক্ত হওয়ার পর অনুষ্ঠানে নাটকও যুক্ত হয়েছ। [৩] নগরীর অন্যান্য নিয়মিত আয়োজনের মধ্যে রয়েছে শিশু সংগঠন ফুলকীর তিনদিন ব্যাপী উৎসা যা শেষ হয় বৈশাখের প্রথম দিবসে। নগরীর মহিলা সমিতি স্কুলে একটি বর্ষবরণ মেলা হয়ে থাকে।
[সম্পাদনা] পার্বত্য জেলায়, আদিবাসীদের বর্ষবরণ

বাংলাদেশের পার্বত্য চট্টগ্রাম এলাকার প্রধান তিনটি ক্ষুদ্রজাতিস্বত্তা রয়েছে যাদের প্রত্যেকেরই বছরের নতুন দিনে উৎসব আছে। ত্রিপুরাদের বৈশুখ, মারমাদের সাংগ্রাই ও চাকমাদের বিজু উৎসব। বর্তমানে তিনটি জাতিস্বত্ত্বা একত্রে এই উৎসবটি পালন করে। যৌথ এই উৎসবের নাম বৈসাবি। উৎসবের নানা দিক রয়েছে। এর মধ্যে একটি হলো মার্মাদের পানি উৎসব।
[সম্পাদনা] মুক্ত দর্শন ও মুক্ত উৎসের প্রচারণা

২০০৬ সাল থেকে ঢাকার পহেলা বৈশাখ উদযাপনে নতুন মাত্রা যোগ হয়েছে বাংলাদেশ ওপেন সোর্স নেটওয়ার্ক(বিডিওএসএন)-এর স্বেচ্ছাসেবকদের মুক্ত দর্শন বিষয়ে প্রচারণা। উৎসবের আমেজের সঙ্গে মিলিয়ে দেশের সংস্কৃতি ও ঐতিহ্যকে মুক্ত তথ্য হিসাবে উইকিপিডিয়ায় তুলে ধরার জন্য প্রচারণা চালানো হয় এই দিনে। স্বেচ্ছাসেবকরা শাহবাগ গণগ্রন্থাগারের সামনে জড়ো হয়ে দর্শনবর্থীদের মধ্যে প্রচারপত্র বিতরণ করে। একটি শোভাযাত্রারও আয়োজন করা হয়। ২০০৮ সাল থেকে চট্টগ্রামেও অনুরূপ আযোজন চালু হয়েছি ডিসি হিল পার্কের উৎসবকে ঘিরে।
[সম্পাদনা] পশ্চিমবঙ্গে পয়লা বৈশাখ উদ্‌যাপন

পশ্চিমবঙ্গে মহাসমারোহে সাড়ম্বরে উদযাপিত হয় বাংলা নববর্ষারম্ভ পয়লা বৈশাখ। বঙ্গাব্দের প্রথম দিনটিতে বিপুল উৎসাহ এবং উদ্দীপনার সাথে বর্ষবরণ অনুষ্ঠান আয়োজিত হয়ে থাকে সমগ্র পশ্চিম বাংলায়। বাংলার গ্রামীণ এবং নাগরিক জীবনের মেলবন্ধন সাধিত হয়ে সকলে একসূত্রে বাঁধা পড়ে নতুন বছরকে স্বাগত জানানোর আনন্দে। সারা চৈত্র মাস জুড়েই চলতে থাকে বর্ষবরণের প্রস্তুতি। চৈত্র মাসের শেষ দিন অর্থাৎ চৈত্র সংক্রান্তি বা মহাবিষুবসংক্রান্তির দিন পালিত হয় চড়কপূজা অর্থাৎ শিবের উপাসনা। এইদিনেই সূর্য মীন রাশি ত্যাগ করে মেষ রাশিতে প্রবেশ করে। এদিন গ্রামবাংলার বিভিন্ন অঞ্চলে আয়োজিত হয় চড়ক মেলা। এই মেলায় অংশগ্রহণকারীগণ বিভিন্ন শারীরিক কসরৎ প্রদর্শনপূর্বক মানুষের মনোরঞ্জন করে থাকে। এছাড়া বহু পরিবারে বর্ষশেষের দিন টক এবং তিতা ব্যঞ্জন ভক্ষণ করে সম্পর্কের সকল তিক্ততা ও অম্লতা বর্জন করার প্রতীকী প্রথা একবিংশ শতাব্দীতেও বিদ্যমান। পরের দিন অর্থাৎ পয়লা বৈশাখ প্রতিটি পরিবারে স্নান সেরে বয়ঃজ্যেষ্ঠদের প্রণাম করে শুরু হয় দিন। বাড়িতে বাড়িতে এবং সকল ব্যবসা প্রতিষ্ঠানে চলে মিষ্টান্ন ভোজন। ব্যবসা প্রতিষ্ঠানগুলির অধিকাংশই এদিন থেকে তাদের ব্যবসায়িক হিসেবের নতুন খাতার উদ্বোধন করে, যার পোশাকি নাম হালখাতা। গ্রামাঞ্চলে এবং কলকাতা শহরের উপকণ্ঠে পয়লা বৈশাখ আরম্ভ হয় বৈশাখী মেলা। এই মেলা সমগ্র বৈশাখ মাস জুড়ে অনুষ্ঠিত হয়।
[সম্পাদনা] কলকাতা

ভারতের সাংস্কৃতিক রাজধানী কলকাতা পয়লা বৈশাখ উদযাপনে একটি অন্যতম গুরুত্বপূর্ণ ভূমিকা পালন করে চলেছে। নববর্ষারম্ভ উপলক্ষে শহরের রাজপথে এবং অলিতে গলিতে বর্ণাঢ্য শোভাযাত্রা আয়োজিত হয়। বিগত বছরের চৈত্র মাসে শহরের সমগ্র দোকানে ক্রয়ের উপর দেওয়া হয়ে থাকে বিশেষ ছাড়। তাই ধনী দরিদ্র নির্বিশেষে কলকাতার সমস্ত মানুষ একমাস ধরে নতুন জামাকাপড়, ইত্যাদি ক্রয় করে থাকে। পয়লা বৈশাখের দিন উল্লেখযোগ্য ভিড় চোখে পড়ে কলকাতার কালীঘাটে। সেখানকার বিখ্যাত কালীমন্দিরে বিভিন্ন ব্যবসায়ী ভোর থেকে প্রতীক্ষা করে থাকেন দেবীকে পূজা নিবেদন করে হালখাতা আরম্ভ করার জন্য। ব্যবসায়ী ছাড়াও বহু গৃহস্থও পরিবারের মঙ্গল কামনা করে দেবীর আশীর্বাদ প্রার্থনা করতে কালীঘাটে গিয়ে থাকেন। এইদিন বাঙালি ফিরে যায় তার ঐতিহ্যবাহী পোশাক ধুতি-পাঞ্জাবি এবং শাড়িতে। বিগত বছরের সমস্ত গ্লানি মুছে ফেলে নতুনভাবে জীবন শুরু করার ব্রত নিয়ে শেষ হয় পয়লা বৈশাখের অনুষ্ঠান।
[সম্পাদনা] অন্যান্য দেশে পয়লা বৈশাখ
[সম্পাদনা] আরও দেখুন

    বাংলাপিডিয়াতে পহেলা বৈশাখ সম্বন্ধনীয় ভুক্তি
    বাংলা নববর্ষের কার্ড
    পশ্চিমবঙ্গের উৎসব

[সম্পাদনা] তথ্যসূত্র

    ↑ প্রথম মহাযুদ্ধে বাংলা বর্ষবরণ, মুহাম্মদ লুৎফুর হক দৈনিক প্রথম আলো, ১৪ এপ্রিল ২০০৮
    ↑ ২.০ ২.১ ২.২ রমনার বটমূলে জাতীয় উৎসবে, নওয়াজেশ আহমদ, দৈনিক প্রথম আলো, ১৪ এপ্রিল ২০০৮
    ↑ হাজার বছরের চট্টগ্রাম। দৈনিক আজাদীর ৩৫ বর্ষপূর্তি বিশেষ সংখ্যা। পৃ‌ ১৬২

[দেখাও]
প্র • আ • স
বাঙালি সংস্কৃতি
[দেখাও]
প্র • আ • স
হিন্দু পঞ্জিকার উৎসবসমূহ
বিষয়শ্রেণীসমূহ:

    বাংলাদেশের সংস্কৃতি
    পশ্চিমবঙ্গের সংস্কৃতি
    বাংলাদেশের উৎসব




পাশাখেলা হিন্দু পৌরাণিক খেলা। মহাভারতে এটি মূল আখ্যানের নিয়ন্তা।



পাশ্চাত্য সংস্কৃতি বা পাশ্চাত্য সভ্যতা বলতে বোঝায় ইউরোপ থেকে উদ্ভূত সভ্যতা-সংস্কৃতি। গ্রিকো-রোমান সংস্কৃতির উত্তরাধিকার নির্দেশ করে এই শব্দটি প্রচলিত হয়।




সংস্কৃত শব্দ 'পুস্তিকা' শব্দ থেকে পুথি শব্দটির উৎপত্তি। এর নাসিক্য উচ্চারণ পুঁথি। হাতে লেখা বইকে আগে 'পুস্তিকা' বলা হতো। যেহেতু আগের দিনে ছাপাখানা ছিল না, তাই তখন হাতে পুঁথি লেখা হতো। প্রাচীন বা মধ্যযুগের প্রায় সকল সাহিত্য হাতে লিখতে হয়েছিল এবং এদের একাধিক সংস্করণও তৈরি হয়েছিল হাতে লিখে। তাই প্রাচীন ও মধ্যযুগের সকল সাহিত্যকেই পুঁথিসাহিত্য বলা হয়।
[সম্পাদনা] উল্লেখযোগ্য পুঁথিসাহিত্য

    চর্যাপদ
    রামায়ণ
    মহাভারত
    মঙ্গলকাব্য
    ইউসুফ-জোলেখা
    অন্নদামঙ্গল




মানুষ কিংবা অন্য কোনও প্রাণীর অনুরূপ তূলা বা কাপড় অথবা অন্য উপকরণ দিয়ে তৈরি ক্ষুদ্রতর সংস্করণকে পুতুল বলে। পুতুল খেলনা বিশেষ। নদিয়ার কৃষ্ণনগর মাটির পুতুলের জন্য বিখ্যাত।




পৌষ সংক্রান্তি বা মকর সংক্রান্তি বাঙালি সংস্কৃতিতে একটি বিশেষ উৎসবের দিন। বাংলা পৌষ মাসের শেষের দিন এই উৎসব পালন করা হয়। এই দিন বাঙালিরা বিভিন্ন ধরণের অনুষ্ঠান আয়োজন করে খাকে। তার মধ্যে পিঠা খাওয়া, ঘুড়ি উড়ানো অন্যতম। সারাদিন ঘুড়ি উড়ানোব পরে সন্ধ্যায় পটকা ফুটিয়ে ফানুস উড়িয়ে উৎসবের সমাপ্তি করে। ভারতের বীরভূমের কেন্দুলী গ্রামে এই দিনটিকে ঘিরে ঐতিহ্যময় জয়দেব মেলা হয়। বাউল গান এই মেলার অন্যতম আকর্ষণ।
[সম্পাদনা] ঘুড়ি উৎসব

পৌষ সংক্রান্তির দিন বাঙালিরা সারাদিনব্যাপি ঘুড়ি উড়ায়। এইদিন ঘুড়ি উড়ানোর জন্য তারা আগে থেকে ঘুড়ি বানিয়ে এবং সুতায় মাঞ্জা দিয়ে প্রস্তুতি নেয়। ঘুড়ি উৎসব বাংলাদেশের প্রাচীন ঐতিহ্যবাহী একটি উৎসব। মুঘল আমল থেকে এই উত্সব পালিত হয়ে আসছে। এই উৎসবে প্রচুর লোক সমাগম ঘটে। পুরোন ঢাকার অধিবাসীদের কাছে এটি অত্যন্ত উৎসবমুখর দিন যা সাধারণত শীতকালে পালিত হয়।[১]
[সম্পাদনা] আউনি বাউনি

আউনি বাউনি (বানানান্তরে আওনি বাওনি) বা আগলওয়া পৌষ সংক্রান্তি উপলক্ষে পালিত একটি শস্যোৎসব।[২] এই উৎসব ক্ষেতের পাকা ধান প্রথম ঘরে তোলা উপলক্ষ্যে কৃষক পরিবারে পালনীয় অনুষ্ঠানবিশেষ। হেমন্তকালে আমন ধান ঘরে প্রথম তোলার প্রতীক হিসেবে কয়েকটি পাকা ধানের শিষ ঘরে এনে কিছু নির্দিষ্ট আচার অনুষ্ঠান পালন করা হয়। পশ্চিমবঙ্গে পৌষ সংক্রান্তির দিন দু-তিনটি ধানের শিষ বিনুনি করে 'আউনি বাউনি' তৈরি করা হয়। শিষের অভাবে দু-তিনটি খড় একত্রে লম্বা করে পাকিয়ে তার সঙ্গে ধানের শিষ, মুলোর ফুল, সরষে-ফুল, আমপাতা ইত্যাদি গেঁথে 'আউনি বাউনি' তৈরি করারও রেওয়াজ রয়েছে। এই আউনি বাউনি ধানের গোলা, ঢেঁকি, বাক্স-পেটরা-তোরঙ্গ ইত্যাদির উপর এবং খড়ের চালে গুঁজে দেওয়া হয়।[৩] বছরের প্রথম ফসলকে অতিপবিত্র ও সৌভাগ্যদায়ক মনে করে একটি পবিত্র ঘটে সারা বছর ধরে সংরক্ষণ করা হয়। এই আচারটিকেই 'আউনি বাউনি' বলা হয়।[৪]
[সম্পাদনা] তথ্যসূত্র

    ↑ Siddiqui, Dr. Kamal Uddin; Dr. Mahfuzul Haque, Zahirul Haque। Bangladesh: Fairs and Festivals। প্রকাশক: Ministry of Foreign Affairs, Government of the PRB। (Dhaka)। পৃ. 73।
    ↑ চক্রবর্তী, ড: বরুণকুমার, ed. (জানুয়ারী ২০০১)। বঙ্গীয় লোকসংস্কৃতি কোষ। প্রকাশক: অপর্ণা বুক ডিস্ট্রিবিউটার্স (প্রকাশন বিভাগ)। (কলকাতা)। পৃ. ২০। আইএসবিএন 81-86036-13-X।
    ↑ "আউনি বাউনি", তারাপদ মাইতি; বাংলার লোকসংস্কৃতির বিশ্বকোষ, ড. দুলাল চৌধুরী সম্পাদিত, আকাদেমি অফ ফোকলোর, কলকাতা, ২০০৪, পৃ. ৩২২
    ↑ বাংলার লোকসংস্কৃতি; আশুতোষ ভট্টাচার্য; ন্যাশানাল বুক ট্রাস্ট, ইন্ডিয়া; নতুন দিল্লি; ২০০৫; পৃ. ৭১





পৌষপার্বণ বা পিঠেপার্বণ পশ্চিমবঙ্গ ও বাংলাদেশে পালিত একটি হিন্দু লোকউৎসব। বাংলা পৌষমাসের সংক্রান্তিতে এই উৎসব পালিত হয়। এই দিন হিন্দুরা পিঠে প্রস্তুত করে দেবতার উদ্দেশ্যে নিবেদন করেন।

প্রাচীন কাল থেকেই দেবতার পূজায় পিঠের অর্ঘ্য প্রদানের রীতি রয়েছে। মধ্যযুগে ধর্মপূজায় মদ্যমাংসের সঙ্গে পিঠে নৈবেদ্যও দেওয়া হত। তবে দেবতার পূজায় নিবেদনের জন্য বছরের বিভিন্ন সময়ে বিভিন্ন প্রকার পিঠে প্রস্তুত করার বিধান রয়েছে। তবে গ্রীষ্মকালে পিঠেপুলি রুচিকর নয় বলে, বর্ষা বা শীতকালেই এই জাতীয় অনুষ্ঠানের আয়োজন করা হয়। বছরের বিভিন্ন সময়ে অনুষ্ঠিত পিঠেপর্বের মধ্যে পৌষ সংক্রান্তির পৌষপার্বণই সর্বাপেক্ষা প্রসিদ্ধ। এই দিনটি হিন্দু পঞ্জিকায় ‘মকর সংক্রান্তি’ বা ‘উত্তরায়ণ সংক্রান্তি’ নামেও পরিচিত। প্রাচীন হিন্দুরা এই দিনটিতে পিতৃপুরুষ অথবা বাস্তুদেবতার উদ্দেশ্যে তিল কিংবা খেজুড় গুড় দিয়ে তৈরি তিলুয়া এবং নতুন ধান থেকে উৎপন্ন চাল থেকে তৈরি পিঠের অর্ঘ্য প্রদান করতেন। এই কারণে পৌষ সংক্রান্তির অপর নাম তিলুয়া সংক্রান্তি বা পিঠে সংক্রান্তি। এই প্রাচীন উৎসবের একটি রূপ অদ্যাবধি পিঠেপার্বণের আকারে বাঙালি হিন্দু সমাজে প্রচলিত।

মধ্যযুগের বাংলা মঙ্গলকাব্যে নানাপ্রকার পিঠে ও পিঠে গড়ার বিচিত্র সব উপাখ্যানের উল্লেখ রয়েছে।
[সম্পাদনা] আরও দেখুন

    পৌষ সংক্রান্তি





প্রকাশ্য নগ্নতা (ইংরেজি ভাষায়: Public nudity বা Nude in Public; সংক্ষেপে NIP) বলতে ব্যক্তিগত পরিবেশ ছাড়া অন্য কোনো পরিবেশে কোনো ব্যক্তির নগ্ন অবস্থায় অবস্থান করাকে নির্দেশ করে। এর দ্বারা কোনো ব্যক্তিকে জন প্রকাশ্যে নগ্নভাবে বিচরণ বা অবস্থান করাকে বোঝানো হয়। কোনো ব্যক্তির বাসায়, বা ব্যক্তিগত স্থান বা পরিবেশে নগ্ন অবস্থায় বিচরণ করাকে প্রকাশ্যে নগ্নতা হিসেবে ধরা হয় না। এসকল ব্যক্তিগত স্থান বা বিশেষ পরিবেশের মধ্যে আছে সুইমিং পুল, ব্যায়ামাগার, নগ্নতাবাদীদের জন্য তৈরি ক্লাব বা রিসোর্ট ইত্যাদি। কারণ এসক স্থান নগ্নতাবাদীদের জন্যই বিশেষভাবে স্থাপিত। নগ্নতাবাদ সামাজিক নগ্নতার প্রচার করে, কিন্তু বেশিরভাগ ক্ষেত্রে তা ব্যক্তিগত বা প্রাতিষ্ঠানিকভাবে ঘোষিত বিশেষ স্থানের ক্ষেত্রেই প্রযোজ্য হয়।

কিছু ক্ষেত্রে প্রকাশ্য নগ্নতা বৈধ হতে পারে। উদাহরণস্বরূপ বিশ্বে বহু দেশ আছে যেখানে নগ্ন সৈকতগুলোতে, বা অন্য কিছু স্থানে অপ্রাতিষ্ঠানিকভাবে হলেও প্রকাশ্য নগ্নতাকে বৈধ ধরা হয়। সেসকল স্থানে কোনো ব্যক্তি নগ্নভাবে বিচরণ করার জন্য কোনো আইনত হুমকির স্বীকার হবেন না।

সেসকল স্থান ব্যতীত, বিভিন্ন সমাজে প্রকাশ্য নগ্নতার গ্রহণযোগ্যতা সমাজ হিসেবে গুরুতপূর্ণভাবে পরিবর্তিত হয়। কারো প্রতি দৃষ্টি আকর্ষণের জন্য নগ্নতা ব্যবহৃত হলে, অথবা কোনো কারণে এই ব্যাপারটি ঘটলে তা এক্সিবিশনিজম নামে পরিচিত হতে পারে (এ ব্যাপারে আরো জানতে দেখুন নগ্নতা ও বিরোধিতা)। কিছু মানুষ জনসম্মুখে নিজেদেরকে নগ্ন করে প্রচারণা আকর্ষণ করেন, যাঁরা স্ট্রিকার নামে পরিচিত। সাধারণত খেলাধুলা বা সামাজিক বিভিন্ন অনুষ্ঠানে স্ট্রিকিং দেখা যায়।
সূচিপত্র
 [আড়ালে রাখো] 

    ১ আরো দেখুন
    ২ তথ্যসূত্র
    ৩ আরো পড়ুন
    ৪ বহিঃসংযোগ

[সম্পাদনা] আরো দেখুন

    নগ্নতাবাদ
    যুদ্ধে নগ্নতা
    মুক্তস্তন




প্লেবয় বানি (ইংরেজি ভাষায়: Playboy Bunny) হচ্ছে প্লেবয় ক্লাবের ওয়েট্রেসের পদবী। প্লেবয় ক্লাবগুলো মূলত চালু ছিলো ১৯৬০ থেকে ১৯৮৮ পর্যন্ত। ২০০৬ সালে লাস ভেগাসের পাম হোটেলে মাত্র একটি শাখাই নতুন করে চালু করা হয়।[১] বানিরা যে পোষাক পরে তা ‘বানি স্যুট’ নামে পরিচিত। বানি স্যুটের ধারণা এসেছে মূলত প্লেবয়ের খরগোশ প্রতীকের কালো টাই থেকে। এটিসহ বানি স্যুটের অন্যান্য অংশগুলো হচ্ছে কর্সেট, বানি কান, একটি কলার, কাফ, এবং তুলার তৈরি একটি স্ফীত, গুটিপাকানো লেজ।
সূচিপত্র
 [আড়ালে রাখো] 

    ১ আচরণ ও প্রশিক্ষণ
    ২ বানি পোষাক
    ৩ তথ্যসূত্র
    ৪ বহিঃসংযোগ

[সম্পাদনা] আচরণ ও প্রশিক্ষণ

প্লেবয় ক্লাবগুলোতে যে-সকল ওয়েট্রেস পানীয় সরবরাহ করে তাদেরকেই প্লেবয় বানি বলা হয়। সেখানে বিভিন্ন ধরনের কাজের জন্য বিভিন্ন ধরনের বানি রয়েছে। যেমন: ডুওর বানি, সিগারেট বানি, ফ্লোর বানি, প্লেমেট বানি, এবং জেট বানি (যে-সকল বানি প্লেবয় জেট প্লেনে কাজ করে)। বানি গার্ল পদের জন্য খুব সতর্কতার সাথে অডিশনের মাধ্যমে বানি নির্বাচন করা হয়। বানিকে ১৪৩ ব্র্যান্ডের লিকার (এক প্রকার কড়া মদ) আলাদাভাবে চিনতে হয়, এবং সেগুলো থেকে ২০ ধরনের ককটেইল তৈরির কৌশল আয়ত্ব করতে হয়। ক্রেতাদের সাথে কোনো ধরনের ডেটিং কড়াকড়িভাবে নিষিদ্ধ, এবং ক্রেতাদেরকেও বানিদেরকে স্পর্শ করার অনুমতি নেই। প্লেবয় ক্লাবের শুধুমাত্র সি১ বা খুব গুরুত্বপূর্ণ সদস্যরাই বানিদের সাথে ডেট করার অনুমতি পান।
[সম্পাদনা] বানি পোষাক

প্লেবয় বানির পোষাক হচ্ছে প্রথম সার্ভিস ইউনিফর্ম, যা যুক্তরাষ্ট্রের পেটেন্ট ও ট্রেডমার্ক অফিসে পেটেন্টভুক্ত করা হয় (রেজিস্ট্রেশন নম্বর ০৭৬২৮৮৪)।[২] পোষাকটি রেয়নের তৈরি উইডো কর্সেটের তৈরি, মাথার ওপরে বানি কানযুক্ত, পেছনে তুলার লেজ, কালো টাই যুক্ত কলার, হাতে কাফ, কালো প্যান্টিহোস এবং তার সাথে মিলিয়ে উঁচু হিলের জুতা। বানির নামের ট্যাগপ্লেটটি থাকে তার ডান হিপ অস্থির ওপরাংশে।

ক্লাবে কর্মরত প্রত্যেক বানির জন্য এই পোষাক আলাদা করে বানানো হয়। যখনই ক্লাব খোলা থাকুক না কেনো তাদের এই পোষাক পরেই কাজ করতে হয়। পোষাকটি দুই ভাগে বিভক্ত। উপরাংশটি বিভিন্ন প্রকার ব্রা কাপ আকৃতি অনুসারে আগে থেকেই প্রস্তুত করা থাকে, এবং নিচের অংশটি বানির দেহের আকৃতি ও পেছনের লেজের সাথে মিলিয়ে পরবর্তীকালে দুটো অংশ সেলাই করে দেওয়া হয়।

বানিদের দায়িত্বে থাকেন একজন নারী, যিনি ‘বানি মাদার’ (Bunny Mother) নামে পরিচিত। তার কাজ অনেকটা মানব সম্পদ কর্মকর্তার মতো। তিনি বানিদের বিভিন্ন কাজের দায়িত্ব বণ্টন, নিয়োগ, চাকরিচ্যুত প্রভৃতি কর্ম সম্পাদন করেন। ক্লাব ম্যানেজারের বানিদের ব্যাপারে খুব একটা দায়িত্ব নেই। প্লেবয় এন্টারপ্রাইজের নিয়মানুসারে তাদের সকল নিয়োগকর্মী তাঁদের কর্মের মেয়াদকাল শেষে প্রতিষ্ঠানের পোষাক ফেরত দিতে বাধ্য থাকেন, এবং এ নিয়মানুসারে প্লেবয় বানির কিছু পোষাক তাদের গুদামে সংরক্ষিত থাকে। এগুলো মাঝেমধ্যে অনলাই নিলাম ওয়েবসাইট ইবে-এর মাধ্যমে নিলামে বিক্রি করা হয়।[৩] দর্শনার্থীদের জন্য দুটি আসল বানি পোষাক দ্য স্মিথসোনিয়ান[৪] ও শিকাগো হিস্টোরি মিউজিয়ামে সংরক্ষিত আছে।




ফ্রাঙ্কফুট পুস্তকমেলা একটি আন্তর্জাতিক পুস্তক ও প্রকাশনাসংক্রান্ত বাণিজ্য মেলা তথা প্রদর্শনী যা প্রতি বৎসর জার্মানীর ফ্রাঙ্কফুর্ট শহরে অনুষ্ঠিত হয়। এটা মূলত প্রদর্শনী যেখানে ক্রেতা-বিক্রেতার মধ্যে খুচরা বিকিকিনি হয় না, বরং লেখক, প্রকাশক এবং পুস্তক বিপণনকারীদের আন্তর্জাতিক সম্পর্কজালিকা তৈরীই এ পুস্তকমেলার প্রধান উদ্দেশ্য। ২০০৬ খৃস্টাব্দে শ্রাবণ প্রকাশনী-এর অংশগ্রহণের মধ্য দিয়ে এ মেলায় বাংলাদেশের আনুষ্ঠানিক অংশগ্রহণের সূচনা হয়।




ফ্রান্সের জাতীয় উৎসব (ফরাসি ভাষায়: Fête Nationale ফেত্‌ নাসিওনাল্‌; ইংরেজি ভাষায়: Bastille Day) প্রতি বছর ১৪ই জুলাই উদযাপন করা হয়। ফ্রান্সের সাধারণ মানুষের মুখের ভাষায় এটি ল্য কাতর্জ জুইয়ে (le quatorze juillet) অর্থাৎ ১৪ই জুলাই নামে পরিচিত। এই উৎসবে ১৭৮৯ সালের ১৪ই জুলাই তারিখে ফ্রান্সের সাধারণ জনগণের বাস্তিল দুর্গ দখলের ঘটনাটিকে স্মরণ করা হয়। ঐ ঘটনাটিকে ফরাসি বিপ্লব ও আধুনিক ফ্রান্সের একটি প্রতীক হিসেবে গণ্য করা হয়।

ফ্রান্সের রাষ্ট্রপতির সম্মুখে প্যারিসের শঁজেলিজে অ্যাভেনিউতে ১৪ই জুলাই সকালে উৎসব শুরু হয়। একোল পলিতেকনিক, একোল স্পেসিয়াল মিলিতের দ্য সাঁ-সির, একোল নাভাল, ইত্যাদি বিদ্যালয়ের ক্যাডেটদের কুচকাওয়াজ, সাধারণ সৈন্যদের কুচকাওয়াজ, সাঁজোয়া গাড়ির বহর, ইত্যাদি চলতে থাকে। উপরে আকাশে পাত্রুই দে ফ্রঁসের বিমানগুলি উড়ে যায়। সম্প্রতি ফ্রান্সের মিত্রদেশের সৈন্যরাও এই কুচকাওয়াজে অংশ নেবার আমন্ত্রণ পান।

এই দিন ফ্রান্সের রাষ্ট্রপতি সাধারণত দেশের অবস্থা সম্পর্কে একটি সাক্ষাৎকার দেন এবং ছোট অপরাধীদের ক্ষমা করে দেন।




বলীখেলা এক বিশেষ ধরনের কুস্তি খেলা। বাংলাদেশের চট্টগ্রাম অঞ্চলে বিশেষ উৎসব, উপলক্ষে এই খেলার আয়োজন করা হয়। এই খেলায় অংশগ্রহনকারীদেরকে বলা হয় বলী। প্রতিবছর চট্টগ্রামের লালদিঘী ময়দানে অনুষ্ঠিত জব্বারের বলীখেলা একটি জনপ্রিয় ও ঐতিহ্যমন্ডিত প্রতিযোগিতা হিসেবে বিবেচিত।




বাঁকুড়ার ঘোড়া এক ধরনের পোড়ামাটির ঘোড়া। পশ্চিমবঙ্গের বাঁকুড়া জেলার পাঁচমুড়া গ্রামে এই বিশেষ শিল্পদ্রব্যটি তৈরি হয়। এগুলি "সুরুচিপূর্ণ ভঙ্গি ও মৌলিক মূল্যবোধের অদ্বিতীয় বিমূর্তনের" জন্য নন্দিত। এগুলি মূলত গ্রাম্য ধর্মীয় আচার-অনুষ্ঠানের জন্য নির্মিত হলেও, আজকাল সমগ্র বিশ্বেই ভারতীয় লোকশিল্পের প্রতীক হিসেবে গৃহস্থালীতে শোভা পেয়ে থাকে।[১] অল ইন্ডিয়া হ্যান্ডিক্র্যাফটস সংস্থার লোগোতেও বাঁকুড়ার ঘোড়ার ছবি ব্যবহৃত হয়।[২]
সূচিপত্র
 [আড়ালে রাখো] 

    ১ ঐতিহ্য
    ২ নির্মাণপদ্ধতি
    ৩ গুরুত্ব
    ৪ আকার
    ৫ পাদটীকা

[সম্পাদনা] ঐতিহ্য

টেরাকোটা বা পোড়ামাটির শিল্পদ্রব্য আদিম মানবসভ্যতার শিল্পপ্রচেষ্টার প্রতীক। বহুকাল ধরেই, প্রত্নতাত্ত্বিক খননকার্যের সময় প্রাপ্ত পোড়ামাটির শিল্পসামগ্রীর বিচারে প্রাচীন সভ্যতার কাল নির্ণয়ের প্রথা চলে আসছে। কারণ মৃৎশিল্পের বিশ্বজনীনকে আবেদনকে হস্তশিল্পের কাব্য মনে করা হয়। যদিও, ধর্মীয় প্রথা ও অনুষ্ঠানের সঙ্গে এর সম্পর্কের আরও গভীরতর গুরুত্ব বিদ্যমান। ভারতে পোড়ামাটির শিল্পদ্রব্যের ঐতিহ্য বহু প্রাচীন কাল থেকেই প্রচলিত। ভারতের বহু গ্রামে পবিত্র অশ্বত্থ গাছের তলায় পোড়ামাটির পশুর মূর্তি সাজানো থাকতে দেখা যায়। এগুলি গ্রামবাসীদের মনস্কামনা পূর্ণ হওয়ার প্রতীকস্বরূপ। আধুনিক কালে অবশ্য বাণিজ্যিকভাবে বিশ্ববাজারে স্থান পেতে, মৃৎশিল্পীরা ঐতিহ্যবাহী গ্রামীণ বিমূর্ত শিল্পচেতনার সঙ্গে শহুরে রুচির মিলন ঘটিয়ে থাকেন।[১]

বাঁকুড়ার পোড়ামাটির ঘোড়া ও হাতি নির্মাণের প্রধান শিল্পকেন্দ্রগুলি হল পাঁচমুড়া, রাজাগ্রাম, সোনামুখী ও হামিরপুর। প্রত্যেক শিল্পকেন্দ্রের নিজস্ব স্থানীয় ধাঁচ রয়েছে। এগুলির মধ্যে পাঁচমুড়ার ঘোড়াগুলিকে চারটি ধাঁচের মধ্যে শ্রেষ্ঠতম বলে মনে করা হয়।[৩]
[সম্পাদনা] নির্মাণপদ্ধতি

বাঁকুড়ার ঘোড়াগুলির অভ্যন্তরভাগ ফাঁপা হয়। এর বিভিন্ন অংশ পৃথক পৃথকভাবে কুমোরের চাকায় নির্মিত হয়। চারটি পা ও দীর্ঘ গলা দুটি অংশে এবং মাথাটি সাতটি অংশে নির্মিত হওয়ার পর সেগুলিকে এক সঙ্গে জোড়া দেওয়া হয়। অনেক সময় ফাটা অংশগুলি ঢাকতে বাড়তি মাটি দেওয়া হয়। পাতার মতো আকৃতিবিশিষ্ট কান ও লেজ কাঁচামাটি দিয়ে তৈরি করা হয়। পরে এগুলি মূল ঘোড়ার দেহের তিনটি গর্তে স্থাপন করা হয়। মূল মাটির ঘোড়াগুলি রোদে ফেলে শুকানো হয়। খানিকটা শুকানোর পরে বিভিন্ন অঙ্গ ঠিক ভাবে ঘোড়ার দেহে বসানোর জন্য দেহের ভিতরের ও বাইরের অংশের গর্তগুলি তৈরি করা হয়। এর উদ্দেশ্য হল, উভয় অংশকে সমভাবে শুকানো। উভয় অংশ সমভাবে না শুকালে ঘোড়ার দেহে ফাটল দেখা দেওয়ার সম্ভাবনা থাকে। প্রথম দিকে ছয়-সাত দিন বন্ধ ঘরে শুকানোর পর এগুলিকে রোদে শুকানো হয়। শেষে এগুলিকে আগুনে পোড়ানো হয়।[৩]

বাঁকুড়ার পোড়ামাটির ঘোড়াগুলি সাধারণত দুই প্রকার রঙের হয়ে থাকে - লাল ও কালো। ঘোড়াগুলির ফাঁপা শরীর উনুনের মতো ব্যবহার করে এগুলি পোড়ানো হয়। অনেক সময় ঘোড়ার গায়ে ছিদ্র রাখা থাকে, যাতে পোড়ানোর সময় ধোঁয়া বাইরে বেরোতে পারে। এইভাবে পোড়ালে ঘোড়ার গায়ের রঙ হয় লাল। কিন্তু এই গর্তগুলির মুখ আটকে দিয়ে পোড়ালে ঘোড়াগুলি কালো রঙের হয়ে যায়।[৩]
[সম্পাদনা] গুরুত্ব

রাঢ় অঞ্চলে স্থানীয় লৌকিক দেবতা ধর্মঠাকুরের পূজায় টেরাকোটা ও কাঠের ঘোড়া ব্যবহৃত হয়। অনেক গ্রামে বিভিন্ন দেবদেবীর কাছে গ্রামবাসীরা ঘোড়া মানত করে থাকেন। তবে ধর্মঠাকুরের কাছে মানত করার ব্যাপারটি লক্ষিত হয়, তাঁর থানে বিভিন্ন আকারের পোড়ামাটির ঘোড়া সাজিয়ে রাখার মধ্যে দিয়ে।[৪]
[সম্পাদনা] আকার

বাঁকুড়ায় পোড়ামাটির হাতি ও ঘোড়া সাধারণত পটুয়ারা সৃষ্টি করে থাকেন। শতাব্দীর ব্যবধানের সঙ্গে সঙ্গে এই সৃষ্টি বাস্তব প্রতিমূর্তি সৃজন থেকে প্রতীকী সৃজনের পর্যায়ের উন্নীত হয়েছে। বিভিন্ন অঞ্চলের পটুয়া-শিল্পীরা এক এক রকমের পশুঅঙ্গ নির্মাণ করে থাকেন, যাতে সমগ্র পশুর দেহের বদলে অঙ্গগুলিই বিশেষভাবে প্রতিভাত হতে পারে।




বাংলা সংগীত বাংলার সহস্রাব্দপ্রাচীন ধর্মীয় ও ধর্মনিরপেক্ষ সাংগীতিক ঐতিহ্যটিকে নির্দেশ করে। ঐতিহাসিক বাংলা অঞ্চলটি বর্তমানে ভারতীয় রাজ্য পশ্চিমবঙ্গ ও স্বাধীন বাংলাদেশ রাষ্ট্রে বিভক্ত। বাংলা ভাষায় রচিত ও বিভিন্ন শৈলীর সুরে সমৃদ্ধ বাংলা সংগীতধারাটি এই উভয় অঞ্চলেই ব্যাপক জনপ্রিয়তার অধিকারী।
সূচিপত্র
 [আড়ালে রাখো] 

    ১ প্রাচীন ও মধ্যযুগীয় ধর্মীয় সংগীত
    ২ বাউল গান
    ৩ রবীন্দ্রসঙ্গীত
    ৪ নজরুলগীতি ও অন্যান্য ঐতিহ্যবাহী গান
    ৫ আধুনিক গান
    ৬ তথ্যসূত্র
    ৭ আরও দেখিন

[সম্পাদনা] প্রাচীন ও মধ্যযুগীয় ধর্মীয় সংগীত

বাংলার প্রাচীন সংগীতকলা সংস্কৃত স্তোত্রসঙ্গীত প্রভাবিত। এই সময়কার বৈষ্ণব ভাবাশ্রিত কিছু ধর্মসংগীতিগুলি আজও পূর্ব ভারতীয় মন্দিরগুলিতে গীত হয়। ত্রয়োদশ শতাব্দীতে কবি জয়দেব বিরচিত গীতগোবিন্দম্ এই জাতীয় সঙ্গীতের একটি বিশিষ্ট উদাহরণ। মধ্যযুগে নবাব ও বারো ভূঁইয়া নামে খ্যাত শক্তিশালী ভূস্বামীবর্গের পৃষ্ঠপোষকতায় প্রতিপালিত সংগীতধারায় আবার হিন্দু ও মুসলমান সাংগীতিক রীতির এক অপূর্ব সমন্বয় দেখা যায়।

প্রাচীন ও মধ্যযুগীয় গানগুলির অধিকাংশই ছিল ধর্মীয় সংগীত। মধ্যযুগের প্রথম পাদে বিদ্যাপতি, চণ্ডীদাস, গোবিন্দদাস, জ্ঞানদাস, ও বলরামদাস প্রমুখ বৈষ্ণব পদকর্তাগণ রাধা-কৃষ্ণ বিষয়ক গানে জাগতিক ও আধ্যাত্মিক প্রেমচেতনার একটি পার্থক্য দর্শিয়েছেন। আবার মধ্যযুগের শেষ পাদে রামপ্রসাদ সেন ও কমলাকান্ত ভট্টাচার্য প্রমুখ শাক্তপদাবলিকারগণ তাঁদের গানে ঈশ্বরকে শুদ্ধ মাতৃরূপে বন্দনার কথা বলেছেন। বৈষ্ণব ও শাক্তপদাবলি (শ্যামাসংগীত ও উমাসংগীত) উভয়েরই মূল উপজীব্য হিন্দু ভক্তিবাদী দর্শন। বৈষ্ণব সংগীতে যখন জীবাত্মা-পরমাত্মাকেন্দ্রিক প্রেমভক্তির তত্ত্ব প্রচারিত হয়, তখনই শাক্তগানে তন্ত্র ও শুদ্ধা মাতৃবন্দনার এক সম্মিলন গড়ে ওঠে।
[সম্পাদনা] বাউল গান

অষ্টাদশ ও ঊনবিংশ শতাব্দীতে বাংলায় বাউল নামে এক অধ্যাত্মবাদী চারণকবি সম্প্রদায়ের আবির্ভাব ঘটে। মনে করা হয়, তান্ত্রিক কর্তাভজা সম্প্রদায় ও ইসলামি সুফি দর্শনের ব্যাপক প্রভাব পড়েছিল এঁদের গানে। বাউলরা তাঁদের চিরন্তন অন্তর্যামী সত্ত্বা মনের মানুষ-এর ঘুরে ঘুরে গান গাইতেন এবং ধর্মে ধর্মে অযৌক্তিক ভেদাভেদ ও আনুষ্ঠানিকতার কথা তুলে ধরতেন। কুষ্টিয়ার লালন ফকিরকে সর্বকালের সর্বশ্রেষ্ঠ বাউল মনে করা হয়। তিনি ঊনবিংশ শতাব্দীর ব্যক্তিত্ব ছিলেন। বাউল সঙ্গীতের আরও দুই বিশিষ্ট নাম হলেন মধ্যযুগের হাসন রাজা ও আধুনিক যুগের বাউলসম্রাট শাহ আবদুল করিম।
[সম্পাদনা] রবীন্দ্রসঙ্গীত

বাংলা সঙ্গীতের সর্বাপেক্ষ প্রসিদ্ধ ধারাটি হল রবীন্দ্রসংগীত। রবীন্দ্রনাথ ঠাকুর সারা জীবনে ২,২৩০টি গান রচনা করেছিলেন। ভক্তি, প্রেম, প্রকৃতি, দেশাত্মবোধ ইত্যাদি নানা বিষয়কেন্দ্রিক এই গানগুলিই রবীন্দ্রসঙ্গীত বা রবীন্দ্রগান নামে পরিচিত। এই গানগুলির কথা প্রাচীন হিন্দু ধর্মশাস্ত্র উপনিষদ ও মধ্যযুগীয় বৈষ্ণব পদাবলি ও বাউল গানের প্রভাব গভীর। সুরের দিক থেকে হিন্দুস্তানি ও কর্ণাটিক শাস্ত্রীয় সংগীত, কীর্তন, শ্যামাসংগীত, বাউল গান, এমনকি ইংরেজি, আইরিশ ও স্কটিশ লোকসংগীতেরও প্রভাব রয়েছে রবীন্দ্রনাথের গানে। রবীন্দ্রসঙ্গীতের বিশিষ্ট গায়ক-গায়িকারা হলেন: শান্তিদেব ঘোষ, শৈলজারঞ্জন মজুমদার, হেমন্ত মুখোপাধ্যায়, কণিকা বন্দ্যোপাধ্যায়, দেবব্রত বিশ্বাস, সুচিত্রা মিত্র, পঙ্কজ কুমার মল্লিক, সন্তোষ সেনগুপ্ত, সুবিনয় রায়, চিন্ময় চট্টোপাধ্যায়, অশোকতরু বন্দ্যোপাধ্যায়, সাগর সেন, সুমিত্রা সেন, ঋতু গুহ, পূরবী মুখোপাধ্যায়, পূর্বা দাম, সুশীল মল্লিক, মোহন সিংহ, শর্মিলা রায় পোমো, স্বস্তিকা মুখোপাধ্যায়, ইন্দ্রাণী সেন, স্বাগতালক্ষ্মী দাশগুপ্ত, প্রমিতা মল্লিক, রেজওয়ানা চৌধুরী বন্যা, শ্রাবণী সেন, শাসা ঘোষাল প্রমুখ। বিশেষভাবে উল্লেখ্য, ভারত ও বাংলাদেশ রাষ্ট্রের জাতীয় সংগীত, যথাক্রমে, জনগণমন-অধিনায়ক জয় হে ও আমার সোনার বাংলা গানদুটি রবীন্দ্রসংগীত।
[সম্পাদনা] নজরুলগীতি ও অন্যান্য ঐতিহ্যবাহী গান

বাংলা সঙ্গীতের আর একটি অত্যন্ত গুরুত্বপূর্ণ ধারা হল বাংলাদেশের জাতীয় কবি কাজী নজরুল ইসলাম সৃষ্ট নজরুলগীতি বা নজরুলসংগীত। সুপ্রভা সরকার, ধীরেন্দ্রচন্দ্র মিত্র, ফিরোজা বেগম, মানবেন্দ্র মুখোপাধ্যায়, ড. অঞ্জলি মুখোপাধ্যায়, ধীরেন বসু, পূরবী দত্ত, অনুপ ঘোষাল, সোহরাব হোসেন, ফিরদৌসী আরা প্রমুখ এই ধারার বিশিষ্ট গায়ক।

রবীন্দ্রনাথ বা নজরুল ছাড়াও রামনিধি গুপ্ত (নিধুবাবু), অতুলপ্রসাদ সেন, দ্বিজেন্দ্রলাল রায়, রজনীকান্ত সেনের গানও দুই বাংলায় সমান জনপ্রিয়।

১৮৬৭ সালে আয়োজিত হিন্দুমেলা বা স্বদেশী মেলায় দেশাত্মবোধক গানের ধারণাটির উদ্ভব হয়। বঙ্কিমচন্দ্র চট্টোপাধ্যায় রচিত বন্দেমাতরম গানটি দেশাত্মবোধক গান হিসেবে ব্যাপক জনপ্রিয়তা লাভ করে। বর্তমানে এটি ভারতের জাতীয় স্তোত্র। ১৯৪৭ সালে স্বাধীনতা পর্যন্ত দেশাত্মবোধক গান বাংলা সংগীতে একটি বৃহৎ অংশ অধিকার করে ছিল। শুধুমাত্র ভারতের স্বাধীনতা আন্দোলনই নয়, বাংলাদেশ মুক্তিযুদ্ধ ও পশ্চিমবঙ্গের গণআন্দোলনেও এই দেশাত্মবোধক ও গণসঙ্গীতের ভূমিকা অনস্বীকার্য।[১]
[সম্পাদনা] আধুনিক গান

বাংলা আধুনিক গানের ধারাটিও যথেষ্ট সমৃদ্ধ। এই ধারায় উল্লেখযোগ্য গায়ক-গায়িকারা হলেন: হেমন্ত মুখোপাধ্যায়, সন্ধ্যা মুখোপাধ্যায়, মান্না দে, কিশোর কুমার, রাহুল দেব বর্মন, শচীন দেব বর্মন, গীতা দত্ত, শ্যামল মিত্র, তরুণ বন্দ্যোপাধ্যায়, সতীনাথ মুখোপাধ্যায়, দ্বিজেন বন্দ্যোপাধ্যায়, কানন দেবী, সুধীরলাল চক্রবর্তী, জগন্ময় মিত্র, দিলীপকুমার রায়, আঙুরবালা, ইন্দুবালা, উৎপলা সেন, সুপ্রীতি ঘোষ, আলপনা বন্দ্যোপাধ্যায়, প্রতিমা বন্দ্যোপাধ্যায়, সাবিনা ইয়াসমিন ও রুনা লায়লা। ধনঞ্জয় ভট্টাচার্য, পান্নালাল ভট্টাচার্য, মৃণালকান্তি ঘোষ, ভবানীচরণ দাস, রাধারাণী দেবী ও গীতশ্রী ছবি বন্দ্যোপাধ্যায় আধুনিক বাংলা ভক্তিগীতি এবং আব্বাসউদ্দীন আহমদ ও নির্মলেন্দু চৌধুরী বাংলা লোকসঙ্গীতের কয়েকটি অবিস্মরণীয় নাম।

বাংলা গীতিকারদের মধ্যে উল্লেখযোগ্য অজয় ভট্টাচার্য, হিমাংশু দত্ত, সলিল চৌধুরী, হিরেন বসু, সুবোধ পুরকায়স্থ, প্রণব রায়, শৈলেন রায়, গৌরীপ্রসন্ন মজুমদার, শ্যামল গুপ্ত, পুলক বন্দ্যোপাধ্যায় ও মুকুল দত্ত। অন্যদিকে সুরকারদের মধ্যে উল্লেখ্য রবি শংকর, হিমাংশু দত্ত, সলিল চৌধুরী, কমল দাশগুপ্ত, রাইচাঁদ বড়াল, তিমিরবরণ ভট্টাচার্য, কালীপদ সেন, নচিকেতা ঘোষ, রবিন চট্টোপাধ্যায়, হেমন্ত মুখোপাধ্যায়, সুধীন দাশগুপ্ত, শচীন দেব বর্মন, রাহুল দেব বর্মন, ও অভিজিৎ বন্দ্যোপাধ্যায়।

১৯৯০-এর দশক থেকে পাশ্চাত্য ধ্যানধারণা ও আধুনিক নগরজীবনকেন্দ্রিক বাংলা ব্যান্ড সংগীত ও জীবনমুখী গানের উদ্ভব হয় কলকাতা ও ঢাকা শহরে। কবীর সুমন, নচিকেতা ও অঞ্জন দত্ত আধুনিক বাংলা গানের এই সময়কার তিন দিকপাল শিল্পী। বাংলা ব্যান্ডগুলির মধ্যে ভূমি, চন্দ্রবিন্দু, লক্ষ্মীছাড়া, মাইলস, নগর বাউল, ফিডব্যাক, সোলস, ফসিলস, ক্যাকটাস, ক্রসউইন্ডজ ও ইনসোমনিয়া। এই সময়েই অজয় চক্রবর্তী, রাশিদ খান প্রমুখ শাস্ত্রীয় সঙ্গীত শিল্পী রাগাশ্রয়ী বাংলা আধুনিক গানের পুনরুজ্জীবন ঘটিয়েছেন।




জীবনের ব্যবহার্য উপকরণ থেকেই সংগ্রহ করা হয় খেলাগুলোর সরঞ্জাম। গ্রামে ঢোকার মুখে নির্জন সড়কে কোন বৃক্ষের নিচে দেখা যাবে অখন্ড অবসর উদ্‌যাপন করছে ষোল গুটি খেলতে থাকা দুই তরুণ যুবক, অথবা গ্রামের উপকন্ঠে দিগন্ত বলয় ছোঁয়া বিস্তীর্ণ মাঠের এক কোণে উত্ফুল্ল জটলার ভিতর থেকে কানে আসবে হা-ডু-ডু সুর কিংবা অনর্গল টিনের চাল থেকে গড়িয়ে পড়া গারদের মত শ্রাবণ-ধারার আড়ালে বন্দী তরুণীরা দুধে আলতা হাতে শঙ্খের সাদা ডাঁসা কড়ি খেলছে ......... এই দৃশ্যগুলো বাংলার গ্রাম থেকে কালের নিয়মে ক্রমান্বয়ে বিলীন হয়ে যাচ্ছে। কৃষি সভ্যতার সমবয়সী এই লোকজ খেলাগুলোর আবেদন কখনও হারিয়ে যাবার নয় - সময়ের পাতা উল্টালেই মনে পড়ে গ্রামীণ খেলা হাজার বছর ধরে উদ্‌যাপিত হয়ে আসা গ্রামীণ সমাজের মানুষ গুলোর বিনোদনের এক বিশাল অধ্যায়। মেয়েদের খেলার সাথে যুক্ত হয়ে থাকা খেলার ছড়া-গান গুলো সাহিত্য মূল্যেও সমৃদ্ধ। এই গানগুলো সংগ্রাম-নিমগ্ন গ্রামীণ সাধারণ মানুষের সুখ-দুঃখের জীবনকে প্রতিফলিত করে।




বাংলাদেশের বিয়ে বলতে বাংলাদেশের বিভিন্ন অঞ্চলে অনুষ্ঠিত বিয়ে ও এর আনুষঙ্গিক আচারকে বোঝানো হচ্ছে। বাংলাদেশের সর্বত্র বিয়েকে "বিয়ে" কিংবা "বিবাহ" নামে সম্বোধন করা হলেও অঞ্চলভেদে আঞ্চলিকভাবে আরো বিভিন্ন উচ্চারণভঙ্গিতে ডাকা হয়, যেমন: বিয়্যা বা বিয়া (বিআ) কিংবা বিহা, হিন্দী ভাষার প্রভাব বা অনুকরণে শাদী। সিলেট অঞ্চলে কখনও বিয়েকে কটাক্ষ করে ডাকা হয় হেঙ্গা। বাংলাদেশে অনুষ্ঠিত বিয়ে একদিকে যেমন ধর্মীয় মিথস্ক্রীয়ায় পড়ে বিভিন্ন ধর্মীয় অনুষঙ্গ ধারণ করেছে, তেমনি এই নৃতাত্ত্বিক সার্বভৌম এলাকার লোকাচারও ধারণ করেছে। তবে সর্বক্ষেত্রেই বিয়ে মোটামুটি তিনটি মূল অংশ: গায়ে হলুদ, বিয়ে এবং বৌভাত বা ওয়ালিমা-তে বিভক্ত। তবে ধর্মভেদে এই অংশ বিভাজনে সামান্য পার্থক্য পরিলক্ষিত হয়।

মুসলমানদের বিয়েতে বাড়িতে কিংবা কমিউনিটি সেন্টারে কাজি ডেকে এনে বিয়ে পড়ানো হয়। দুপক্ষের উপস্থিতিতে কাজি, বর-কনের সম্মতি জানতে চান এবং উভয়ের সম্মতিতে বিয়ের মূল আনুষ্ঠানিকতা সম্পন্ন হয়। হিন্দু ধর্মাবলম্বীদের বিয়েতে পুরোহিত মন্ত্রপাঠের মাধ্যমে বিয়ে পড়ান, তারপর অগ্নিকে বায়ে রেখে তাকে ঘিরে সাতবার চক্কর দেয়ার মাধ্যমে বিয়ের মূল আনুষ্ঠানিকতা সম্পন্ন হয়। এছাড়া হিন্দুশাস্ত্রমতে "দৈব বিবাহ"ও হয়ে থাকে, যাতে কন্যার বাবা মন্দিরে গিয়ে ঈশ্বরকে সাক্ষী করে মেয়েকে তার জামাতার হাতে তুলে দেন। বৌদ্ধ ধর্মেও মন্ত্র আউড়ে বিয়ে পড়ান বৌদ্ধ ভিক্ষু। খ্রিস্টধর্মাবলম্বীদের বিয়ে হয় গির্জায়, ফাদারের উপস্থিতিতে। ফাদার, বাইবেল থেকে পাঠ করে দম্পতির সম্মতি জানেন, এবং উভয়ের সম্মতিতে বিয়ে সম্পন্ন হয়।[১]

বিশ্বের অনেক দেশেই বিয়ের অনুষ্ঠান একদিনের মধ্যে শেষ হয়ে গেলেও বাংলাদেশের বিয়ে এক দিনেতো নয়ই, বরং কখনও এক মাসেও শেষ হয় না। বিয়ের মুখ্য আয়োজনই থাকে কমপক্ষে তিন কি চার দিনব্যাপী।
সূচিপত্র
 [আড়ালে রাখো] 

    ১ বাংলাদেশের বিয়ের বিভিন্ন অনুষ্ঠান
        ১.১ গায়ে হলুদ
        ১.২ বিয়ে
        ১.৩ বৌভাত বা ওয়ালিমা
    ২ বাংলাদেশের বিয়ের বিভিন্ন প্রথা
        ২.১ যৌতুক বা পণ
        ২.২ বিয়ের নাচ
    ৩ বাংলাদেশের বিয়ের আভরণ
        ৩.১ পোষাক-পরিচ্ছদ
        ৩.২ অলংকার
        ৩.৩ ভূষণ
        ৩.৪ সাজসজ্জা
        ৩.৫ অলংকরণ শৈলী
    ৪ বাংলাদেশের বিয়ের পক্ষসমূহ
        ৪.১ বরপক্ষ
        ৪.২ কনেপক্ষ
        ৪.৩ ঘটক
    ৫ অঞ্চলভেদে বাংলাদেশের বিয়ে
        ৫.১ ঢাকা অঞ্চলের বিয়ে
            ৫.১.১ ঢাকাইয়া বিয়ে
            ৫.১.২ অন্যান্য
        ৫.২ চট্টগ্রাম অঞ্চলের বিয়ে
            ৫.২.১ কুমিল্লা অঞ্চলের বিয়ে
        ৫.৩ সিলেট অঞ্চলের বিয়ে
        ৫.৪ রাজশাহী অঞ্চলের বিয়ে
        ৫.৫ খুলনা অঞ্চলের বিয়ে
    ৬ উপসংস্কৃতি
        ৬.১ আদিবাসীদের বিয়ে
            ৬.১.১ মণিপুরি
            ৬.১.২ গারো
            ৬.১.৩ হাজং
            ৬.১.৪ খিয়াং
            ৬.১.৫ সাঁওতাল
            ৬.১.৬ ম্রো
        ৬.২ হিজড়াদের বিয়ে
    ৭ বাংলাদেশের আইনে বিবাহ
        ৭.১ মুসলিম আইন
        ৭.২ হিন্দু আইন
        ৭.৩ বিশেষ বিবাহ আইন
    ৮ অপসংস্কৃতি
    ৯ বিচিত্র বিয়ে
    ১০ জনপ্রিয় মাধ্যমে বাংলাদেশের বিয়ে
    ১১ আরো দেখুন
    ১২ তথ্যসূত্র
    ১৩ বহিঃসংযোগ

[সম্পাদনা] বাংলাদেশের বিয়ের বিভিন্ন অনুষ্ঠান
[সম্পাদনা] গায়ে হলুদ

গায়ে হলুদ হলো বিয়ের মূল অনুষ্ঠান বহির্ভুত একটি অনুষ্ঠান, যা সাধারণত বিয়ের আগে অনুষ্ঠিত হয়। অনুষ্ঠানটির সূচনালগ্নে যদিও বর বা কনের গায়ে হলুদ দেয়ার অনুষ্ঠানই ছিল, কিন্তু সময়ের আবর্তনে অনুষ্ঠানটি এখন অনেক ব্যাপক আকার ধারণ করেছে। একইসাথে এই অনুষ্ঠান, দেশের বাইরের অনেক সংস্কৃতিও ধারণ করতে শুরু করেছে।
[সম্পাদনা] বিয়ে

বিয়ের অনুষ্ঠানটিই বাংলাদেশের বিয়ের মূল অনুষ্ঠান। এই অনুষ্ঠানের আয়োজন করে থাকেন কনেপক্ষ এবং বরপক্ষ এখানে অতিথির মতো উপস্থিত হোন। অনুষ্ঠানে বরপক্ষ পরিবার-পরিজন, নিকটাত্মীয়, বন্ধুবান্ধব ও প্রতিবেশীদের সমন্বয়ে গঠিত বরযাত্রী নিয়ে উপস্থিত হন। সাধারণত অনুষ্ঠানে বর ও কনের জন্য আলাদা আলাদা স্থান থাকে। বর গিয়ে তার জন্য নির্ধারিত আসনে আসীন হোন। মুসলমানদের বিয়েতে এসময় একজন কাজীর দ্বারা আক্বদ পড়ানো হয়। আক্বদ হলো বর ও কনের পারস্পরিক সম্মতি জানার সামাজিক প্রক্রিয়া। প্রথমে বর ও কনেপক্ষের মুরব্বিদের উপস্থিতিতে বিয়েতে কনের সম্মতি জানা হয় এবং পরে একই কাজীর দ্বারা বর ও কনেপক্ষের মুরব্বিদের উপস্থিতিতে বরের সম্মতি জানা হয়। এভাবে বিয়ের মূল অনুষ্ঠান সম্পন্ন হয়। এরপর শুরু হয় ভোজনপর্ব। বিয়ের ভোজন শুরু করা হয় বরের ভোজন দিয়ে। বরের জন্য এজন্য বিশেষভাবে আলাদা একটি বড় থালাতে খাবার সাজানো হয়, যাকে কোনো কোনো অঞ্চলে ছদরি (উচ্চারণ: সদ্‌রি) বলা হয়। এই থালাতে পরিবেশিত খাবার অধিকাংশ সময়েই অপচয় হয় এবং শ্রেফ সৌন্দর্যের জন্য পালন করা হয় এই রীতি। এছাড়া উপস্থিত বর ও কনেপক্ষের অতিথিদের জন্য আলাদাভাবে খাদ্য পরিবেশিত হয়। খাদ্য তালিকায় সাধারণত উচ্চক্যালরিযুক্ত খাবার থাকে, যেমন: পোলাও, মুরগির রোস্ট, কোরমা, কাবাব, রেজালা; মিষ্টিজাতীয় খাবারের মধ্যে থাকে: দই, পায়েশ, জর্দা; হজম সহায়ক খাদ্যের মধ্যে থাকে বোরহানী ইত্যাদি। এছাড়া কোনো কোনো বিয়েতে সাদা ভাত, এবং কোমল পানীয়েরও ব্যবস্থা থাকে। বিয়ের ভোজন পর্ব শেষ হলে বরকে নিয়ে যাওয়া হয় কনের কাছে এবং দুজনকে একত্র করে বসানো হয়। সেখানে আরো কিছু আচার পালন শেষে আসে বিদায় পর্ব। কনেকে বরের হাতে তুলে দেন কনেপক্ষ এবং বরপক্ষ, কনেকে নিয়ে বেরিয়ে আসেন অনুষ্ঠানস্থল থেকে স্বীয় বাড়ি অভিমুখে। এসময় কনেপক্ষের মধ্যে অশ্রুসজল মুহূর্তের সৃষ্টি হয়।

হিন্দুরীতির বিয়েতে অন্যান্য ধর্মীয় আনুষ্ঠানিকতার পাশাপাশি মূল কার্যক্রম হয় সাতচক্কর বা সাতপাক। এজন্য মন্ডপের মধ্যিখানে একটি অগ্নিকুন্ড তৈরি করে বর ও কনে উভয়ের পরিধেয় কাপড়ের একটা অংশ একত্রে গিঁট দিয়ে নেন এবং আগুনকে ডানে রেখে সাতবার চক্কর দেন বা ঘুরে আসেন। এভাবেই বিয়ের মূল আনুষ্ঠানিকতা সম্পন্ন হয়।
[সম্পাদনা] বৌভাত বা ওয়ালিমা

বিয়ের অনুষ্ঠানের এক বা দুদিন পর বরপক্ষের আয়োজনে অনুষ্ঠিত হয় বৌভাত বা ওয়ালিমার অনুষ্ঠান। বৌভাতে, কনেপক্ষ তাদের নিকটাত্মীয়-বন্ধুবান্ধব-পরিজনদের নিয়ে গঠিত দল নিয়ে অতিথি হিসেবে অংশগ্রহণ করেন। কনেপক্ষের দল হলেও এই দলকেও বরযাত্রী বলা হয়।[তথ্যসূত্র প্রয়োজন] বৌভাতেও বরপক্ষের অতিথিদের দাওয়াত দেয়া হয়।
[সম্পাদনা] বাংলাদেশের বিয়ের বিভিন্ন প্রথা
[সম্পাদনা] যৌতুক বা পণ

বাংলাদেশের বিয়েতে যৌতুক বা পণ প্রথা বহু প্রাচীণ। শার্লি লিন্ডেনবম পরিচালিত এক গবেষণা অনুসারে বিশ শতকের মাঝামাঝি পর্যন্ত বাংলাদেশের অর্থনীতি কৃষিভিত্তিক ছিল আর তাই বিবাহযোগ্য পাত্রের আয়ের উৎস সচ্ছল ছিল না, অপরদিকে বিবাহযোগ্যা ফর্সা গুণবতী পাত্রী পাওযা যেত হাতেগোণা। তাই সেসময় পাত্রপক্ষ পাত্রীপক্ষকে যৌতুক দিত। এই যৌতুক নগদ অর্থ কিংবা অলংকার কিংবা আসববাবপত্র যেকোনো রকম হতো। বিশ শতকের মাঝামাঝি থেকে কৃষিভিত্তিক মানুষ শহরমুখী হওয়া শুরু করে এবং পাত্ররা শহুরে হয়ে পড়ে কর্মক্ষেত্রে সচ্ছলতা অর্জন করতে শুরু করে। অপরদিকে পাত্রীরা আগের অবস্থানে থাকে, গ্রামেই থাকে। তাই পাত্রের কদর বেড়ে যাওয়ায় সেসময় থেকে পাত্রীপক্ষ পাত্রপক্ষকে পণ বা যৌতুক দেয়া শুরু হয়। কিন্তু একসময় শহরমুখী বিপুল জনগণের সবাই চাকরি পেলো না এবং মুষ্টিমেয় চাকরিপ্রাপ্ত পাত্রের দাম আরো বেড়ে গেলে যৌতুক প্রথা সামাজিকভাবে প্রতিষ্ঠিত হযে পড়লো।[২]

প্রথমদিকে যখন কনেপক্ষকে যৌতুক দেয়া হতো, তখন শীতল পাটির বয়ন জানা পাইটা কুমারীরা যে যত প্রকারের বুনন শৈলী জানত, সে তত কুড়ি টাকা পণ পেত তার বিয়ের সময়।[৩] মণিপুরি সম্প্রদায়ে বিয়ের যৌতুক হিসেবে কনেপক্ষের পক্ষ থেকে প্রতিযোগিতামূলক দামে তাঁত, ববিন এবং আনুষঙ্গিক অন্যান্য বয়নসামগ্রী যৌতুক হিসেবে দেয়া হয়ে থাকে, কেননা বংশানুক্রমে কোমরতাঁতের তাতী হচ্ছেন মেয়েরা।[৪]

পরবর্তিতে অবশ্য বাংলাদেশে ১৯৮০ খ্রিস্টাব্দের যৌতুক নিষিদ্ধকরণ আইনে যৌতুক দেওয়া-নেওয়া একটি শাস্তিযোগ্য অপরাধ।

যৌতুক প্রায় সর্বত্র যৌতুক বা পণ নামে পরিচিত হলেও রাজশাহী-পাবনা অঞ্চলে যৌতুককে নাচারি বলা হয়।[৫]
[সম্পাদনা] বিয়ের নাচ

বাংলাদেশের সিলেট, ময়মনসিংহ এবং রাজশাহী অঞ্চলের বিয়েতে বর-কনেকে গোসল করানোর সময় একপ্রকার বিশেষ নাচের প্রচলন দেখা যায়। বর-কনেকে কেন্দ্র করে প্রতিবেশী নারীরা এ নাচের আয়োজন করে থাকেন। তারা ধান, দূর্বা, পান, কড়ি ইত্যাদি দিয়ে বিয়ের নাচে অংশগ্রহণ করেন। এধরণের নাচে বিশেষ গানও প্রচলিত রয়েছে:

    একটু ঠিকর করে লাচরে ভাবের মার‌্যানী,
    একটু গিদার করে লাচরে ভাবের মাল্যানী।
    তোকে আম বাগানের আম খাওয়াবো এখুনী
    তোকে জাম বাগানের জাম খাওয়াবো এখুনী।।[৬]

[সম্পাদনা] বাংলাদেশের বিয়ের আভরণ
[সম্পাদনা] পোষাক-পরিচ্ছদ

গায়ে হলুদের পোষাকে বরের ঐতিহ্যবাহী পোষাক হলো পাঞ্জাবী। সুতি পাঞ্জাবির প্রচলন অতীতকাল থেকে চলে এলেও অধুনা (২০১১) সুতির পাশাপাশি খাদি বা অ্যান্ডির প্রচলনও দেখা যায়। অধুনা পুরুষেরা পাঞ্জাবীর সঙ্গে ওড়না বা উত্তরীয় পরার চলও দেখা যায়। অতীতে পাঞ্জাবীর সঙ্গে সাধারণ ঢোলা পাজামা পরার রীতি দেখা গেলেও অধুনা চুড়িদার পাজামা এমনকি জিন্স পরার রীতিও লক্ষণীয়। পায়ে থাকে চটি জুতা।[৭]

কনের গায়ে হলুদের ভূষণে হলুদ শাড়ি-লাল পাড়ের প্রচলন যুগ-যুগান্তরের। অধুনা (২০১১) গায়ে হলুদে হলুদ, লাল, সবুজ, নীল, সাদা, বেগুনি ইত্যাদি বৈচিত্র্যময় রঙের জামদানি শাড়ির প্রচলন লক্ষণীয়। কেউবা বৈচিত্র্য আনতে কাতান, গরদ কিংবা গ্রাফিক্যাল প্রিন্টের শাড়িও পরে থাকেন। চওড়া পাড়ের সুতি শাড়ি বহুযুগ থেকে আধুনিক যুগ অবধি বিরাজমান। কেউ কেউ সিল্ক এমনকি মসলিনও পরে থাকেন। অতীতে কুচি দেয়া ব্লাউজের প্রচলন থাকলেও অধুনা (২০১১) কামিজ কাটের ব্লাউজ, কন্ট্রাস্ট ব্লাউজের প্রচলন দেখা যায়। এছাড়াও শীতকালে অনুষ্ঠিত বিয়েতে ব্লাউজের সাথে কেউ কেউ লং জ্যাকেট পরে থাকেন।[৮] ব্লাউজের রং বিভিন্ন রকমের হতে পারে। অন্যান্য অনুষঙ্গের মধ্যে রয়েছে খোঁপার কাঁটা, বিছা, নুপুর; হাতে বটুয়া ইত্যাদি।[৭]

বিয়ের দিন বরের পোশাক সাধারণত হয় পাঞ্জাবি-পাজামা আর শেরওয়ানী। মাথায় একটা টুপি পরে তার উপর পাগড়ি পরে থাকেন বর। পায়ে থাকে মোজা আর নাগরা জুতা। পকেটে বা হাতে থাকে রুমাল। পাগড়ি কখনও পাঞ্জাবী ঢঙে বড় রঙীন কাপড় দিয়ে বানিয়ে নেয়া হয়, কখনও বাজার থেকে রেডিমেড পাগড়ি কিনে আনা হয়। পাগড়ি কখনও শ্রেফ সাদা কাপড়ের হয়, তবে অধিকাংশ সময়ই পাগড়ি হয় রঙীন, একাধিক রঙের সম্মিলন, আর থাকে চুমকি-জরির কারুকাজ। ইদানিং কোনো কোনো বিয়েতে বর, কাঁধে শাল কিংবা ওড়না রাখার রীতিও দেখা যায়। কনের বিয়ের পোষাক হলো রঙীন শাড়ি। বিয়ের দিন সাধারণত লাল শাড়ি পরিধান করা হয়, তবে ইদানিং লাল ছাড়াও বেগুনী, সবুজ, গোলাপী ইত্যাদি রঙের শাড়ি পরতেও দেখা যায়। শাড়ি হয় যথেষ্ট কারুকাজমন্ডিত: তার, কারচুপি, চুমকি, পুতি ইত্যাদির মিশ্রণে বেশ জমকালো হয়ে থাকে বিয়ের শাড়ি। শাড়ির সাথে মিলিয়ে ব্লাউজ, পেটিকোট এবং জুতা পরিধান করে থাকেন কনে। বিয়ের সময় সাধারণত হাই হিল, সেমি হিল, কিংবা ফ্ল্যাট জুতা পরিধান করেন, তবে জুতাও শাড়ির সাথে মিলিয়ে পরা হয়। অনেক সময়ই শাড়ির সাথে মিলিয়ে হাত-ব্যাগ হাতে রাখার প্রচলন দেখা যায়।
[সম্পাদনা] অলংকার

বিয়ের অলংকার মানেই স্বর্ণালংকার। কখনও স্বর্ণের দাম বেড়ে গেলে কুলিয়ে উঠতে না পারলে রূপা দিয়েও অলংকারের স্থান পূরণ করা হয়। অতিরিক্ত সামর্থের ভিত্তিতে কেউ ক্রিস্টাল বা হীরার অলংকারও ব্যবহার করে থাকেন। এছাড়াও সামর্থের অভাবে কেউ কেউ ইমিটেশনের অলংকার কিংবা স্বর্ণের প্রলেপ দেয়া অলংকারও ব্যবহার করে থাকেন। গহনার মধ্যে টিকলি, টায়রা, বালা, কানের দুল, নাকের দুল, নোলক, গলার চেইন, গলার বড় গহনা, নেকলেস, আংটি, পায়েল, নুপুর ইত্যাদির বহুল প্রচলন লক্ষণীয়। পুরুষের জন্য সাধারণত হাতের আংটি এবং গলার চেইনের ব্যবহার দেখা যায়।

এছাড়াও বিয়ের উৎসবে ব্যবহৃত হয় ফুলের অলংকার, বিশেষ করে গায়ে হলুদের অনুষ্ঠানে নারীর ভূষণ হয় ফুলেল অলংকার। অতীতে ফুলের অলংকারে সাধারণত গাঁদা এবং রজনীগন্ধা ব্যবহৃত হতো, কিন্তু অধুনা (২০১১) সবুজ, বেগুনি, গোলাপি আর সাদা ফুল দিয়ে সাজার রীতি লক্ষ করা যায়। এ ধরণের অলংকার তৈরিতে কাঁচা ফুল যেমন ব্যবহৃত হয়, তেমনি ব্যবহৃত হয় শুকনো ফুলও। অলংকার তৈরিতে ব্যবহৃত হয় ক্রিসেনথিমাস আর বিভিন্ন রঙের অর্কিড। এছাড়া কোথাও ফুলের অলংকার তৈরিতে যোগ করা হচ্ছে মুক্তা, ক্রিস্টাল বা হীরা, পাথর আর বিভিন্ন ধরণের পুঁতি। ফুলের অলংকারের মধ্যে রয়েছে কানের দুল, মাথার টায়রা, টিকলি, রতনচুড়, আংটি, চেইন দিয়ে সংযুক্ত পায়ের পায়েল, গলার বিভিন্ন প্রকারের মালা, সীতাহার ইত্যাদি। এছাড়া তৈরি হয় কন্ঠ চিকও। ঢাকায় এধরণের ফরমায়েশি অংলকার তৈরি করার জন্য রয়েছে বিভিন্ন বিপণী বিতান।[৯]
[সম্পাদনা] ভূষণ

বিয়ে উপলক্ষে বর-কনে উভয়েরই বিভিন্ন প্রকারের সাজসজ্জার সংস্কৃতি বিদ্যমান। তবে স্বভাবতই কনের সাজ এখানে বেশি গুরুত্ব পায়। তাই এজাতীয় চাহিদা পূরণে শহরের পাশাপাশি মফস্বলেও গড়ে উঠেছে বিভিন্ন পার্লার, যেখানে অর্থের বিনিময়ে কনেকে সাজানো হয়ে থাকে। পার্লারগুলোও গায়ে হলুদ-বিয়েভেদে ফেয়ার পলিশ, ওয়্যাক্সিং, থ্রেডিং, অ্যারোমা থেরাপিসহ বিভিন্ন প্রকার ত্বকচর্চা ও রূপচর্চার বিবরণ দিয়ে বিজ্ঞাপন দিয়ে থাকে। এমনকি নামী-দামি পার্লারে সাজানোর জন্য অনেক সময় কনেকে আগে থেকে বুকিং দিয়ে রাখা লাগে। বিয়ের সাজ বিষয়ে পত্র-পত্রিকা বিশেষ ক্রোড়পত্রও প্রকাশ করে থাকে, যেখানে কনের সাজের বিভিন্ন ধরণ, সাজের বিভিন্ন অনুষঙ্গ এমনকি দরদামেরও উল্লেখ থাকে। অতীতে বিয়ের সাজ বলতেই বোঝানো হতো লাল রঙের মেকআপ। কিন্তু অধুনা মেকআপ আর্টিস্টরা বিয়ের সাজে অতীতের লাল, হলুদ আর সোনালির সংস্রব কমিয়ে বিভিন্ন রঙের শ্যাডো ব্যবহার করে সাজানোর পক্ষপাতি। তবে সব যুগেই কনের চুলের সাজে খোঁপাই বেশি প্রাধান্য পায়; যদিও কেউ কেউ চুল বেণী করে তাতে ফুল এঁটে নেয়ার পরামর্শও দিয়ে থাকেন।[৯]

অতীতে গায়ে হলুদের আগে কিংবা পরে মেহেদি পরার রীতি ছিল বর-কনে উভয়ের জন্যই। অধুনা (২০১১) ছেলেরা মেহেদি কম পরলেও কনেরা আগের মতই হাত ভরে মেহেদির অলংকরণ করে থাকে। অতীতে মেহেদির নকশায় তেমন বৈচিত্র্য থাকতো না, সাধারণত হাতের তুলতে গোল সূর্য, আর আঙ্গুলগুলোর অগ্রভাগ প্যাঁচিয়ে বেশ কিছু মেহেদি পরার রীতি ছিল, এবং মেহেদি দিয়ে শ্রেফ হাতের পাতাই রাঙানো হতো। কিন্তু অধুনা মেহেদি দিয়ে হাতে বিভিন্ন নকশা করা ছাড়াও হাতের পাতার বাইরে কব্জি পর্যন্ত মেহেদি পরার রীতিও দেখা যায়। এমনকি অনেকে পাও মেহেদি দিয়ে রাঙিয়ে থাকেন। অতীতে কনের পা আলতা দিয়ে রাঙানোর রীতি থাকলেও মাঝখানে তা কিছুটা স্থিমিত হয়ে পড়ে, তবে অধুনা (২০১১) আবারও এই রীতি কনে মহলে জনপ্রিয়তা পাচ্ছে।[৭]
[সম্পাদনা] সাজসজ্জা

বিয়ে বাড়ি সাজানোর জন্য অতীতে নানা প্রাকৃতিক উপাদান ব্যবহার করা হতো। সেসময় কলাগাছ দিয়ে বাড়ির প্রধান ফটকে বড় তোরণ নির্মাণ করা হতো। কখনও সৌখিনতার মাপকাঠি অনুযায়ী বাড়ির যুবক বয়সীরা বাঁশ কেটে তা দিয়ে সুন্দর করে বেড়া তৈরি করে নকশাদার ফটক তৈরি করতেন। এছাড়া বাড়ি সাজানোর উপকরণ হিসেবে কাগজের ফালি বানিয়ে তা দিয়ে রিং তৈরি করে একপ্রকার কাগুজে-শিকল তৈরি করে তা দিয়ে বাড়ি সাজানো হতো। কিন্তু ধীরে ধীরে এই আয়োজন বাড়ির গন্ডি ছাড়িয়ে 'ডেকোরেটর' নামক বাণিজ্যিক সংগঠনের হাতে ন্যাস্ত হয়েছে। সাধারণত ডেকোরেটর প্রতিষ্ঠানের লোকজন বাড়ির প্রধান ফটকে বাঁশ ও রঙিন কাপড় দিয়ে একটি গেট বা তোরণ নির্মাণ করেন।
[সম্পাদনা] অলংকরণ শৈলী

বিয়ে বাড়ির বিভিন্ন উপাদানে অলংকরণের রেওয়াজ বাঙালি সমাজে বহু প্রাচীণকাল থেকে লালিত। হিন্দু সম্প্রদায়ের বিয়েতে ঢাকনি সরা অলংকরণ করার রীতি প্রচলিত ছিল, আর সেসব ঢাকনি সরার মূল উপজীব্য হতো পদ্ম ও বিয়ের দেবতা[তথ্যসূত্র প্রয়োজন] প্রজাপতি। বিয়ে উপলক্ষে অলঙ্কৃত "এয়োসরা"র উপরের অলংকরণে থাকে পেখম ধরা নৃত্যরত ময়ূর আর চারদিকে থাকে বৃত্তাকারে নৃত্যরত চৌদ্দজন বা ষোলজন কুমারী নারী। এছাড়া বিয়ে বাড়িতে আলপনা আঁকার রীতি আজ অবধি প্রচলিত। বিয়ের আলপনার মধ্যে বেশিরভাগই হয় বৃত্তাকার আর কেন্দ্রে থাকে পদ্ম, আর এই বৃহদাকৃতির পদ্ম-কেন্দ্রীক বৃত্তাকার আলপনায় ভারতবর্ষের বাংলা অঞ্চল ছাড়া সারা বিশ্বে স্বতন্ত্র। অবশ্য ইদানিং আলপনায় যুক্ত হয়েছে নানা রকমের মোটিফ। এছাড়া অতীতে বিয়ের সময় যে পিঁড়ি ব্যবহৃত হতো, তাতে নারী প্রত্যঙ্গ তথা উর্বরতার প্রতীকস্বরূপ আঁকা হতো 'শতদল পদ্ম'। বিয়ের সামগ্রী বহন করার কুলার অলংকরণে থাকে বিভিন্ন জ্যামিতিক নকশা কিংবা ফুল ও প্রতীকের নকশা।[১০] বিয়ের কাঁথার অলংকরণে কখনও রাধা-কৃষ্ণের কাহিনীর দৃশ্য দেখতে পাওয়া যায়, যেখানে গোপীরা প্রায়শই বিবস্ত্র কিংবা অর্ধ্বউলঙ্গ অবস্থায় চিত্রীত হতেন।[১১]
[সম্পাদনা] বাংলাদেশের বিয়ের পক্ষসমূহ
[সম্পাদনা] বরপক্ষ

বাংলাদেশের বিয়ের ক্ষেত্রে বরের পক্ষ থেকেই সাধারণত বিয়ের প্রস্তাব, কনেপক্ষের নিকট পেশ করা হয়, তাই বরপক্ষ, বাংলাদেশের বিয়েতে একটি সক্রীয় অংশ। বরপক্ষ, বিয়ের অনুষ্ঠানের মধ্যে বৌভাত বা ওয়ালিমার আয়োজন করে থাকে। সাধারণত বিয়ের পর বরপক্ষের বাড়িতেই কনেকে নিয়ে যাওয়া হয় এবং কনে ঐ বাড়িতেই আজীবনের জন্য বসত গড়েন।
[সম্পাদনা] কনেপক্ষ

কনেপক্ষ বা কন্যাপক্ষ, বাংলাদেশের বিয়েতে একটি নিষ্ক্রীয় অংশ। সাধারণত কনেপক্ষ থেকে বিয়ের প্রস্তাব দেয়া হয় না। তবে দেয়ার প্রয়োজন হলে সাধারণত 'ঘটক' নামক তৃতীয়পক্ষের শরণাপন্ন হতে দেখা যায়। গ্রামেগঞ্জে, এমনকি শহরাঞ্চলেও কনেপক্ষ অনেকটা কন্যাদায়গ্রস্থ বলে মনে হয়। কারণ অনেকক্ষেত্রেই যৌতুক নামক আপাতবিলুপ্ত একটি সংস্কৃতির নতুন সংস্করণ হিসেবে কনেপক্ষকে, বিয়ের সময় বিপুল পরিমাণ আসবাব-সম্পদ কনের সাথে দিয়ে দিতে হয় বরের বাড়িতে। বাংলাদেশের সাংস্কৃতিক প্রেক্ষাপটে কনেপক্ষ যথেষ্ট স্পর্শকাতর। কারণ কোনো কারণে নির্ধারিত বিয়ে ভেঙ্গে গেলে ঐ কনের জন্য, এমনকি ঐ পরিবারের অন্য মেয়ের জন্যও বর পাওয়া বা নতুন বিয়ে ঠিক করা কষ্টসাধ্য হয়ে উঠে, অনেক ক্ষেত্রে প্রায় অসম্ভব হয়ে দাঁড়ায়। এমতাবস্থায় নিজেদের স্থান ত্যাগ করতে বাধ্য হয় অনেক কনেপক্ষ। শহরাঞ্চলে এই প্রকোপ কম হলেও একেবারে অপ্রতুল নয়।
[সম্পাদনা] ঘটক

ঘটক মূলত একজন ব্যক্তি, যিনি বর এবং কনেপক্ষের মধ্যে মধ্যস্থতা করেন এবং বিয়েকে শেষাবধি সুসম্পন্ন করার জন্য পরিশ্রম করেন। ঘটকের এই কাজকে ঘটকালি বলা হয়। আঞ্চলিক ভাষায় অনেক সময় ঘটককে রায়বার বা আয়ভারও বলা হয়ে থাকে। ঘটকালি সবসময়ই একটা ব্যবসা নয়, বরং ক্ষেত্রবিশেষে একটি সামাজিক বা পারিবারিক দায়িত্বও হয়ে ওঠে। যদিও অনেকে একে ব্যবসা হিসেবে নিজের পেশা করে নিয়েছেন। বাংলাদেশে, ঘটক পাখি ভাই ঘটকালিতে বিশেষ সুনামধারী একজন ব্যক্তি, যিনি ১৯৭৩ খ্রিস্টাব্দ থেকে এই ব্যবসায়ের সাথে জড়িত এবং মার্চ ২০১০ পর্যন্ত তিনি প্রায় ৮,০০০ বিয়ে দিয়েছেন বলে জানা যায়। তাঁর প্রকৃত নাম কাজী আশরাফ হোসেন হলেও অনেকেই তাঁকে পাখি ভাই নামেই চিনে থাকেন। বাংলাদেশের সমাজে ব্যবসায়িক ঘটকালির ব্যাপারটা ঘটে অনেকটাই লোকচক্ষুর আড়ালে, গোপনে। তাছাড়া ঘটকালির মাধ্যমে যারা বিয়ে করেন তারা প্রায় কেউই বিয়ের আগে বা পরেও এ বিষয়ে প্রকাশ্যে কথা বলতে চান না। ঘটকালির কাজটি বাড়ি বাড়ি গিয়ে ঘুরে ঘুরে করতে হলেও তথ্যপ্রযুক্তির উন্নয়নে অনেকেই ঘটকালির কাজটিকে ইন্টারনেটভিত্তিক করে নিচ্ছেন।[১২]
[সম্পাদনা] অঞ্চলভেদে বাংলাদেশের বিয়ে
[সম্পাদনা] ঢাকা অঞ্চলের বিয়ে

ঢাকা অঞ্চলের মধ্যে সবচেয়ে উল্লেখযোগ্য হলো ঢাকার পুরোন বাসিন্দা "ঢাকাইয়াদের বিয়ে। এছাড়াও ঢাকায় আবাস করেছে দেশের বিভিন্ন স্থান থেকে আসা মানুষেরা, আর তাই তাদের সম্মিলিত সংস্কৃতির মিথষ্ক্রীয়ায় তৈরি হয়েছে একটি মিশ্র সংস্কৃতি। এছাড়াও ঢাকায় বসবাসরত উচ্চবিত্তদের দ্বারা প্রবৃদ্ধি লাভ করেছে উচ্চবিত্তের, পরম ব্যয়বহুল আরেক ধরণের বিয়ের রীতি, যেখানে বিয়ের ধর্মীয় রীতি-নীতিগুলো অনেক ক্ষেত্রেই শাস্ত্রীয় বিধি-নিষেধের তোয়াক্কা না করে স্বীয় বৈশিষ্ট্য ধারণ করেছে, এবং বিয়ের রীতিতে ধার করেছে বহির্দেশীয় সংস্কৃতির উপজীব্য।
[সম্পাদনা] ঢাকাইয়া বিয়ে

সাধারণত ঢাকা, বিশেষ করে পুরোন ঢাকার বাসিন্দাদের ঢাকাইয়া বলা হয়। ঢাকাইয়া বিয়েতে আনুষ্ঠানিকতার বাহুল্য দেখা যায়। বিয়ের প্রস্তাব দেয়ার পরে, বিয়ে সংক্রান্ত উভপক্ষের যাবতীয় আলোচনার জন্য পানচিনি অনুষ্ঠানের আয়োজন করা হয়ে থাকে। এ অনুষ্ঠান পরিচালনা করেন পেশাজীবি ঘটক, যাদেরকে বলা হয় মোতাসা। পানচিনি অনুষ্ঠান থেকে ইতিবাচক সাড়া পেলে বিয়ের সম্ভাব্য দিনক্ষণ এবং লেনদেনের বিষয়টি নিশ্চিত করার জন্য আয়োজন করা হয় মোতাসা-রাই বা 'পাকাকথা' অনুষ্ঠানের- এ অনুষ্ঠানে বিয়ের কথা পাকা করা হয়। সব অনুষ্ঠানেই মুখরোচক খাবারের আয়োজন থাকে। এরকম খাদ্যপর্বকে ঢাকাইয়া ভাষায় বলা হয় 'খাস আপ্যায়ন'। মূল বিয়ে অনুষ্ঠানের কয়েকদিন আগে অনুষ্ঠিত হয় হলদি বা তেলাই, যে অনুষ্ঠানে গোসলের আগে বর ও কনের গায়ে হলুদবাটা মাখানো হয়। আয়ুর্বেদিকভাবে বিশ্বাস করা হয় হলুদ, বিয়ের আগে বর-কনের গায়ের রং উজ্জ্বল করবে। বিয়ের প্রথম থেকে শেষাবধি আত্মীয়স্বজনের অংশগ্রহণ আর গান-বাজনার মাধ্যমে এক আনন্দঘন পরিবেশ তৈরি হয়। বর ও কনের বাড়িতে আলাদাভাবে তেলাইয়ের আয়োজন হয়ে থাকে। বরপক্ষ, মিষ্টিসহ বিভিন্ন উপাচার নিয়ে কনের বাড়িতে উপস্থিত হন; তেমনি কনেপক্ষের লোক উপস্থিত হন বরপক্ষের বাড়িতে। এসকল উপাচারের মধ্যে অবশ্যই থাকে দুটি বড় মাছ, যার একটি বরের প্রতীক, অন্যটি কনের। বরের প্রতীক মাছটির মুখে গুঁজে দেওয়া হয় একটি সিগারেট, কখনও মাছের মাথায় পরিয়ে দেয়া হয় গামছা; আর কনের প্রতীক মাছটির মুখ ঢেকে দেওয়া হয় একটুকরো কাপড় দিয়ে। এই মাছগুলো যে কাটে, তার জন্য উপহারস্বরূপ মাছের ভেতর দেওয়া হয় অর্থ। হলুদপর্ব শেষ হলেই শুরু হয় রং ছিটানোর খেলা, যা হিন্দুধর্মের হোলি উৎসবের অনুরূপ। এরপর বর ও কনের বাড়িতে আলাদাভাবে আয়োজন করা হয় আইবুড় ভাত নামের অনুষ্ঠান, যার আরেক নাম কুমারী ভাত। আইবুড় মানে অবিবাহিত অবস্থায় নিজের বাড়িতে বর বা কনের শেষ খাওয়া। উল্লেখ বাহুল্য হলেও বলতে হয়, এ অনুষ্ঠানেও থাকে প্রচুর খাবারের আয়োজন।[১]
এরপর আসে বিয়ের মূল আনুষ্ঠানিকতা। আগে কার্ড ছেপে দাওয়াত পাঠানোর রেওয়াজ ছিল না, এই কাজটি করা হতো লবঙ্গ উপহার দিয়ে। সেসময় কমিউনিটি সেন্টার ভাড়া করারও কোনো প্রচলন ছিল না। তাই গলির মোড়ে কিংবা এলাকার মসজিদে বিয়ের কাবিননামা লেখার কাজ সেরে নেয়া হতো। এরপর খাওয়াদাওয়া, উপহার প্রদান আর আতশবাজি ফোটানোর উৎসব চলতো বিয়ে বাড়িতে। বিয়ের পরও আরো মাসখানেক রয়ে যায় ঢাকাইয়া বিয়ের উৎসবের এই আমেজ। বিয়ের পর কনের পিতৃগৃহে বর আর কনের বেড়াতে যাওয়াকে বলা হয় ফিরোল্টা (ফির+উল্টা বা শ্বশুড় বাড়িতে আসা কনের উল্টো ফিরে যাওয়া)। সাম্প্রতিককালে (২০১১) কোনো কোনো আচার-প্রথা হারাতে বসলেও অধিকাংশই এখনো টিকে আছে।[১]
[সম্পাদনা] অন্যান্য
[সম্পাদনা] চট্টগ্রাম অঞ্চলের বিয়ে

বাংলাদেশের চট্টগ্রাম অঞ্চলে বাঙালি ছাড়াও বাস করে অনেক অনেক আদিবাসী। মূলত এই অনুচ্ছেদে চট্টগ্রাম অঞ্চলের বাঙালি বিয়ের রীতি আলোচিত হয়েছে। চট্টগ্রামের বিয়ে সাধারণত হয় বেশ আড়ম্বরপূর্ণ। বিয়ের প্রাথমিক কার্যকলাপ অন্যান্য অঞ্চলের মতোই সম্পন্ন হয়। তবে বিয়ের আগে আয়োজন করা হয় বউ জোড়নি অনুষ্ঠান। এই অনুষ্ঠানে বর ও কনের মধ্যে আলাপ করিয়ে দেয়াই এর মূল লক্ষ্য। এজন্য বউ জোড়নি অনুষ্ঠানে কনেকে সাজিয়ে বরের সামনে উপস্থিত করা হয়।[১] জোড়নি অনুষ্ঠানটি অনেকটাই "এ্যাঙ্গেজমেন্ট" অনুষ্ঠানের সাথে তুলনীয়। চট্টগ্রামের আরেকটি বিচিত্র আয়োজন হচ্ছে 'ঘরজামাই বিয়া'। চট্টগ্রাম অঞ্চলের বাঙালি বিয়েতে বিয়ের পর কনের বাড়িতে বরের থেকে যাওয়ার রেওয়াজ রয়েছে, যাকে স্থানীয় ভাষায় বলা হয় ঘরজামাই বিয়া।[১]
[সম্পাদনা] কুমিল্লা অঞ্চলের বিয়ে

কুমিল্লার বিয়েতে গায়ে হলুদ হতো প্রাকৃতিক উপাদান দিয়ে। বাড়ির উঠানে চৌকি পেতে তাতে চাদর বিছিয়ে বানানো হতো গায়ে হলুদের স্টেজ, বাঁশ বা কলা গাছ দিয়ে বানানো হতো স্টেজের সম্মুখভাগ। বিয়ে বাড়ি সাজানো হতো রঙিন কাগজের তৈরি রিং জোড়া দিয়ে কিংবা রঙিন কাগজ ত্রিকোণা করে কেটে সুতায় ঝুলিয়ে। গায়ে হলুদের জন্য বরের বাড়ি থেকে কনের জন্য এবং কনের বাড়ি থেকে বরের জন্য হলদে রঙের পোষাক, জুতা, টাওয়্যাল ইত্যাদি পাঠানো হতো। হলুদের দিনে বরের বাড়ি থেকে হলুদের জিনিসপত্রের সাথে আরো পাঠানো হতো বড় মাছ; সেই মাছের মুখে পুরে দেয়া হতো টাকা। রীতি অনুসারে যে মাছ কাটতেন, তিনি এই টাকাটা পেতেন। গায়ে হলুদের অনুষ্ঠানে লোকগীতির প্রচলন ছিল। কনের গায়ে হলুদের পরে তার গোসলের পানি বহন করে আনতেন কনের বড় বোনের জামাই বা দুলাভাই। এই পানি দিয়েই কনের গায়ে হলুদোত্তর গোসল করানো হতো। বিয়ের অনুষ্ঠানে উপহার নামক এক প্রকার রসাত্মক চিঠির প্রচলন ছিল, যা সাধারণত বর-কনের ছোট ভাই-বোনেরা বর-কনের উদ্দেশ্যে লিখে ছাপাতেন। তা আবার ঘটা করে সর্বসমক্ষে পড়ে শোনানো হতো। বিয়ের দিনে, বিয়ের অনুষ্ঠানে বরপক্ষ অংশগ্রহণ করার সময় কনের জন্য বিয়ের পোষাক ও গহনা সাথে করে নিয়ে আসতেন। এই পোষাকের মধ্যে কনের মা, দাদী, নানীসহ কনের ভাই-বোনের জন্যও পোষাক অন্তর্ভুক্ত থাকতো। কনের জন্য আনা আভরণ দিয়ে কনেকে সাজিয়ে বিয়ের অনুষ্ঠানে উপস্থিত করা হতো। তারপর ঘরে কনের সম্মতি নেয়া হতো আর বাইরে, বিয়ের স্টেজে বরের সম্মতি নেয়া হতো। বিয়ের সময় যৌতুকের কোনো উল্লেখ না থাকলেও সামাজিক রীতি অনুসারে কনেপক্ষ শোবার ঘর সাজানোর যাবতীয় জিনিসপত্তর (আসবাবপত্র ইত্যাদি) কনের সাথে প্রদান করা হতো। এছাড়াও বরের জন্য কনেপক্ষ থেকে অবশ্যম্ভাবি ঘড়ি, কলম, স্যুট পাঠানো হতো। বৌভাত সাধারণত হতো বিয়ের কয়েকদিন পর, এবং বৌভাতের দিন কনেপক্ষ বরের বাড়িতে দাওয়াত খেতে যেতেন, সেখানে আপ্যায়ন শেষে তাদের সাথেই কনে ফিরানি-তে (ফিরতি যাত্রায়) বাপের বাড়িতে আসতেন। বর্তমানে এই রীতির অনেকটাই পরিবর্তিত হয়ে গেছে।
[সম্পাদনা] সিলেট অঞ্চলের বিয়ে

সিলেট অঞ্চলের বিয়েতে, বিয়ের দিন কিংবা বিয়ের আগে ধামাইল নামের একটি মেয়েলি অনুষ্ঠানের আয়োজন করা হয়ে থাকে। এ অনুষ্ঠানে সাধারণত মহিলারা গীত গেয়ে থাকেন। সিলেটের বেশ কিছু জনপ্রিয় আঞ্চলিক বিয়ের গান রয়েছে, যেগুলো প্রায় সব বাড়ির নারীরাই জানেন। তাই গীতের সঙ্গে প্রায় সবাই গলা মেলাতে পারে। গীতের তালে তালে নারীরা তুলে ধরেন বরের মেজাজ, কনের চালচলন।[১]
Dhamail geet rec by Anwarul Islam edited by Mayeenul Islam.ogg
সিলেটি ধামাইল গানের একটি নমুনা, যাতে নববধুর সম্পর্কে আলোচনা লক্ষণীয়

সিলেটি বিয়ের গানের একটি নমুনা উল্লেখ করা হলো:

        দেখছি কইন্যার মাথা ভালা ডাব নারিকেল জুড়ারে
        দেখছি কইন্যার দাঁত ভালা আনারের দানারে
        দামান্দেরও সাত ভাই সাত ঘুড়া ছুয়ারী
        একেলা দামান রাজা চৌদল চুয়ারী
        চৌদলের কিনারে পড়ে হীরা লাল মতিরে
        চল যাই চল যাই দামান দেখিবারে।[১৩]

আবার এই গীতের পাশাপাশি, কখনও কনেকে ঘিরে, কখনও আলাদাভাবে নারীরা একত্রিত হয়ে কোমরে শাড়ি প্যাঁচিয়ে বৃত্তাকারে ঘুরে ঘুরে হাততালি দিয়ে মাটিতে পা দিয়ে তাল ঠুকে ঠুকে নাচতে থাকেন। নাচের তাল কেবল একটিই- একটু সামনে, সকলে একত্রে এগিয়ে গিয়ে একবার হাততালি, আবার পিছিয়ে এসে পরবর্তি হাততালির প্রস্তুতি। তবে অধুনা বিয়েতে এজাতীয় গানের আয়োজন খুব কমে এসেছে, এবং এজাতীয় পারিবারিক আড্ডায় হিন্দী গান ও মডার্ণ ড্যান্সের উপস্থিতি লক্ষণীয়।

সিলেট অঞ্চলের বিয়েতে একসময় মুসলমানী রীতিতে বিয়ের মধ্যেও হিন্দুরীতির অনেককিছুই স্থান পেতো। যদিও সেসময়ে বিয়েতে প্রাকৃতিক উপকরণের প্রাধান্য থাকার কারণে অনেক ক্ষেত্রে মনে হতো যে, বিয়ের রীতি হিন্দুরীতির কাছাকাছি, কেননা হিন্দুরীতির অনেকাংশ জুড়েই ছিল প্রকৃতির পূজা আর প্রাকৃতিক উপাদানের প্রাধান্য। তবে এও সত্য যে, ইসলাম ধর্মে উল্লেখ নেই এমন অনেক আচারই হিন্দু ধর্মের প্রভাবে তখনই স্থান করে নেয় মুসলমানী বিয়ের রীতিতেও। এসকল আচারের মধ্যে উল্লেখযোগ্য হলো: গায়ে হলুদের পুরো অনুষ্ঠান; গায়ে হলুদের অনুষ্ঠানে বোন কর্তৃক ভাইকে রাখি বন্ধন; বিয়ের দিনে বরের গোসলের আগে কাস্তে দিয়ে পানিতে বিশেষ আচার পালন, মাথার উপর কয়েক টুকরা ঘাস ঘুরিয়ে অজ্ঞাত অশুভ প্রভাব থেকে মুক্তির আকাঙ্ক্ষা ইত্যাদি। বর্তমানে (প্রেক্ষিত ২০১১) ধর্মনির্বিশেষে মূলত অর্থের প্রাধান্য থাকে। বিশেষত সিলেট অঞ্চলের লোকেরা বিলেতে এবং মধ্যপ্রাচ্যে থাকার কারণে তাঁদের আনীত রেমিটেন্সের প্রভাবে বিয়ের অনুষ্ঠানাদি হয় অর্থের জাঁকজমকপূর্ণ। অনেক সময় বাহুল্য আচরণাদি স্থান করে নেয় বিয়ের অনুষ্ঠানে। যেমন: গায়ে হলুদের দিনে বরপক্ষ বা কনেপক্ষের সকল পুরুষ একরঙের পাঞ্জাবি ধারণ, সকল নারী একরঙের শাড়ি বা সালোয়ার কামিজ ধারণ; বিয়ের অনুষ্ঠানে পার্টি স্প্রে'র ব্যবহার ইত্যাদি। সিলেট অঞ্চলের বিয়েতে গাড়ির বহর একটি সাধারণ এবং নৈমিত্তিক অনুষঙ্গ। সাধারণত বরপক্ষ কতটি গাড়ি নিয়ে বরযাত্রী গেলেন, তা আভিজাত্য প্রকাশের একটি মাধ্যম। অনেক ক্ষেত্রে একই এলাকার মধ্যে এক বাড়ির সাথে অন্য বাড়ির বড়ত্ব প্রকাশের মাধ্যমও হয় এই গাড়িবহর।
গায়ে হলুদের অনুষ্ঠানে মঞ্চ সাজানোর ক্ষেত্রে কাঁচাফুল, গাছের পাতা ইত্যাদির ব্যবহার লক্ষ্য করা যায় (প্রেক্ষিত ২০০৯-'১১)। অধুনা মেঝেতে কার্পেটের বদলে একটি বিশেষ কৌশল অবলম্বন করে অলঙ্করণ করা হয়। মাটির মেঝেতে কাঠের গুড়া আর আইকা আঠা মিশিয়ে একপ্রকারের মণ্ড তৈরি করা হয়, যার সাথে রং মিশিয়ে মেঝেতে নকশাকারে বসানো হয়। তারপর অতিরিক্ত অনুষঙ্গের প্রয়োজন হলে [সবুজ রং দেখাতে] মটরশুঁটি, [সাদাটে রং দেখাতে] মটর ইত্যাদি বসানো হয়। কিছুক্ষণ উন্মুক্ত অবস্থায় রেখে দিলে এগুলো জমে গিয়ে মাটিতে কার্পেটের মতো আবরণ ধারণ করে। এর দুপাশে ফুল (সাধারণত কাঁচা ফুল) দিয়ে সারি তৈরি করা হয়। এই ফুলবেষ্টিত কার্পেট মাড়িয়ে বর বা কনে গিয়ে গায়ে হলুদের মঞ্চে আসীন হোন।
বরের গায়ে হলুদের অনুষ্ঠানে কনেপক্ষ, কিংবা কনেপক্ষের অনুষ্ঠানে বরপক্ষ সাধারণত অংশগ্রহণ করেন না। আর বরপক্ষের গায়ে হলুদে কনে, কিংবা কনেপক্ষের অনুষ্ঠানে বরের উপস্থিতি প্রায় নিষিদ্ধ এবং অনেক ক্ষেত্রে নিয়মবহির্ভূত এমনকি অমঙ্গল হিসেবেও দেখা হয়। এই অবস্থা ধর্মনির্বিশেষে সকল বিয়েতেই দেখা যায় (প্রেক্ষিত ২০১১)।

সিলেট অঞ্চলের বিয়েতে কন্যাপক্ষ, মেয়েকে বিয়ে দেয়ার সময় সংসারের প্রয়োজনীয় সকল আসবাব তৈরি করে দিয়ে থাকে। ধারণা করা যায়, একসময় সিলেটে যৌতুক প্রথা হিসেবে এর প্রচলন হয়। তবে এখন আর তা যৌতুক হিসেবে নয়, বরং একটা রেওয়াজ হিসেবেই কন্যাপক্ষের উপর বর্তায়; আবার তা না দিলে অনেক সময় বৌ-কে শ্বশুড়বাড়ির কথা শুনতে হয়, যা অনেকটাই যৌতুকপ্রথার অনুরূপ। তবে সম্ভ্রান্ত পরিবারে বৌ-কে কথা শুনতে না হলেও কনেপক্ষের, আসবাব না দেয়াটাকে সামর্থের অভাব ধরা হয় এবং তা একটা আর্থিক ব্যর্থতা হিসেবে ধরে নেয়া হয়। সিলেট অঞ্চলে, মুসলমানী বিয়েতে এই আসবাব বলতে পিঁড়ি, জায়নামাজ থেকে শুরু করে বিছানা, ড্রেসিং টেবিল, সোফা, ফ্রিজ পর্যন্ত সবই বোঝায়; তবে কুসংস্কারবশত ঝাড়ু আর পাটা (শিল-পাটা) সাধারণত দেয়া হয় না। আবার বরপক্ষ থেকে, কনের পিতা, বড় ভাই প্রমুখ বাদে মা, ছোট ভাই-বোন, চাচী, ফুফু, নানা-নানী প্রমুখ সকলকে (মোটামুটি হিসেবে একান্নবর্তী পরিবারের অধিকাংশ মানুষকে) এবং যে মৌলভী কনেকে ইসলাম শিক্ষা দিয়েছেন তাঁকে, ব্যবারী 'কাপড় (ব্যবহারী কাপড়) দিয়ে থাকেন। এছাড়াও বরের বাড়িতে বিবাহীত আত্মীয়-স্বজন যাঁরা আসেন, সাধারণত বরের আত্মীয় সম্পর্কের ভাই-বোন-শ্রেণীয়দেরকে কাপড় উপহার দেয়া হয়।
সিলেটি বিয়ের 'উপহার'
'উপহার' লেখা হতো কবিতার ছন্দে ভাই-ভাবির উদ্দেশ্যে
উপহার লেখা হতো কবিতার ছন্দে ভাই-ভাবির উদ্দেশ্যে  
'উপহার' কখনও হতো পুরোন কোনো গৎবাঁধা ফরম্যাটে
উপহার কখনও হতো পুরোন কোনো গৎবাঁধা ফরম্যাটে  

অতীতে, সিলেট অঞ্চলের বিয়েতে লাঠালাঠির প্রচলন ছিল বলে জানা যায়। কনের বাড়িতে ঢুকতে বরপক্ষকে লাঠালাঠিতে হারাতে হতো কনেপক্ষকে। এই লাঠালাঠি মোটেই কোনো পূর্বশত্রুতার জের নয়, বরং রীতির বহিঃপ্রকাশ ছিল। এভাবে যতক্ষণ, এমনকি যতদিন বরপক্ষ, কনেপক্ষকে হারাতে না পারে, ততদিন তারা কনেপক্ষের বাড়ির সামনে অপেক্ষমান থাকতেন; তারপর হারাতে পারলেই কনেপক্ষের বাড়িতে প্রবেশের সুযোগ হতো। তখনকার বিয়েতে বর বা কনের চেয়ে বয়সে ছোট সকলের নামে বর বা বধুর উদ্দেশ্যে বিশেষ কবিতা সংকলিত করে প্রকাশের প্রচলন ছিল। এসব সংকলনের নাম দেয়া হতো সুখের বাসর, ঘি চমচম, মিলন বার্তা[১] কিংবা উপহার। এই লেখাগুলো হতো কৌতুকপূর্ণ ও চটকদার।
[সম্পাদনা] রাজশাহী অঞ্চলের বিয়ে

রাজশাহী অঞ্চলের বিয়েতে থাকে পিঠার জয়জয়কার। বিয়ের কথাবার্তা ঠিক হওয়ার পর আঞ্চলিক গীতের তালে তালে বর-কনেকে স্ব স্ব বাড়িতে মিষ্টিমুখ করানো হয়, এই অনুষ্ঠানকে বলা হয় থুবড়া। সাধারণত ক্ষীর ও আন্ধাষা (তেলে ভাজা রাজশাহীর ঐতিহ্যবাহী মিষ্টি পিঠাবিশেষ) তৈরি করা হয়। এই মিষ্টি সাধারণত পাড়া-প্রতিবেশীর বাড়ি থেকে তৈরি করে পাঠানো হয় বর-কনের বাড়িতে।[১]
[সম্পাদনা] খুলনা অঞ্চলের বিয়ে

খুলনা অঞ্চলে বর আর কনেপক্ষের মধ্যে বিয়ের সময় অনুষ্ঠিত হয় প্রীতি বাকযুদ্ধ। তাও আবার বাংলায় নয়, এই তর্ক চলে পুরোপুরি ইংরেজিতে। এই ইংরেজি তর্কযুদ্ধই খুলনার বিয়ের স্বকীয়তা। বাড়ির প্রধান ফটকে বরপক্ষকে আটকে কনেপক্ষের লোকজন ইংরেজিতে কথোপকথন শুরু করে। তার জবাবে বরপক্ষকেও উত্তর দিতে হয় ইংরেজিতে। শেষ পর্যন্ত যে পক্ষ তর্ক চালিয়ে যেতে অপারগ হয়, তারা পরাজিত হয়। মূলত একপক্ষ, অন্য পক্ষকে লজ্জা পাইয়ে দেয়ার জন্যই এই প্রীতি বাকযুদ্ধ সংঘটিত হয়।[১]
[সম্পাদনা] উপসংস্কৃতি
[সম্পাদনা] আদিবাসীদের বিয়ে

বাংলাদেশে সব মিলিয়ে ৪৫টি আদিবাসী গোষ্ঠী বসবাস করে।[১৪] তাদের প্রত্যেকেরই আলাদা আলাদা বিয়ের রীতি রয়েছে। বিয়ে অনুষ্ঠানে কুলার মধ্যে ধান, দুর্বা, আতপ চাল, মিষ্টি, সিঁদুর ইত্যাদি সহকারে বর-কনেকে বরণ করার রীতি বাংলাদেশের অধিকাংশ আদিবাসী সমাজে প্রচলিত। আদিবাসীরা বিশ্বাস করেন এ রীতি নতুন দম্পতির ভবিষ্যৎ জীবন ধন-ধান্যে পরিপূর্ণ করবে। আদিবাসীয় বিশ্বাসমতে, ধান, দুর্বা, আতপ চাল ইত্যাদি বস্তুতে রয়েছে জীবনসার, এবং সিঁদুর হলো আদিবাসীদের যৌনচিহ্ন। আবার বিয়ের আগে বর-কনেকে তেল, হলুদ মেখে স্নান করানোর রীতি প্রায় সব আদিবাসী সমাজেই পালিত হয়, যাকে বলা হয় ‘তেলাই’। আদিবাসীদের বিশ্বাস তেলাইয়ের মাধ্যমে বর-কনেকে পবিত্র করা হয়। যাতে অপদেবতার কুদৃষ্টি বিনষ্ট হতে পারে। আদিবাসী বিশ্বাসে জল অতি পবিত্র এবং এতে সারবস্তু রয়েছে অধিক মাত্রায়। একারণে চাকমা, মগ, টিপরা, দালুই, সাঁওতাল, ওঁরাও, রাজবংশী প্রভৃতি আদিবাসীদের মধ্যে বিয়ের পর মঙ্গলঘট থেকে আমপাতা-জামপাতা দিয়ে জল ছিটিয়ে আশীর্বাদ করার রীতি প্রচলিত আছে। বর-কনের জীবন যাতে সুখী হয় তা-ই তাদের আশীর্বাদের মূল উদ্দেশ্য।[১৫]

বিয়েতে নবদম্পতির ভবিষ্যৎ জীবন কিরূপ হবে চাকমা সমাজে সে পরীক্ষা-রীতি চালু রয়েছে। মহিলারা কলার খোল দিয়ে দুটো নৌকা তৈরি করে একটিতে পান এবং অপরটিতে সুপারি দিয়ে নদীতে ভাসিয়ে দেন। নৌকা দুটি যদি পাশাপাশি ভাসতে থাকে তবে মনে করা হয় নবদম্পতির মিলের সম্ভাবনা। আর যদি বিপরীতমুখো হয়ে ভাসতে থাকে তবে অমিলের সম্ভাবনা। অমিল ঠেকাতে বিপরীতমুখী হয়ে ভাসা নৌকা দুটি টেনে একত্র করে তার নিচ থেকে কলসি ভরে জল এনে নবদম্পতিকে স্নান করিয়ে দেয়া হয়। সাঁওতাল, ওঁরাও, রাজবংশী প্রভৃতি আদিবাসীরাও এই নিয়ম পালন করে থাকেন সামান্য একটু ভিন্ন উপায়ে। বিয়ের পরের দিন বাড়ির আঙিনায় ছোট একটি পুকুর কাটা হয়। তারপর তাতে পানিভর্তি করে বর ও কনেকে সেই পুকুরে পয়সার লুকোচুরি খেলায় নামতে দেয়া হয়। প্রথমে বর একটি পয়সা লুকিয়ে রাখে এবং স্ত্রী তা খুঁজে বের করেন। পরে স্ত্রী তা লুকান এবং বর খুঁজে বের করেন। যদি উভয়েই সফল হন তবে তাদের মধ্যে ভবিষ্যৎ জীবনে দ্বন্দ্ব কলহ দেখা দেয়ার সম্ভাবনা থাকে না। বাংলাদেশের গ্রামবাংলার হিন্দু ও মুসলিম সমাজেও এই পয়সার লুকোচুরি খেলার নিয়ম প্রচলিত আছে।[১৫]
[সম্পাদনা] মণিপুরি

সিলেট, চট্টগ্রাম, ময়মনসিংহসহ বিভিন্ন এলাকায় গোষ্ঠীবদ্ধভাবে মণিপুরি সম্প্রদায়ের লোকেরা বসবাস করে। মণিপুরিদের বিয়ের অনুষ্ঠান ৬ ভাগে বিভক্ত: প্রথমে মাউংকাবা অনুষ্ঠান দিয়ে শুরু হয় বিয়ের আনুষ্ঠানিকতা, এরপর একে একে হাজিবত (মঙ্গলাচরণ), হাইজিং, জামাই বারতন, লুহংরা (বিয়ে) ও মাঙ্গানী চাকখাবা অনুষ্ঠানগুলো ধারাবাহিকভাবে অনুষ্ঠিত হয়। মণিপুরি সমাজের বিয়েতে কোনোপ্রকার যৌতুকপ্রথা নেই।[১৪]
[সম্পাদনা] গারো

ময়মনসিংহ ও টাঙ্গাইল জেলার গারোদের সমাজে একসময় বাল্যবিবাহের অনুরূপ "ঠ্যাঙ ধরা বিয়ে" নামক একপ্রকারের বিয়ের প্রচলন ছিল। কনে খুব ছোট থাকাবস্থায় এধরণের বিয়ে হতো। বিয়ের দিন কনের মা কনেকে কোলে নিয়ে বিয়ের কুঠিরে বসতেন। বিয়ের অনুষ্ঠানে উপস্থিত থাকতেন বর এবং গ্রাম্য মোড়ল, আর উভয়পক্ষের আত্মীয়-স্বজন। সবার সামনে বর এসে শ্বাশুড়ির পা চেপে ধরতেন, এবং নিজের সম্মতি জানিয়ে কনেসহ কনের মাকে তাঁর ঘরে যাবার অনুরোধ করতেন। এভাবে বিয়ে সম্পন্ন হতো, আর মেয়ে বড় না হওয়া পর্যন্ত বরের বাড়িতে মেয়ের মাও অবস্থান করতেন এবং মেয়ের দেখাশোনা করতেন।[১৫]
[সম্পাদনা] হাজং

আদিবাসী সমাজ হাজং-এ বিয়ে আছে ৪ ধরনের। তবে সবচেয়ে প্রচলিত হচ্ছে স্বাভাবিক বিয়ে, অন্যান্যগুলো হলো হাঙ্গা, দায়মারা ও দায়পোড়া।[১৬]
[সম্পাদনা] খিয়াং

পার্বত্য চট্টগ্রামের আদিবাসীদের জনগোষ্ঠীর মধ্যে অষ্টম সংখ্যাগরিষ্ট আদিবাসীগোষ্ঠী হলো খিয়াং। রাঙামাটি, কাপ্তাই, বান্দরবানে এঁদের বসবাস। খিয়াং সমাজে বিয়ে, জন্ম-মৃত্যুর মতোই একটি অলঙ্ঘনীয় অধ্যায়, যার আচার-রীতিনীতিও বেশ সামাজিক। পরিবারের গণ্যমান্য ব্যক্তি, নিকটাত্মীয় এবং সমাজের প্রবীণদেরকে সাথে নিয়ে বিয়ের আয়োজন করা বর এবং কনে- উভয়পক্ষের অভিভাবকের জন্যই বাধ্যতামূলক। অন্যথায় গ্রামের গণ্যমান্য ও প্রবীণ ব্যক্তিরা বিয়ের কোনো অনুষ্ঠানে অংশগ্রহণ করে না। এই রীতির সামাজিক উদ্দেশ্য হলো বিবাহ উপলক্ষে পাত্র-পাত্রীর পরিবারে কি ধরণের সাহায্য-সহযোগিতা প্রয়োজন তা নির্ণয় করা। এরপর বরের বাবা-মা নিকটাত্মীয়সমেত কনের বাড়িতে গিয়ে আলোচনার মাধ্যমে বিয়ের দিন-তারিখ নির্ধারণ করেন। সাধারণত খিয়াং সমাজে পূর্ণিমার সময় বুধ ও বৃহস্পতিবারকে বিয়ের শুভদিন হিসেবে গণ্য করা হয়। ভাদ্র ও কার্তিক মাসে খিয়াং সমাজে বিবাহ অনুষ্ঠান নিষিদ্ধ। বিয়ের দিন বরযাত্রীরা কনের বাড়িতে পৌঁছলে তাদেরকে বিয়ের অনুষ্ঠানস্থলে এনে বসানো হয়। আমন্ত্রিত সকল অতিথির সামনে বর-কনেকে বসিয়ে উভয়ের হাতের উপর হাত রেখে ‘লাকশোঙ’ অনুষ্ঠান করা হয়। এই অনুষ্ঠানে বর-কনেকে মুখোমুখি বসানো হয়, অবশ্য বরের আসন, কনের তুলনায় কিছুটা উঁচুতে হয়। বর-কনের মাঝখানে একটি থালায় সিদ্ধ করা আস্ত একটি মুরগী, এক বোতল মদ ও ভাত রাখা হয়। বর প্রথমে মদ পান করার পর সিদ্ধ করা মুরগীর গলার নিচের অংশ টেনে বিয়ের শুভাশুভ যাচাই করেন। এরপর নবদম্পতি উপস্থিত গুরুজনদের প্রণাম করে আশীর্বাদ গ্রহণ করেন। বিয়ে অনুষ্ঠানের পর বরের হাতে একটি দা আর কনের হাতে একটি কাস্তে তুলে দেয়া হয়- একে খিয়াং সমাজে সৎ জীবনযাপনের প্রতীক এবং আশীর্বাদ হিসেবে গণ্য করা হয়। বিয়ে অনুষ্ঠানের পর বরযাত্রীরা ফিরে গেলেও বরকে কনের বাড়িতে তিন,পাঁচ কিংবা সাতদিন পর্যন্ত থাকতে হয়। এরপর স্ত্রীকে নিয়ে নিজ বাড়িতে ফিরতে পারেন বর। স্ত্রীকে নিয়ে নিজ বাড়িতে ফিরে আসার পর বরের বাড়িতে একই রকমের আরেকটি অনুষ্ঠানের আয়োজন করা হয়। লাইতু-খিয়াংদের বিবাহ-রীতি অনুসারে বর ও কনে বিয়ের অনুষ্ঠান শেষে বরের বাড়িতে ফিরে এলে সেখানে পুনরায় ‘লাকশোঙ’ অনুষ্ঠান হয়। ‘শিওরি পই’সহ বিয়ে হলে কনের বাড়ীতে এক রাত অবস্থানের পর সকালে বিয়ের আনুষ্ঠানিকতা শেষে বর-কনে উভয়ে বরের বাড়িতে ফিরে যান। ‘শিওরি পই’ অনুষ্ঠানে বর ও কনের পাশে মদের (জু) জাবার কলসির ভেতর পানি ঢেলে দিয়ে কলসির মুখে দুটি সরু নল বসানো হয়। অনুষ্ঠানে আগত গণ্যমান্য অতিথিরা নল দিয়ে কলসি থেকে মদের জাবার পানি পান করেন। বৈবাহিক সম্পর্ক স্থাপনের কারণে কনের মায়ের বুকের দুধের দাবিস্বরূপ মূল্যবান কোনো সামগ্রী বা নগদ অর্থ বরপক্ষকে অবশ্যই দিতে হয়; আগে এক্ষেত্রে ২টি রৌপ্য মুদ্রা দেয়ার প্রচলন ছিল; খিয়াং ভাষায় এই প্রথাকে ‘চিই মন’ বলা হয়। ‘চিই মন’ বাবদ ১০১ টাকা পর্যন্ত নির্ধারণ করা হয়। এছাড়া যে গ্রাম বা পাড়ায় বিয়ে হয় সেই গ্রাম বা পাড়ার হেডম্যান/কারবারীকে বর-কনে উভয়পক্ষকে ‘চিরিপেইলা’ বাবদ (পূর্বে ৭ টাকা) বর্তমানে (২০১১) ১২ টাকা প্রদান করতে হয়। অবশ্য লাইতু-খিয়াংদের সমাজে ‘চিরিপেইলা’ রীতির প্রচলন নেই। ‘লাকশোঙ’ অনুষ্ঠানের মাধ্যমে বিবাহিত দম্পতি খিয়াং সমাজের স্বীকৃতি লাভ করেন। খিয়াং সমাজের আদি বিবাহ-রীতির বাইরে বর্তমানে (২০১১) বৌদ্ধ ও খ্রিষ্টান ধর্ম অনুসারী খিয়াংরা স্বীয় ধর্মীয় রীতি অনুসরণ করেন এবং পাশাপাশি কিছু সামাজিক আচার-অনুষ্ঠানও পালন করেন। খ্রিষ্ট ধর্মাবলম্বী খিয়াং সমাজের বিবাহ অনুষ্ঠান চার্চের পুরোহিতের মাধ্যমে চার্চের রীতি অনুসারেই হয়ে থাকে।[১৭]
[সম্পাদনা] সাঁওতাল

সাঁওতালদের মধ্যে প্রচলিত আছে একপ্রকার জোরজবরদস্তিমূলক বিয়ে, যাকে বলা হয় "হুরকাটারা" বা "ইতুত"। তবে এই বিয়ে পাশ্চাত্যের আদিবাসীদের মতো অতোটা বলপূর্বক বিয়ে নয়। আবার সাঁওতালদের মধ্যে আরেক প্রকারের বিয়েরও প্রচলন রয়েছে: তাদের বিশ্বাস, ছোটবেলায় কোনো শিশুর যদি প্রথম দাঁত উপরের মাড়িতে উঠে, তাহলে তার উপর দেবতার কুনজর পড়েছে। এক্ষেত্রে দেবতার কুনজর থেকে বাঁচাতে তাকে কুকুর অথবা শেওড়া গাছ অথবা মহুয়া গাছের সাথে বিয়ে দেয়া হয়; বিয়ের ধরণ অনুসারে এই বিয়েকে ডাকা হয় যথাক্রমে শেতা বাপলা, দাইবান বাপলা, মাতকোম বাপলা।[১৫] সাঁওতালদের অনেকেই খ্রিষ্টধর্মাবলম্বী হয়ে যাওয়ায় গীর্জাতে গিয়ে পাদ্রির উপস্থিতিতে বিয়ে করে থাকেন। তবে ধর্মান্তরিত সাঁওতালরা গীর্জা থেকে বাড়ি ফিরে গিয়ে সনাতনী নিয়ম-রীতি পালন করেন।[১৮]
[সম্পাদনা] ম্রো

ম্রোদের স্বগোত্রের মধ্যে বিয়ে নিষিদ্ধ। তবে অন্যান্য উপজাতির কোনো ব্যক্তির সাথে সম্পর্ক কদাচিৎ ঘটে থাকে। ম্রো সমাজে দুই প্রকার বিয়ে প্রচলিত:

    ছেলে-মেয়ের পালিয়ে বিয়ে
    আলাপ-আলোচনার মাধ্যমে বিয়ে

বিয়ের সময় স্বামী কিছু জিনিসপত্র দিয়ে স্ত্রীকে নিয়ে আসেন, স্ত্রীকেও তাঁর বাপের বাড়ি থেকে গয়নাপাতি দিয়ে বিবাহ দেয়া হয়, এবং ম্রো সমাজ পিতৃতান্ত্রিক বলে স্ত্রীকে স্বামীর বাড়ি গিয়ে উঠতে হয়। কোনো কারণে বিবাহ বিচ্ছেদ ঘটলে স্বামীর দেয়া সব জিনিসপত্র ফেরত পান তিনি, তেমনি স্ত্রীর গয়নাপাতিও বাবার বাড়িতে ফেরত নিতে পারেন। নারীদের ক্ষেত্রে দ্বিতীয় বিয়ে দেখা না গেলেও স্ত্রীর মৃত্যুতে স্বামী নতুন বিয়ে করতে পারেন। ম্রো সমাজে বহুবিবাহ বা বহুস্বামী গ্রহণের কথা জানা যায় না, বাল্যবিবাহও সচরাচর ঘটে না।[১৯]
[সম্পাদনা] হিজড়াদের বিয়ে

হিজড়ারা সাধারণত বিয়ে করতে পারেন না, কারণ তারা নপুংশক থাকেন। তবে অপারেশনের মাধ্যমে যেসকল হিজড়াকে নারী বানানো সম্ভব হয়, তারা সম্পূর্ণ নারী হলেও গর্ভধারণে অক্ষম বলে সন্তানহীন ক্লেষাচ্ছাদিত বিবাহিত জীবনের চেয়ে অবিবাহিত থাকাটাই পছন্দ করেন।[২০]
[সম্পাদনা] বাংলাদেশের আইনে বিবাহ

বাংলাদেশের সংবিধান ও আইনের দৃষ্টিতে প্রত্যেক সাবালক নাগরিকের বিয়ে করার পূর্ণ অধিকার রয়েছে। আইন অনুযায়ী বিয়ের জন্য বিয়ের সাবালকত্য ধরা হয় পুরুষের জন্য নিম্নে ২১ বছর, আর নারীর জন্য নিম্নে ১৮ বছর। এর কম বয়সে বিয়ে করাকে আইনী সমর্থন দেয়া হয় না এবং তা “বাল্যবিবাহ” হিসেবে পরিগণিত হয়। ক্ষেত্রবিশেষে বাল্যবিবাহ আইনত অপরাধ হিসেবে পরিগণিত হয়।[তথ্যসূত্র প্রয়োজন] বাংলাদেশে বাল্যবিবাহ সংক্রান্ত প্রচলিত আইনটি হলো "বাল্যবিবাহ প্রতিরোধ আইন ১৯২৯", যেখানে এজাতীয় বিয়ে সংঘটিত হলে তার বিরুদ্ধে মামলা করার এখতিয়ার দেয়া হয়েছে ইউপি চেয়ারম্যান এবং পৌরসভা বা সিটি কর্পোরেশনের মেয়রকে।[২১] ইউনিভার্সাল ডিক্লারেশন অফ হিউমান রাইটসের ১৬(এ) অনুচ্ছেদের বিধানমতে, বিয়ে ও বিয়ে বিচ্ছেদ নারী ও পুরুষের একটি অধিকার৷[২২]
[সম্পাদনা] মুসলিম আইন

বাংলাদেশে ১৯৩৯ সালের মুসলিম বিবাহ বিচ্ছেদ আইন, ১৯৬১ সালের মুসলিম পারিবারিক আইন, ১৯২৯ সালের বাল্যবিবাহ নিরোধ আইন, ১৯৭৪ ও ১৯৭৫ সালের মুসলিম বিবাহ ও তালাক (রেজিস্ট্রেশন) আইন, ১৯৮০ সালের যৌতুক নিরোধ আইন প্রভৃতি আইনের সমন্বিত নিয়ম-ধারার অধীনে মুসলমান সমাজে আইনী বিয়ে ও আনুষঙ্গিক কার্যক্রম সম্পাদিত হয়। অবশ্য এই যাবতীয় আইনই ইসলামী শরীআতের অন্তর্বর্তি এমনটা বলা যায় না, বরং কোনো কোনো ক্ষেত্রে ইসলামী শরীয়াহ পরিপন্থি অনেক বিধানও এতে অন্তর্ভুক্ত হয়েছে। মুসলিম আইন অনুসারে বিয়ে একটি ধর্মীয় দায়িত্বই কেবল নয়, একটি দেওয়ানী চুক্তিও।[২৩] এই আইন অনুসারে একটি পূর্ণাঙ্গ বিয়ের জন্য কতিপয় শর্ত পূরণ করতে হয়:

    উভয়পক্ষের ন্যুনতম বয়স
    পারস্পরিক সম্মতি
    দেনমোহর
    সুস্থ মস্তিষ্কের প্রাপ্তবয়স্ক ২ জন সাক্ষী
    আইনী নিবন্ধন

এই শর্তানুসারে বরের বয়স কমপক্ষে ২১ এবং কনের বয়স কমপক্ষে ১৮ হওয়া বাধ্যতামূলক। এছাড়া বর-কনেকে সুস্থ মস্তিষ্কের হতে হবে।[২৩] অতঃপর নারী ও পুরুষকে ইসলামী বিধান অনুসারে উভয়পক্ষের সাক্ষীর সামনে একজন উকিল বা কাজি'র উপস্থিতিতে সম্মতি জানাতে হয় (মুসলিম আইন ও ইসলামী শরীয়াতে কনের প্ররোচনাহীন স্বেচ্ছা-সম্মতি বাধ্যতামূলক)। দুজন সুস্থ মস্তিষ্কের প্রাপ্তবয়স্ক সাক্ষী উপস্থিত থাকা বাধ্যতামূলক এবং একজন পুরুষের সাক্ষ্য দুজন নারী সাক্ষ্যের সমান নয়।[২৩] একজন নারীকে বিয়ে করতে হলে "দেনমোহর" দেয়া বাধ্যতামূলক। দেনমোহর হলো একটি আর্থিক নিশ্চয়তা (কিছু পরিমাণ অর্থ কিংবা সম্পত্তি), যার বিনিময়ে একজন নারী তার বিবাহিত পুরুষ সঙ্গীর জন্য হালাল বা সিদ্ধ হোন। ইসলাম ধর্মমতানুসারে এই দেনমোহর বিয়ের সময়ই সম্পূর্ণ আদায় করে দিতে হয়, দেনমোহর মাফ হয় না।[২৩] মুসলিম আইন অনুসারে বিয়ের নিবন্ধন বাধ্যতামূলক এবং এই দায়িত্ব পুরুষের। এই দায়িত্বের অন্যথায় ২ বছর পর্যন্ত বর্ধনযোগ্য মেয়াদের বিনা শ্রম কারাবাস, বা ৩,০০০ টাকা পর্যন্ত জরিমানা বা উভয়দণ্ডে দণ্ডিত হতে পারেন।[২৩] একজন বিবাহিত নারী তার স্বামীর সেবা এবং আনুগত্য করবেন, আর বিবাহিত পুরুষ তার স্ত্রীর সম্পূর্ণ দেখভাল করবেন, যাবতীয় দায়িত্ব পালন করবেন এবং স্ত্রীর সুখ-শান্তি নিশ্চিত করবেন। ইসলামে, পুরুষ এবং নারী উভয়েই পরষ্পরকে তালাক দেবার মাধ্যমে বিবাহ বিচ্ছেদ ঘটাতে পারেন, তবে এজন্য বিয়ের সময় কাবিননামায় তালাকে তাওফিজ-এর ক্ষমতা স্ত্রীকে দিতে হয়। তালাক দেবার জন্য মুখে তিনবার "তালাক" শব্দটি উচ্চারণ করাই যথেষ্ট হলেও আইনীভাবে তা স্বীকৃত হয় না, বিধায় তার লিখিত চুক্তির বিধান রয়েছে। কোনো পুরুষ তার স্ত্রীকে তালাক দিয়ে দিলে সেই স্ত্রী তার জন্য হারাম বা নিষিদ্ধ হয়ে যান এবং তালাক দেবার পূর্বে স্বামীকে যাবতীয় দেনমোহর আদায় করে দিতে হয়। অবশ্য ঐ নারী যদি অন্যত্র বিয়ে করেন এবং এই নতুন স্বামী যদি স্বেচ্ছায় তালাক দেন বা মৃত্যুবরণ করেন, তাহলেই শুধু তিনি পূর্ববর্তি স্বামীর সাথে পুণরায় বিবাহ বন্ধনে আবদ্ধ হতে পারেন- এই প্রথাকে "হিলা বিয়ে" (আঞ্চলিকভাবে কোথাও "হিল্লা বিয়ে") বলা হয়। মুসলিম আইনে খানিকটা ছাড় থাকলেও ইসলামী শরিয়াহ অনুযায়ী তালাক একটি ঘৃণিত কাজ এবং তা যেন না হয়, সেব্যাপারে সাবধানতা অবলম্বন অপরিহার্য। এজন্য শরীয়াতে তিন মাসে তিনবার তালাক দেবার বিধান রাখা হয়েছে, যাতে অন্তর্বর্তি সময়ে উভয়ে, প্রয়োজনে মীমাংসা করে নিতে পারেন।[২৪][২৫]
[সম্পাদনা] হিন্দু আইন

হিন্দুশাস্ত্রমতে, বিয়ে শুধুই চুক্তি নয়, বরং একটি ধর্মীয় বাধ্যবাধকতা। হিন্দু আইন মূলত হিন্দু ধর্মশাস্ত্রেরই প্রতিরূপায়ন। শাস্ত্রানুযায়ী পুরুষদের অবশ্য পালনীয় ১০টি ধর্মীয় কর্তব্যের (Ten sacraments) অন্যতম হলো বিয়ে। হিন্দু আইনের দৃষ্টিতে বিয়ে হলো, ধর্মীয় কর্তব্য সম্পাদনের উদ্দেশ্যে স্বামী-স্ত্রীর পবিত্র মিলন। হিন্দু বিয়ের অন্যতম উদ্দেশ্য পুত্রসন্তানের জন্ম দেয়া, কেননা শাস্ত্রানুযায়ী পুত্রসন্তানই বংশের ধারা বজায় রাখতে ও পিণ্ড দান করতে পারে। হিন্দু আইনানুযায়ী কনের বাবা-মা বরের হাতে কনেকে সম্পূর্ণভাবে ন্যস্ত করেন। সনাতন হিন্দু আইনে কনের সম্মতি কিংবা অসম্মতি গুরুত্বের সাথে বিবেচনা করা হয় না এবং বিবাহ-বিচ্ছেদ ও পূণর্বিবাহ স্বীকৃত নয়, এমনকি ধর্ম পরিবর্তন, বর্ণচ্যুতি, ব্যাভিচার কিংবা বেশ্যাবৃত্তিও বিবাহ-বিচ্ছেদের কারণ হতে পারে না। হিন্দু শাস্ত্রানুযায়ী যেহেতু বিয়ে কোনো চুক্তি নয়, তাই বিয়ের জন্য সাবালকত্ব বিবেচিত হয় না- এই নিয়ম সনাতন হিন্দু আইনে অনুসৃত এবং বাংলাদেশী হিন্দুগণ এই আইন মেনে চলেন। হিন্দু আইনে বিয়ে রেজিস্ট্রেশনের কোনো বিধান নেই। হিন্দু আইন অনুযায়ী একজন নপুংসকও বিয়ে করতে পারে। বাংলাদেশের হিন্দু আইনে বর্ণপ্রথা রয়েছে অর্থাৎ আইনগতভাবে বর-কনেকে অবশ্যই সমগোত্রীয় হতে হবে। ১৮৫৬ খ্রিস্টাব্দে বাংলাদেশে হিন্দু আইনে ‘বিধবা বিবাহ’ আইনসম্মতভাবে স্বীকৃত, তবে বাস্তবে এর প্রয়োগ সচরাচর দেখা যায় না। হিন্দু আইনানুযায়ী স্ত্রীর, স্বামীর প্রতি অনুগত থাকতে হবে, আর স্বামীকে তার স্ত্রীর সঙ্গে বাস করতে ও ভরণপোষণ দিতে হবে। বাংলাদেশের হিন্দু নারীরা ‘হিন্দু ম্যারিড উইমেনস রাইট টু সেপারেট রেসিডেন্স অ্যান্ড মেইনটেন্যান্স অ্যাক্ট ১৯৪৬’ অনুযায়ী কিছু কিছু ক্ষেত্রে পৃথকভা বসবাস করার ও ভরণপোষণ পাবার অধিকার পান, যেমন: যদি স্বামী কোনো সংক্রামক রোগে আক্রান্ত হন এবং ঐ রোগ স্ত্রীর দ্বারা সংক্রমিত না হয়ে থাকে, কিংবা যদি স্বামী তার স্ত্রীর সঙ্গে খারাপ ব্যবহার করেন এবং ঐ খারাপ ব্যবহার এমন হয় যে, তা স্ত্রীর জীবনের প্রতি হুমকিস্বরূপ হয়; কিংবা স্বামী যদি দ্বিতীয় বিয়ে বা পুনরায় বিয়ে করেন; কিংবা স্বামী যদি স্ত্রীকে তার সম্মতি ছাড়া ত্যাগ করেন; কিংবা স্বামী যদি অন্য ধর্ম গ্রহণ করেন অথবা অন্য কোনো আইনগত কারণে স্ত্রী পৃথকভাবে বসবাস ও ভরণপোষণ লাভ করার অধিকারী হন।[২২]
[সম্পাদনা] বিশেষ বিবাহ আইন

বাংলাদেশে, "বিশেষ বিবাহ আইন, ১৮৭২" অনুযায়ী বিশেষ বিবাহ অনুষ্ঠিত হয়ে থাকে। যেসকল ব্যক্তি মুসলিম, হিন্দু, খ্রিষ্টান, ইহুদি, পার্সি, বৌদ্ধ, শিখ বা জৈন ধর্ম গ্রহণ করেননি, তাদের মধ্যে এই বিয়ে হতে পারে। এছাড়া যেসকল ব্যক্তি হিন্দু, বৌদ্ধ, শিখ বা জৈন ধর্ম গ্রহণ করেছেন, এই আইনের মাধ্যমে তাদের জন্য বিয়ের বিকল্প একটি ধরণ নির্ধারণ করা হয়েছে। এছাড়াও যেসকল বিয়ের বৈধতা সম্পর্কে সন্দেহের অবকাশ রয়েছে, সেসব সুনির্দিষ্ট বিয়ের বৈধতাও নিশ্চিত করা যায় এই আইন দ্বারা। বাংলাদেশে প্রচলিত মুসলিম আইনে বিয়ের একপক্ষ মুসলমান হলে, অপরপক্ষ যদি মুসলমান হতে রাজি হয়, তাহলে তা বৈধ বিয়ে; কিন্তু অপরপক্ষ মুসলমান হেত অস্বীকৃত হলে তা "অনিয়মিত বিয়ে"। খ্রিস্টান আইনেও একই বিধান রাখা হয়েছে। এসকল বিয়েকে বৈধতা দেয়া হয় বিশেষ বিবাহ আইন অনুসারে, তবে এই আইন অনুসারে উভয় পক্ষকেই স্বীয় ধর্ম ত্যাগ করতে হয় এবং তা বাধ্যতামূলক। এক্ষেত্রে এই আইনের অধীনে বিয়ে হলে ["জাতিগত অসামর্থ্যতা দূরীকরণ আইন, ১৮৫০" অনুসারে] হিন্দু, বৌদ্ধ, শিখ ও জৈন ধর্মে বিশ্বাসী কোনো পরিবারের উক্ত সদস্য স্বীয় পরিবার থেকে বিচ্ছিন্ন বলে গণ্য হবেন।[২৬]
[সম্পাদনা] অপসংস্কৃতি

"অপসংস্কৃতি" শব্দটি মূলত আপেক্ষিক। তবুও বিয়ের ক্ষেত্রে যে সংস্কৃতি সমাজ-রাষ্ট্র, কিংবা বর বা কনে যেকোনো এক পক্ষের জন্য কল্যাণকর নয়, সেসকল সাংস্কৃতিক কর্মকান্ডকে অপসংস্কৃতি আখ্যা দেয়া হচ্ছে। যেমন: বাংলাদেশের কতিপয় অঞ্চলে প্রবাসী বর বা কনের সাথে বিয়ে দেয়ার একটি রীতি প্রচলিত। এছাড়াও কোনো কোনো সমাজে ব্যবসায়ী, ইঞ্জিনিয়ার, ডাক্তার প্রভৃতি পাত্রের সাথে মেয়ের বিয়ে দেয়ার ব্যাপারে তড়িঘড়ি করা হয়। সাধারণত প্রবাসী পাত্র/কন্যা; ডাক্তার, ইঞ্জিনিয়ার, ব্যবসায়ী পাত্রের খোঁজ পেলে অপরপক্ষ অনেকসময় মেয়েকে বলপূর্বক বিয়ে দেয়া হয়। এশিয়ার অনেক দেশের মতো বাংলাদেশের কোনো কোনো অঞ্চলে বহির্দেশে ইমিগ্র্যান্ট পাত্রীর সাথে ছেলের বিয়ে দেয়ার একটি প্রচলন রয়েছে, যার মূল উদ্দেশ্য থাকে মেয়ের মাধ্যমে ছেলেকে ঐ দেশটির স্থায়ী বাসিন্দা করানো, বিশেষ করে সিলেট অঞ্চলে এর প্রকোপ বেশি। কখনও কখনও এজাতীয় বিয়েতে বহির্দেশে ইমিগ্র্যান্ট মেয়ের আপত্তি থাকলেও তাকে জবরদস্তিমূলক রাজি করানো হয়। কখনও ঘটে চরম অপ্রীতিকর ঘটনা, এমনকি মেয়েকে জিম্মি করে রাখার ঘটনাও ঘটেছে। তাই এজাতীয় অঘটন রোধে ব্রিটেন সরকার আইন পর্যন্ত তৈরি এবং ব্যবহার করেছে। ২০০৯ খ্রিস্টাব্দে ব্রিটেনের "ফরেন এ্যান্ড কমনওয়েল্‌থ অফিস"-এর "ফোর্স ম্যারেজ ইউনিট"-এ আসা জবরদস্তিমূলক বিয়ের ১৩০০ অভিযোগের অন্তত ১০%-ই ছিল বাংলাদেশী-ঘটিত ঘটনা।[২৭]

এছাড়াও আছে "প্রতারণামূলক বিয়ে"। প্রতারণামূলক বিয়ের ক্ষেত্রে হয়তো বহির্দেশ-ইমিগ্র্যান্ট প্রতিবন্ধি ছেলে/মেয়ের জন্য মিথ্যে কথা বলে বর-কনে নিয়ে যাওয়া হয়, কিংবা বহির্দেশ সম্বন্ধে উচ্চধারণা দিয়ে বাংলাদেশ থেকে মেয়েদের বিয়ে করে নিয়ে যাওয়া হয় বহির্দেশস্থ কোনো নীচ জীবনে। সাধারণত বহির্দেশে বেড়ে ওঠা অভিবাসীদের দ্বিতীয় প্রজন্মের ছেলে-মেয়েদেরকে ছুটি কাটানোর নাম করে বাংলাদেশে এনে এজাতীয় জবরদস্তিমূলক কিংবা প্রতারণামূলক বিয়ে দেয়া হয়। তবে প্রতারণামূলক বিয়েতে কোনোপ্রকারের সৎ উদ্দেশ্য না থাকলেও জবরদস্তিমূলক বিয়েতে অভিভাবকদের মনে যে সৎ উদ্দেশ্যটি কাজ করে তা হলো: বহির্দেশে বেড়ে ওঠা সন্তানাদিকে বাংলাদেশের সংস্কৃতি-ঘেঁষা রাখার অভিপ্রায়। কিন্তু বাংলাদেশ আর বহির্বিশ্বের অন্যান্য দেশের সংস্কৃতিতে যে বিস্তর ফারাক, তাতে এজাতীয় বিয়ে খুব কমই টিকে থাকে।[২৭]

আরো একপ্রকারের বিয়ের ঘটনা ইদানিং দেখা যাচ্ছে, যেসব বিয়ের মূল উদ্দেশ্য হয় বহির্দেশে পাড়ি জমানো। এজাতীয় বিয়েকে "চুক্তিভিত্তিক বিয়ে" বলা যেতে পারে। এরকম বিয়ের ক্ষেত্রে বহির্দেশস্থ কোনো নারী কিংবা পুরুষের সাথে রেজিস্ট্রি করে বিয়ের আনুষ্ঠানিকতা সম্পন্ন করেন বাংলাদেশের কোনো ব্যক্তি। অনেক ক্ষেত্রে বিবাহিত ব্যক্তি, স্ত্রী'র অসম্মতি কিংবা অনেক ক্ষেত্রে স্ত্রী'র সম্মতিতেও এমন চুক্তিভিত্তিক বিয়ে করে থাকেন। চুক্তির অংশ হিসেবে বহির্দেশস্থ ঐ নারী কিংবা পুরুষ একটা নির্দিষ্ট অংকের অর্থ পান এবং তার বিনিময়ে যার সাথে বিয়ে হয়েছে, তাকে বহির্দেশে যাবার প্রয়োজনীয় দলিলাদি তৈরিতে সহায়তা করেন। এজাতীয় বিয়েতে দৈহিক সম্পর্কের ঘটনা প্রায় থাকেই না। যদিও এজাতীয় বিয়েতে উভয়পক্ষ সন্তুষ্ট হবার সম্ভাবনা থাকে, তবুও এজাতীয় বিয়ের চুক্তির অন্যথা হলেই তা আর শুভ সমাপ্তি টানেনা বলে সমাজের দৃষ্টিতে তা অপসংস্কৃতিই বলা যায়।

বাংলাদেশের প্রেক্ষাপটে বাল্যবিবাহ একটি সাধারণ ব্যাধি। বাংলাদেশের আইন অনুযায়ী নারীদের বিয়ের সর্বনিম্ন বয়স ১৮ বছর হলেও ৭৫% নারীর বিয়ে হয় ১৫-১৯ বছর বয়সে।[২৮] ২০১১ খ্রিস্টাব্দে প্রকাশিত প্রতিবেদনে রাজশাহীর তিনটি বেসরকারি সংস্থার প্রকাশিত তথ্যমতে ১ বছরে (নভেম্বর ২০১০-নভেম্বর ২০১১) সেখানকার তিন উপজেলায় ৬১২টি বাল্যবিবাহ অনুষ্ঠিত হয়েছে: চারঘাট উপজেলায় ১০০টির বেশি, পুঠিয়া উপজেলায় ৪৮৩টি এবং বাঘা উপজেলায় ২৯টি।[২১] এছাড়াও অনেক জায়গায়, ইসলাম সম্পর্কে হীনজ্ঞানীদের হস্তক্ষেপে শাস্ত্রীয় "হিলা বিয়ে"কে ভুল পথে চালিত করে নারীদের ইজ্জত নিয়ে ছিনিমিনি খেলা হয়, যা চরম অবমাণনাকর এবং ভ্রান্তিমূলক।[২৪]
[সম্পাদনা] বিচিত্র বিয়ে

বাংলাদেশে, মানুষ ছাড়াও পশু-পাখি কিংবা গাছের বিয়ে দেয়ার রীতি খুব প্রাচীন নয়। ২০০৯ খ্রিস্টাব্দের মার্চ মাসে এরকমই বিচিত্র এক বিয়ের আয়োজন করা হয় উত্তরবঙ্গে। বিয়েটি ছিল ব্যাঙের। বিয়ের বর-কনে দুজনই ব্যাঙ। গ্রীষ্মকালে প্রচণ্ড তাপে জর্জরিত গ্রামবাসী বৃষ্টির আশায় ব্যাঙের বিয়ের আয়োজন করে। ঐ অনুষ্ঠানের বর-কনে উভয়ের জন্য ছিল বিশেষ ধরণের পোষাক। বিয়ের পর্ব শেষ হলে বর-কনেকে ছেড়ে দেয়া হয় নিকটবর্তি পুকুরে। সেদিন রাতেই সে অঞ্চলে বৃষ্টি হয়। সাধারণত ভারতে হিন্দু ধর্মে বিশ্বাসীদের কতিপয় এজাতীয় বিয়ের আয়োজন করে থাকেন প্রায়ই। বাংলাদেশে, ছড়া-কবিতায় ব্যাঙের বিয়ের উল্লেখ থাকলেও এজাতীয় ঘটনা ছিল এটাই প্রথম।[তথ্যসূত্র প্রয়োজন][২৯]
[সম্পাদনা] জনপ্রিয় মাধ্যমে বাংলাদেশের বিয়ে

বাংলাদেশের সংস্কৃতির যেহেতু একটি অবিচ্ছেদ্য অংশ এই বিয়ে, তাই বাংলাদেশের গণমাধ্যমে বিয়ের উল্লেখ একটি সাধারণ বিষয়। যেকোনো গণমাধ্যমেই বাঙালির সাধারণ জীবনযাপনকে ফুটিয়ে তোলা হলে তাতে স্বাভাবিকভাবেই বিয়ের উল্লেখ থাকে। বাংলাদেশের নাটক, সিনেমা কিংবা তথ্যচিত্রেও বিয়ের উল্লেখ এসেছে বহুবার। বিভিন্ন গণমাধ্যম কখনও বিয়ে বিষয়ে আলাদা আয়োজনও রাখে- দৈনিক পত্রিকাগুলো বিয়ের উপর আলোকচিত্র সম্বলিত বিশেষ ক্রোড়পত্র প্রকাশ করে, ম্যাগাজিনগুলো বিয়ে বিষয়ক বিশেষ সংখ্যা ছাপায়, ফ্যাশন ম্যাগাজিনগুলো বিয়ে বিষয়ক বিশেষ ব্রাইডাল সংখ্যা প্রকাশ করে। এছাড়াও ইন্টারনেটে বিয়ে বিষয়ক অনেক ওয়েবসাইট রয়েছে, যেগুলো বিয়ের নানাবিধ আয়োজনকে সফল ও সুন্দর করার পরামর্শ দিয়ে থাকে।

১৯৯৯ খ্রিস্টাব্দে ইউনিসেফ প্রকাশিত "Adolescent Girls in Bangladesh" শিরোনামের আলোকচিত্র প্রদর্শনীতে বাংলাদেশের নারীদের, বিশেষত অপ্রাপ্তবয়স্ক মেয়েদের বিয়ে স্থান পায়।[৩০]

বাংলাদেশের বিয়ের আড়ম্বরপূর্ণ অনুষ্ঠান দেখে উদ্বুদ্ধ হয়ে অনেক বিদেশী নাগরিকও এদেশের রীতিতে বিয়ের আয়োজন করেন। তবে সেক্ষেত্রে আয়োজন খাঁটি গ্রাম্য রীতিতে হয়ে থাকে।[৩১]
[সম্পাদনা] আরো দেখুন

    গায়ে হলুদ
    বিয়ে
    বৌভাত বা ওয়ালিমা
    বাঙালি বিয়ে




বাংলাদেশের লোক সাহিত্য বাংলা সাহিত্য, কৃষ্টি, সংস্কৃতি ও ঐতিহ্যে বিশেষ ভূমিকা রেখেছে। যদিও এর সৃষ্টি ঘটেছে অশিক্ষিত জনগোষ্ঠির মাধ্যমে এবং প্রজন্ম থেকে প্রজন্মে প্রসার ঘটেছে মৌখিকভাবে, তথাপি বাংলা সাহিত্যকে এ লোক সাহিত্য ব্যাপ্তি প্রদান করেছে, করেছে সমৃদ্ধ। পৃথক পৃথক ব্যক্তি-বিশেষের সৃষ্টি পরিণত হয়েছে জনগোষ্ঠির ঐতিহ্যে যার মাধ্যমে প্রকাশ ঘটেছে ভালবাসা, আবেগ, অনুভূতি ও চিন্তা চেতনার।




বাংলাদেশের সংস্কৃতি বলতে দক্ষিণ এশিয়ার দেশ বাংলাদেশের গণমানুষের সাহিত্য, সংগীত, নৃত্য, ভোজনরীতি, পোষাক, উৎসব ইত্যাদির মিথষ্ক্রীয়াকে বোঝানো হয়ে থাকে। অনেক ক্ষেত্রেই্ এই সংস্কৃতি ভারতীয় সংস্কৃতির থেকে ধার করা কিংবা প্রভাবান্বিত। তবু বাংলাদেশের স্বকীয় কিছু বৈশিষ্ট্যের ভিত্তিতে বাংলাদেশের সংস্কৃতিকে আলাদা করার প্রয়াস পাওয়া যায়।
সূচিপত্র
 [আড়ালে রাখো] 

    ১ সাহিত্য ও সঙ্গীত
    ২ নৃত্য
    ৩ গণমাধ্যম
    ৪ রন্ধন
    ৫ পোষাক
    ৬ সামাজিক অনুষ্ঠান
    ৭ ক্রীড়া
    ৮ তথ্যসূত্র
    ৯ আরও দেখুন

[সম্পাদনা] সাহিত্য ও সঙ্গীত

বাংলা ভাষা ও সাহিত্যের ঐতিহ্য হাজার বছরের বেশি পুরনো। ৭ম শতাব্দীতে লেখা বৌদ্ধ দোহার সঙ্কলন চর্যাপদ বাংলা ভাষার প্রাচীনতম নিদর্শন হিসেবে স্বীকৃত। মধ্যযুগে বাংলা ভাষায় কাব্য, লোকগীতি, ও পালাগানের প্রচলন ঘটে। ঊনবিংশ ও বিংশ শতাব্দীতে বাংলা কাব্য ও গদ্যসাহিত্যের ব্যাপক বিকাশ ঘটে। নোবেল পুরষ্কার বিজয়ী বিশ্বকবি রবীন্দ্রনাথ ঠাকুর, সাহিত্যিক শরৎচন্দ্র চট্টোপাধ্যায়, বাংলাদেশের জাতীয় কবি কাজী নজরুল ইসলাম প্রমুখ বাংলা ভাষায় সাহিত্যকে সমৃদ্ধ করেছেন। বাংলার লোক সাহিত্যও সমৃদ্ধ; মৈমনসিংহ গীতিকায় এর পরিচয় পাওয়া যায়। আধুনিক সাহিত্যিকদের মধ্যে হুমায়ূন আহমেদ খুব বেশি জনপ্রিয়। তাছাড়াও ছোটদের কাছে মুহাম্মদ জাফর ইকবাল, রকিব হাসান খুব জনপ্রিয়। অন্যান্য প্রধান ধারার সাহিত্যিকদের মধ্যে কাজী আনোয়ার হোসেন, কবি শামসুর রাহমান, নির্মলেন্দু গুণ প্রমুখ জনপ্রিয়তার শীর্ষে রয়েছেন।

বাংলাদেশের সঙ্গীত বাণীপ্রধান; এখানে যন্ত্রসঙ্গীতের ভূমিকা সামান্য। গ্রাম বাংলার লোক সঙ্গীতের মধ্যে বাউল গান, জারি, সারি, ভাওয়াইয়া, ভাটিয়ালি, মুর্শিদী, গম্ভীরা, কবিগান ইত্যাদি উল্লেখযোগ্য। গ্রামাঞ্চলের এই লোকসঙ্গীতের সাথে বাদ্যযন্ত্র হিসাবে মূলত একতারা, দোতারা, ঢোল, বাঁশি ইত্যাদি ব্যবহার করা হয়। আধুনিক সংগীতকাররা অবশ্য বিদেশী বাদ্যযন্ত্র যেমন কীবোর্ড, ড্রামস, গীটার ইত্যাদিরও ব্যবহার করে থাকেন। কেউ কেউ আবার লোকজ ও আধুনিকতার মিশ্রণে ফিউশন ধারারও প্রচলন করেন।
[সম্পাদনা] নৃত্য

নৃত্যশিল্পের নানা ধরন বাংলাদেশে প্রচলিত। এর মধ্যে রয়েছে উপজাতীয় নৃত্য, লোকজ নৃত্য, শাস্ত্রীয় নৃত্য ইত্যাদি। দেশের গ্রামাঞ্চলে যাত্রা পালার প্রচলন রয়েছে। ঢাকা-কেন্দ্রিক চলচ্চিত্র শিল্প হতে প্রতি বছর প্রায় ৮০ হতে ১০০টি বাংলা চলচ্চিত্র তৈরি করা হয়।[১]
[সম্পাদনা] গণমাধ্যম

বাংলাদেশে মোট প্রায় ২০০টি দৈনিক সংবাদ পত্র ও ১৮০০রও বেশি সাপ্তাহিক বা মাসিক পত্রিকা প্রকাশিত হয়। তবে নিয়মিতভাবে পত্রিকা পড়েন এরকম লোকের সংখ্যা কম, মোট জনসংখ্যার মাত্র ১৫%। [২] গণমাধ্যমের মধ্যে রেডিও অঙ্গনে বাংলাদেশ বেতার ও বিবিসি বাংলা জনপ্রিয়। অবশ্য একবিংশ শতাব্দিতে বেশ ক'টি বেসরকারি এফএম বেতার অনুমোদন পাওয়ার পর সাধারণ মানুষের মাঝে এফএমও বেশ জনপ্রিয় হতে শুরু করে। তাছাড়া কিছু অনলাইন রেডিওও ইন্টারনেটভিত্তিক সেবা নিয়ে গণমাধ্যমে স্থান করে নেয়ার প্রয়াস নিয়েছে। সরকারি টেলিভিশন সংস্থা বাংলাদেশ টেলিভিশন ছাড়াও বাংলাদেশ থেকে ২৫টিরও বেশি উপগ্রহভিত্তিক টেলিভিশন চ্যানেল সম্প্রচারিত হয়। বাংলাদেশ টেলিভিশন তার টেরিস্ট্রিয়াল সম্প্রচার দ্বারা দেশের সর্বত্র বিরাজমান থাকার পাশাপাশি বিটিভি ওয়ার্ল্ড-এর মাধ্যমে বিশ্বব্যাপী বাঙালির মাঝে নিজের অনুষ্ঠান সম্প্রচার করে থাকে।
[সম্পাদনা] রন্ধন

বাংলাদেশের রান্না-বান্নার ঐতিহ্যের সাথে ভারতীয় ও মধ্যপ্রাচ্যের রান্নার প্রভাব রয়েছে। ভাত, ডাল ও মাছ বাংলাদেশীদের প্রধান খাবার, যেজন্য বলা হয়ে থাকে মাছে ভাতে বাঙালি। দেশে ছানা ও অন্যান্য প্রকারের মিষ্টান্ন , যেমন রসগোল্লা, চমচম বেশ জনপ্রিয়। ভাতজাতীয় খাবারের মধ্যে বিরিয়ানি, পোলাওজাতীয় উচ্চ ক্যালরির খাবার বেশ সমাদৃত। তাছাড়া তেল-চর্বিজাতীয় মসলাযুক্ত রন্ধনপ্রণালী এতদ অঞ্চলের মানুষের খাদ্যতালিকার অন্যতম বৈশিষ্ট্য। সাধারণ মানুষ শাক-সবজিকে তুলনামূলক গরীবদের খাদ্য মনে করেন আর মাছ-মাংসকে আভিজাত্য ধরে নেন।
[সম্পাদনা] পোষাক

বাংলাদেশের নারীদের প্রধান পোষাক শাড়ি। অল্পবয়স্ক মেয়েদের মধ্যে, শহর-গ্রাম নির্বিশেষে সালোয়ার কামিজেরও চল রয়েছে। একবিংশ শতাব্দিতে শহরাঞ্চলের কিশোরী-যুবতিরা শার্ট-প্যান্ট কিংবা জিন্স-কামিজ বা জিন্স-ফতুয়াও পরে থাকেন। পুরুষদের প্রধান পোষাক লুঙ্গি, তবে শহরাঞ্চলে পাশ্চাত্যের পোষাক শার্ট-প্যান্ট প্রচলিত। গ্রামাঞ্চলেও দাপ্তরিক পোশাক হিসেবে শার্ট-প্যান্টকে আভিজাত্যের অংশ মনে করা হয়। বিশেষ অনুষ্ঠানে পুরুষরা পাঞ্জাবী-পায়জামা পরিধান করে থাকেন। ধর্মীয় অনুষ্ঠানে পাঞ্জাবি বাংলাদেশী পুরুষদের অন্যতম অনুষঙ্গ।
[সম্পাদনা] সামাজিক অনুষ্ঠান

মুসলিম সংখ্যাগরিষ্ঠ বাংলাদেশের প্রধান সামাজিক অনুষ্ঠানের মধ্যে রয়েছে মুসলমান সম্প্রদায়ের উত্সব ঈদুল ফিত্‌র ও ঈদুল আজহা। তবে হিন্দু সম্প্রদায়ের দূর্গা পূজা, বৌদ্ধদের প্রধান উত্সব বুদ্ধ পূর্ণিমা, আর খ্রীস্টানদের বড়দিনও ঘটা করে পালিত হয়ে থাকে স্ব স্ব ধর্মীয় সম্প্রদায়ের মধ্যে। এই দিবসগুলোতে রাষ্ট্রীয় ছুটি থাকে। সার্বজনীন উত্সবের মধ্যে পহেলা বৈশাখ প্রধান। গ্রামাঞ্চলে নবান্ন, পৌষ পার্বণ ইত্যাদি লোকজ উত্সবের প্রচলন রয়েছে। এছাড়া স্বাধীনতা দিবস, বিজয় দিবস এবং ভাষা আন্দোলনের স্মরণে একুশে ফেব্রুয়ারি ষাড়ম্বরে পালিত হয়।
[সম্পাদনা] ক্রীড়া

ক্রিকেট ও ফুটবল বাংলাদেশের জনপ্রিয়তম খেলা। বাংলাদেশে দীর্ঘদিন ফুটবল জনপ্রিয় হলেও ২০০০ সালে বাংলাদেশ ক্রিকেট দল টেস্ট ক্রিকেট খেলার মর্যাদা লাভ করার পর থেকে ক্রিকেট বাংলাদেশেীদের খুব প্রিয় খেলা হয়ে উঠে। কাবাডি বাংলাদেশের জাতীয় খেলা, যা গ্রামাঞ্চলে খুব বেশি প্রচলিত। অন্যান্য খেলার মধ্যে হকি, হ্যান্ডবল, সাঁতার এবং দাবা উল্লেখযোগ্য। এযাবৎ ৩ জন বাংলাদেশী - নিয়াজ মোর্শেদ, জিয়াউর রহমান, এবং রিফাত বিন সাত্তার - দাবার আন্তর্জাতিক গ্র্যান্ড মাস্টার খেতাব লাভ করেছেন।




বাংলার খাদ্য বলতে মূলত বোঝানো হচ্ছে ভারত ও বাংলাদেশে অবস্থানরত বাঙালির খাওয়ার তালিকায় থাকা খাদ্যসামগ্রীকে। এছাড়াও এতালিকায় স্থান করে নিতে পারে বহির্বিশ্বে থাকা বাঙালির নানান স্বাদের খাদ্যও। উল্লেখ্য যে, বাঙালি জাতিকে ভোজনরসিক বলা হয়ে থাকে এবং তাদের খাদ্যের রূপ, রস, গন্ধ, স্বাদ সবই আলাদা ঢঙে এশীয় স্বাদের মধ্যেও স্বকীয়তার ঘোষণা দেয়।

বাংলার খাদ্যতালিকায় যেমন রয়েছে বাঙালির স্বকীয় খাদ্যাবলী, তেমনি বিভিন্ন দেশ ও জাতির থেকে গ্রহণ করা খাদ্য কিংবা তার অনুষঙ্গ, যেগুলো আজও বাঙালির খাদ্যে আচরিত, সেসব খাদ্যও স্থান পাবে এই তালিকায়।
সূচিপত্র
 [আড়ালে রাখো] 

    ১ প্রধান খাদ্য
    ২ সাধারণ খাদ্য
        ২.১ শুঁটকি
            ২.১.১ চ্যাপা
    ৩ খাদ্য অনুষঙ্গ
    ৪ চটকদার খাদ্য
        ৪.১ চানাচুর
        ৪.২ মুড়ির মোয়া
        ৪.৩ ঘুঘনী
        ৪.৪ নাড়ু
        ৪.৫ মোরব্বা
    ৫ আঞ্চলিক খাদ্য
        ৫.১ সিদল ভর্তা
    ৬ জনপ্রিয় মাধ্যমে উপস্থাপনা
    ৭ তথ্যসূত্র

[সম্পাদনা] প্রধান খাদ্য

বাঙালির প্রধান খাদ্য হচ্ছে ভাত। অর্থাৎ চাল থেকে প্রস্তুতকৃত ভাত ও ভাতজাতীয় খাদ্য বাঙালির খাদ্যতালিকায় মৌলিক চাহিদার স্থান দখল করেছে বলা যায়। চালকে সিদ্ধ করে তৈরি করা ভাত বাঙালি দৈনিক দুই কি তিনবেলা খেয়ে থাকে।
[সম্পাদনা] সাধারণ খাদ্য
[সম্পাদনা] শুঁটকি
[সম্পাদনা] চ্যাপা

চ্যাপা হলো পুটিঁ মাছের শুটকি। বাংলাদেশের পূর্বাঞ্চলে যেসকল মাছের শুটকি করা হয় তার মধ্যে পুঁটি মাছ অন্যতম। পুঁটি মাছ ধরার পর ভুড়ি ফেলে দিয়ে মাছের তেল দিয়ে মাছ মেখে একটু রোদে শুকিয়ে মটকায় ভরে বায়ুরোধী করে মাটিতে পুঁতে রেখে ৪/৫ মাস পর মাটির নিচ থেকে উঠিয়ে ঢাকনা খুলে স্তরে স্তরে সাজানো পুটিমাছ বের করে বাজারে বিক্রি করা হয়। ঝাল কাঁচা মরিচ বেশি দিয়ে রসুন-পেঁয়াজসহ ভালোভাবে হাত দিয়ে মিহি করে সাবধানে মেখে গরম ও নরম আঠালো ভাত দিয়ে খাওয়া হয়। চ্যাপা শুটকির রান্না তীব্র গন্ধপ্রদ। এই শুঁটকি বিভিন্ন অঞ্চলে চাপা শুঁটকি নামেও পরিচিত।
[সম্পাদনা] খাদ্য অনুষঙ্গ
[সম্পাদনা] চটকদার খাদ্য

বাঙালি সমাজে এমন অনেক খাদ্য প্রচলিত আছে, যেগুলো পুষ্টিগুণ বিবেচনায় ঠিক গ্রহণযোগ্য মাত্রার নয়, কিন্তু তবুও খাদ্য হিসেবে কোনো কোনো ক্ষেত্রে বেশ আদৃত। এসকল খাদ্যকে একত্রে চটকদার খাদ্যের তালিকায় একত্রিত করা যায়:
[সম্পাদনা] চানাচুর
চানাচুর

    মূল নিবন্ধ: চানাচুর

চানাচুর একপ্রকার ভাজা ঝাল খাবার। মুলত এটি ছোলার বা অড়হড় ডালের মিহি গুড়া থেকে তৈরি হয়। কখনও কখনও চানাচুর ঘি দিয়েও ভাজা হয়ে থাকে। এর সাথে যোগ করা হয় বিভিন্ন প্রকারের মশলা। দক্ষিণ এশীয়দের কাছে অসম্ভব জনপ্রিয় একটি নাস্তা। যেকোনো আড্ডা চানাচুর ছাড়া যেন চিন্তাও করা যায় না। চানাচুর বাঙালি সমাজে এতোটাই আদৃত যে, অধুনা বিভিন্ন প্রতিষ্ঠান থেকে বাণিজ্যিকভাবে চানাচুর উৎপাদন ও বিক্রয় করে থাকে এমনকি বহির্বিশ্বের বাঙালি সমাজে চানাচুর রপ্তানিও করা হয়।[তথ্যসূত্র প্রয়োজন]
[সম্পাদনা] মুড়ির মোয়া

মুড়ি এবং গুড়কে একসাথে জ্বাল দিয়ে গোল পাকিয়ে মোয়া নামক এজাতীয় মিষ্টি তৈরি করা হয়। তবে কখনও কখনও খই বা মুড়কি দিয়েও মোয়া তৈরি হয়। ভারতের মধ্যে পশ্চিমবঙ্গের জয়নগরের খইয়ের মোয়া খুবই বিখ্যাত।
[সম্পাদনা] ঘুঘনী

ঘুঘনী একটি বিশেষ ধরনের ছোলা ভুনা। তবে এতে একটু বেশি গরম মশলা এবং সুগন্ধী চাল মেশানো হয়।
[সম্পাদনা] নাড়ু

নাড়ু সাধারণত নারকেল এবং গুড় একত্রে জ্বাল দিয়ে গোল পাকিয়ে তৈরি করা হয়। এছাড়াও অন্য কিছু দিয়েও গোল পাকিয়ে কোন মিষ্টি তৈরি করলে তাকে নাড়ু বলে। যেমন তিলের নাড়ু। প্রত্যেক বাঙালি বাড়িতেই নাড়ু তৈরি হয়।
[সম্পাদনা] মোরব্বা

মোরব্বা হলো খুব ঘন চিনির রসে ডোবানো একপ্রকার মিষ্টান্ন যা সাধারণত কোনো সবজিকে বিশেষভাবে জারিত করে প্রস্তুত হয়। যেমন: পেঁপের মোরব্বা, কুমড়োর মোরব্বা, পটলের মোরব্বা, শতমূলীর মোরব্বা ইত্যাদি।
[সম্পাদনা] আঞ্চলিক খাদ্য

অঞ্চলভেদে স্থানভিত্তিক কিছু কিছু খাদ্য বাঙালির কাছে পরিচিত এবং তা ঐ অঞ্চলের ঐতিহ্যেরও একটা অংশ। এরকম কিছু খাদ্যের সংক্ষিপ্ত পরিচিতি নিম্নে তুলে ধরা হলো:
[সম্পাদনা] সিদল ভর্তা

সিদল বা বাংগালি বাংলাদেশের উত্তরাঞ্চলের, বিশেষ করে গাইবান্ধা, কুড়িগ্রাম, নিলফামারী, লালমনিরহাট ও রংপুর অঞ্চলে বিশেষ পছন্দনীয় খাবার। বর্ষা মৌসুমে টাকিমাছ ও কচু ঢেঁকি বা সামগাইন দ্বারা একত্রে মিশিয়ে মুঠা বা চাকার মতো করে তৈরি করা হয় বাংগালি, তারপর তা শুকিয়ে তাওয়ায় ভেজে তেল, মরিচ, আদা, রসুন, এবং পেঁয়াজ একত্রে পিষে খাওয়া হয়।
[সম্পাদনা] জনপ্রিয় মাধ্যমে উপস্থাপনা

বাঙালির খাদ্যপ্রীতির উপস্থিতি রয়েছে বাঙালির গণমাধ্যমগুলোতেও। ভারতের পশ্চিমবঙ্গের এবং বাংলাদেশের বিভিন্ন টেলিভিশন চ্যানেলে বাংলার খাদ্য বিষয়ে আলাদা অনুষ্ঠান না হলেও রান্না বিষয়ক অনুষ্ঠানগুলোর প্রায় সিংহভাগ জুড়ে থাকে বাংলার বিভিন্ন খাদ্য। ২০১০ খ্রিস্টাব্দে ভারতের স্যাটেলাইট টিভি চ্যানেল স্টার প্লাস-এ শুরু হওয়া মাস্টার শেফ ইন্ডিয়া অনুষ্ঠানেও বাংলার বিভিন্ন খাদ্য তৈরিকে চ্যালেঞ্জ হিসেবে উপস্থাপন করা হয়। এছাড়াও ডিসকভারি নেটওয়ার্ক-এর স্যাটেলাইট টিভি চ্যানেল ট্র্যাভেল এ্যান্ড লিভিং-এর ভারতীয় চ্যানেলে বিভিন্ন অনুষ্ঠানের মাধ্যমে উপস্থাপন করা হয় বাংলার বিভিন্ন খাদ্যকে।




বাউল একটি বিশেষ লোকাচার ও ধর্মমত। এই মতের সৃষ্টি হয়েছে বাংলার মাটিতে। বাউলকূল শিরোমণি লালন সাঁইয়ের গানের মধ্য দিয়ে বাউল মত পরিচতি লাভ করে। বাউল গান যেমন জীবন দর্শনে সম্পৃক্ত তেমনি সুর সমৃদ্ধ। বাউলদের সাদা মাঠা কৃচ্ছসাধনার জীবন আর একতারা বাজিয়ে গান গেয়ে গ্রামে গ্রামে ঘুরে বেড়ানোই তাদের অভ্যাস।
সূচিপত্র
 [আড়ালে রাখো] 

    ১ উৎপত্তি
    ২ বিস্তৃতি
    ৩ দর্শন
    ৪ বাউল সাধক

[সম্পাদনা] উৎপত্তি
শান্তিনিকেতনের বাটিক প্রিন্টিং-এ বাউলের চিত্র।

বাউল শব্দটির উৎপত্তি নিয়ে মতান্তর রয়েছে। কেউ বলেন 'বাতুল' থেকে 'বাউল' হয়েছে, কারো মতে 'বজ্রী' থেকে কিংবা 'বজ্রকুল' থেকে বাউল শব্দটি এসেছে। কেউ কেউ বলেন 'আউল' শব্দ থেকে 'বাউল হয়েছে। ইতিহাসবিদদের মতে, সতেরো শতকে বাংলাদেশে বাউল মতের উদ্ভব হয়। এ মতের প্রবর্তক হলেন আউল চাঁদ ও মাধববিবি। বীরভদ্র নামে এক বৈষ্ণব মহাজন সেই সময়ে একে জনপ্রিয় করে তোলেন।
[সম্পাদনা] বিস্তৃতি

বাংলাদেশের কুষ্টিয়া-পাবনা এলাকা থেকে শুরু করে পশ্চিম্বঙ্গের বীরভূম-বোলপুর পর্যন্ত বাউলদের বিস্তৃতি। বাউলদের মধ্যে গৃহী ও সন্ন্যাসী দুই প্রকারই রয়েছে। বাউলরা তাদের গুরুর আখড়ায় সাধনা করে।
[সম্পাদনা] দর্শন

বাউলেরা উদার ও অসাম্প্রদায়িক ধর্মসাধক। তারা মানবতার বাণী প্রচার করে। বাউল মতে বৈষ্ণবধর্ম এবং সূফীবাদের প্রভাব লক্ষ করা যায়। বাউলরা সবচেয়ে গুরুত্ব দেয় আত্মাকে। তাদের মতে আত্মাকে জানলেই পরমাত্মা বা সৃষ্টিকর্তাকে জানা যায়। আত্মা দেহে বাস করে তাই তারা দেহকে পবিত্র জ্ঞান করে। সাধারণত অশিক্ষিত হলেও বাউলরা জীবনদর্শন সম্পর্কে অনেক গভীর কথা বলেছেন।
[সম্পাদনা] বাউল সাধক

বাউল সাধকদের মধ্যে শ্রেষ্ঠ হচ্ছে লালন সাঁই। লালন তার বিপুল সংখ্যক গানের মাধ্যমে বাউল মতের দর্শন এবং অসাম্প্রদায়িকতার প্রচার করেছিলেন। এছাড়াও বাউল কবিদের মধ্যে জালাল খাঁ, রশিদ উদ্দিন, হাছন রাজা, রাধারমণ, সিরাজ সাঁই, পাঞ্জু সাঁই, পাগলা কানাই, শীতলং সাঁই, দ্বিজদাস, হরিচরণ আচার্য, মনোমহোন দত্ত, লাল মাসুদ, সুলা গাইন, বিজয় নারায়ণ আচার্য, দীন শরৎ (শরৎচন্দ্র নাথ), রামু মালি, রামগতি শীল, মুকুন্দ দাস, আরকুন শাহ্‌, সিতালং ফকির, সৈয়দ শাহ্‌ নূর, শাহ আব্দুল করিম, উকিল মুন্সি, চান খাঁ পাঠান, তৈয়ব আলী, মিরাজ আলী, দুলু খাঁ, আবেদ আলী, উমেদ আলী, আবদুল মজিদ তালুকদার, আবদুস সাত্তার, খেলু মিয়া, ইদ্রিস মিয়া, আলী হোসেন সরকার, চান মিয়া, জামসেদ উদ্দিন, গুল মাহমুদ, প্রভাত সূত্রধর, আবদুল হেকিম সরকার, ক্বারী আমির উদ্দিন, শেখ মদন, দুদ্দু সাঁই, পূর্ণদাস বাউল, খোরশেদ মিয়া, মিরাজ উদ্দিন পাঠান, আব্দুল হাকিম, মহিলা কবি আনোয়ারা বেগম ইত্যাদির নাম উল্লেখযোগ্য।



মূলতঃ বাউল সম্প্রদায়ের গানই হচ্ছে বাউল গান। বাংলা লোকসাহিত্যের একটি বিশেষ অংশ। বাউলরা তদের দর্শন ও মতামত বাউল গানের মধ্য দিয়ে প্রকাশ করে থাকে। বাউল মত সতেরো শতকে জন্ম নিলেও লালন সাঁইয়ের গানের জন্য ঊনিশ শতকে বাউল গান জনপ্রিয়তা অর্জন করে। তিনিই শ্রেষ্ঠ বাউল গান রচয়িতা। ধারণা করা হয় তিনি প্রায় দু'হাজারের মত গান বেধেছিলেন। রবীন্দ্রনাথ বাউল গান দ্বারা প্রভাবিত হয়েছিলেন যা তার রচনাতে লক্ষ করা যায়।




বাঙালি হিন্দু বিবাহ বলতে বোঝায় ভারতের পশ্চিমবঙ্গ ও ত্রিপুরা রাজ্য এবং বাংলাদেশ রাষ্ট্রে বসবাসকারী বাঙালি হিন্দুদের নিজস্ব বিবাহ-সংক্রান্ত প্রথা ও রীতিনীতি। উচ্চবর্ণীয় হিন্দু সমাজের বিবাহে প্রধানত দুইটি আচারগত বিভাগ লক্ষিত হয়। যথা, বৈদিক ও লৌকিক। লৌকিক আচারগুলি স্ত্রী আচার নামে পরিচিত।[১] বৈদিক আচারগুলির মধ্যে অবশ্য পালনীয় প্রথাগুলি হল কুশণ্ডিকা, লাজহোম, সপ্তপদী গমন, পাণিগ্রহণ, ধৃতিহোম ও চতুর্থী হোম।[১] বৈদিক আচারগুলির সঙ্গে লৌকিক আচারগুলির কোনো সম্পর্ক নেই।[১] লৌকিক আচারগুলি অঞ্চল, বর্ণ বা উপবর্ণভেদে এক এক প্রকার হয়।[১] নিম্নবর্ণীয় হিন্দুদের মধ্যে লৌকিক আচার তো বটেই বিবাহের মৌলিক আচারগুলির ক্ষেত্রেও সম্প্রদায়ভেদে পার্থক্য লক্ষিত হয়।[১]

অতীতে বাঙালি হিন্দু সমাজে বাল্যবিবাহের ব্যাপক প্রচলন ছিল। বর্তমানে বাল্যবিবাহ আইনত নিষিদ্ধ। বর্তমান কালে পরিণত বয়সেই বিবাহ প্রথা প্রচলিত। তবে বিবাহে পণপ্রথা এখনও বহুল প্রচলিত।

১৮৫৫ খ্রিষ্টাব্দে বাঙালি হিন্দু সমাজে বিবাহ বিচ্ছেদ আইনসিদ্ধ হয়। ১৮৫৬ খ্রিষ্টাব্দে বিধবা বিবাহ আইন পাস হয়। হিন্দু এই দুই প্রথা আজও সমাজের বৃহত্তর অংশে প্রচলিত নয়।[১] নাগরিক সমাজে অসবর্ণ বিবাহও বর্তমানে প্রচলিত হয়েছে।
সূচিপত্র
 [আড়ালে রাখো] 

    ১ বিবাহ অনুষ্ঠান
        ১.১ পাটিপত্র
        ১.২ পানখিল
    ২ পাদটীকা

[সম্পাদনা] বিবাহ অনুষ্ঠান

বাঙালি ব্রাহ্মণ সমাজে পাঁচটি শাখা রয়েছে — রাঢ়ী, বারেন্দ্র, বৈদিক, সপ্তশতী ও মধ্যশ্রেণী। বাঙালি কায়স্থ সমাজে রয়েছে চারটি শাখা — উত্তর রাঢ়ী, দক্ষিণ রাঢ়ী, বারেন্দ্র ও বঙ্গজ।[১] এই সকল বর্ণ এবং তাদের শাখা ও উপশাখাগুলির মধ্যে বিবাহ প্রথায় দুটি বিভাগ দেখা যায় — বৈদিক ও লৌকিক।[১] লৌকিক প্রথাগুলি মেয়েলি আচার। এই কারণে এগুলি ‘স্ত্রী আচার’ নামে পরিচিত। বৈদিক আচারে সাম, যজুঃ ও ঋক্ বেদত্রয়ের অনুসরণকারী ব্রাহ্মণদের মধ্যে বিবাহ প্রথায় আবার সামান্য পার্থক্য দেখা যায়।[১] হিন্দু বিবাহের বৈদিক আচারগুলির মধ্যে অপরিহার্য হল কুশণ্ডিকা, লাজহোম (লাজ বা খই দিয়ে যজ্ঞানুষ্ঠান), সপ্তপদী গমন, পাণিগ্রহণ (কন্যার পাণি অর্থাৎ হস্ত গ্রহণ), ধৃতিহোম (ধারণ করার অর্থাৎ কন্যাকে ধরে রাখার যজ্ঞ) ও চতুর্থী হোম।[১] এছাড়া পালিত হয় অরুন্ধতী নক্ষত্র দর্শন, ধ্রুব নক্ষত্র দর্শন, শিলারোহণ ইত্যাদি কয়েকটি বৈদিক প্রথাও।[১] বৈদিক প্রথাগুলি বিধিবদ্ধ শাস্ত্রীয় প্রথা ও বিবাহের মূল অঙ্গ।

বাঙালি হিন্দু বিবাহের লৌকিক আচার বহুবিধ। এই প্রথাগুলি বর্ণ, শাখা, উপশাখা এবং অঞ্চল ভেদে ভিন্ন ভিন্ন প্রকারের হয়। এগুলির সঙ্গে বৈদিক প্রথাগুলির কোনো যোগ নেই।
[সম্পাদনা] পাটিপত্র

পাটিপত্র বাঙালি হিন্দু বিবাহের প্রথম আচার। এই আচার লগ্নপত্র বা মঙ্গলাচরণ নামেও পরিচিত। ঘটকের মাধ্যমে সম্বন্ধ করে বিবাহ স্থির হলে নগদ বা গহনাপত্রে যৌতুক ও অন্যান্য দেনাপাওনা চূড়ান্তভাবে স্থির করার জন্য যে অনুষ্ঠান হয়, তাকেই পাটিপত্র বলে। এই আচারের মাধ্যমেই বিবাহের অন্যান্য আচারের সূচনা ঘটে।[১]
[সম্পাদনা] পানখিল

পানখিল বাঙালি হিন্দু বিবাহের দ্বিতীয় আচার। এটি পাটিপত্রের ঠিক পরেই পালিত হয়। পানখিলের অর্থ পান পাতায় আনুষ্ঠানিকভাবে খিল দেওয়া বা খড়কে বেঁধানো। এই আচারটি প্রথমে বরের বাড়িতে এবং পরে কনের বাড়িতে অনুষ্ঠিত হয়। পানখিল আচারে বাড়ির মেয়েরা এবং প্রতিবেশিনীরা ‘বিয়ের গান’ গেয়ে থাকেন। এই গানের বিষয়বস্তু হল রাম ও সীতার বিবাহ।[১]

দধি মঙ্গল: বিবাহের দিন বর ও কন্যার উপবাস। তবে উপবাস নির্জলা নয়। জল মিষ্টি খাওয়ার বিধান আছে। তাই সারাদিনের জন্য সূর্য্যোদয়ের আগে বর ও কন্যাকে চিড়ে ও দৈ খাওয়ানো হয়।

গায়ে হলুদ: সংস্কৃত ভাষায় এই রীতিকে বলা হয় গাত্রহরিদ্রা। হিন্দু ধর্মে কয়েকটি জিনিসকে শুভ বলা হয়। যেমন শঙ্খধ্বনি, হলুদ ইত্যাদি। প্রথমে বরকে ও নিতবরকে সারা গায়ে হলুদ মাখানো হয়। পরে সেই হলুদ কন্যার বাড়ী পাঠানো হয়। কন্যাকে সেই হলুদ মাখানো হয়।

শঙ্খ কঙ্কন: কন্যাকে শাখা পরানো হয়।

এরপর বিকালে বিবাহের মূল অনুষ্ঠান শুরু হয়

বর বরণ: বর বিবাহ করতে এলে তাকে স্বাগত জানান কন্যাপক্ষ। সাধাবনত: কন্যার মা তার জামাতাকে একটি থালায় প্রদীপ, ধান দুর্ব্ব ও অন্যান্য কিছু বরণ সামগ্রী নিয়ে বরণ করেন। এরপর বরকে বাড়ীর ভিতরে নিয়ে যাওয়া হয় ও দুধ এবং মিষ্টি খাওয়ানো হয় ।

সাত পাক: বিবাহের মন্ডপে প্রথমে বরকে আনা হয়। এরপর কন্যাকে পিঁড়িতে বসিয়ে আনা হয়। সাধারণত: কন্যার জামাইবাবুরা পিঁড়ি ধরে থাকেন। কন্যা পান পাতা দিয়ে নিজের মুখ ঢেকে রাখেন। কন্যাকে পিঁড়িতে করে বরের চারপাশে সাতপাক ঘোরানো হয়।

শুভদৃষ্টি: বিবাহের মন্ডপে জনসমক্ষে বর ও কন্যা একে অপরের দিকে চেয়ে দেখন।

মালা বদল: কন্যা ও বর মালাবদল করেন। এই রীতির অর্থ হচ্ছে দুজন একে অন্যকে জীবনসঙ্গী হিসাবে মেনে নিলেন। মুসলমান মতে একই ভাবে কন্যাকে বলতে হয় "কবুল"। আবার ঠিক এই রকমই খৃষ্টান মতে চার্চের ফাদারের সামনে বর ও কন্যা বিবাহে সন্মতি জানান।

সম্প্রদান: কন্যার পিতা কন্যাকে জামাতার হাতে সম্প্রদান করেন বেদমন্ত্রে। বরও জানান যে তিনি কন্যার ভরন পোষনের দ্বায়িত্ব নিলেন। বিবাহের মন্ত্র হল যদিদং হৃদয়ং তব, তদিদং হৃদয়ং মম।

অঞ্জলি: কন্যা ও বর খৈ অগ্নাহুতি দেন। প্রচলিত বাংলায় একে বলে খৈ পোড়া। বৈদিক যুগে মানুষ নানা ধরনের শক্তির উপাসনা করতেন। অগ্নিও তাদের মধ্যে অন্যতম।

সিঁদুর দান: বিবাহের শেষ রীতি হল বর কন্যার কপালে সিঁদুর লেপন করেন। বাঙালি হিন্দু নারীরা স্বামীর মঙ্গল কামনায় সিঁদুর পরেন।

জাতিভেদে ও অঞ্চলভেদে এই রীতি কিছু পরিবর্তিত হয়।




বিউটি বোর্ডং বাংলাদেশের ঢাকার পুরনো অংশের বাংলা বাজারে ১নং শ্রীশদাস লেনে অবস্থিত একটি দোতলা পুরাতন বাড়ি যার সাথে বাঙালির শিল্প-সংস্কৃতির ইতিহাস জড়িত এবং বাংলা সাহিত্য-সংস্কৃতির গুণী মানুষদের আড্ডার একটি কেন্দ্র বা ইতিহাসের ভিত্তিভূমি বলে মনে করা হয়। বিউটি বোর্ডং এর জন্মলগ্ন থেকেই এখানে আড্ডা দিতেন প্রথিতযশা কবি, সাহিত্যিক, বুদ্ধিজীবী, শিল্পী, সাংবাদিক, চিত্রপরিচালক, নৃত্যশিল্পী, গায়ক, অভিনেতাসহ বিভিন্ন শ্রেণী-পেশার মানুষ। এখানে যারা আড্ডার আসরে আসতেন এদের মধ্যে কবি শামসুর রাহমান, রণেশ দাসগুপ্ত, ফজলে লোহানী, আবু হেনা মোস্তফা কামাল, শিল্পী দেবদাস চক্রবর্তী, সমরজিৎ রায় চৌধুরী, ব্রজেন দাস, হামিদুর রহমান, বিপ্লব দাশ, আবুল হাসান, মহাদেব সাহা, আহমেদ ছফা, হায়াৎ মাহমুদ, সত্য সাহা, এনায়েত উল্লাহ খান, আল মাহমুদ, আল মুজাহিদী, আবু জাফর ওবায়দুল্লাহ, ড. মুনতাসীর মামুন, ফতেহ লোহানী, জহির রায়হান, খান আতা, আখতারুজ্জামান ইলিয়াস, সৈয়দ শামসুল হক, জিল্লুর রহমান সিদ্দিকী, নির্মল সেন, ফয়েজ আহমদ, গোলাম মুস্তাফা, খালেদ চৌধুরী, সমর দাশ, ফজল শাহাবুদ্দিন, সন্তোষ গুপ্ত, আনিসুজ্জামান, নির্মলেন্দু গুণ, বেলাল চৌধুরী, শহীদ কাদরী, ইমরুল চৌধুরী, সাদেক খান, ড. বোরহানউদ্দিন খান জাহাঙ্গীর, শফিক রেহমান, মহিউদ্দিন আহমেদ, আসাদ চৌধুরী, সিকদার আমিনুর হক, জুয়েল আইচ প্রমুখ।[তথ্যসূত্র প্রয়োজন]



আদিবাসী চাকমা সম্প্রদায়ের অন্যতম প্রধান আনন্দ-উৎসব বাংলা বছরের শেষ দুই দিন ও নববর্ষের দিন এই উৎসব পালন করা হয়।



বিদ্যাসাগর মেলা পশ্চিমবঙ্গের রাজধানী কলকাতায় আয়োজিত ঈশ্বরচন্দ্র বিদ্যাসাগরের নামাঙ্কিত একটি শিক্ষামূলক মেলা। বঙ্গীয় সাক্ষরতা প্রসার সমিতি এই মেলার আয়োজক। এই মেলার সূচনা হয় ১৯৯৪ সালে বিদ্যাসাগর মহাশয়ের প্রয়াণ-শতবর্ষে। প্রথমে এই মেলাটি পূর্ব মেদিনীপুর জেলার ঘাটাল মহকুমার অন্তর্গত বীরসিংহ গ্রামে। প্রসঙ্গত উল্লেখ্য এই বীরসিংহ গ্রামই বিদ্যাসাগর মহাশয়ের পৈত্রিক ভিটা ও জন্মস্থান। পরবর্তীকালে এই মেলা স্থানান্তরিত হয় কলকাতায়। ক্রমে মেলার সঙ্গে যুক্ত হয়ে পড়ে সাক্ষরতা অভিযানের একটি দিকও। বর্তমানে এই মেলাটি কলকাতার অন্যতম বৃহৎ মেলা। পশ্চিমবঙ্গের বিশিষ্ট রাজনৈতিক ব্যক্তিত্ব বিমান বসু এই মেলার প্রধান সংগঠক।
[সম্পাদনা] ইতিহাস

১৯৯৪ সালে বিদ্যাসাগর প্রয়াণ-শতবর্ষ উপলক্ষ্যে তদনীন্তন অবিভক্ত মেদিনীপুর জেলার ঘাটাল মহকুমাস্থ বিদ্যাসাগর মহাশয়ের জন্মভূমি বীরসিংহ গ্রামে মহকুমার শিক্ষানুরাগী মানুষদের প্রত্যক্ষ সহযোগিতায় বঙ্গীয় সাক্ষরতা প্রসার সমিতি পাঁচ দিন ব্যাপী প্রথম বিদ্যাসাগর মেলার আয়োজন করে। এই মেলায় সাক্ষরতা প্রসার বিষয়ে আলোচনা, গান, নাটক, বিবিধ প্রদর্শনী ও নানা অনুষ্ঠানের সফল আয়োজন করা হয়েছিল। বাংলা লোকসংস্কৃতির নানা আঙ্গিক এই মেলায় উপস্থাপিত হয়। পাঁচ দিনে প্রায় পাঁচ লক্ষ মানুষ অংশ নিয়েছিলেন এই মেলায়, যাঁদের অধিকাংশই ছিলেন আশপাশের গ্রামবাসী। মেলার এই সাফল্যে অনুপ্রাণিত হয়ে পরের বছরও বীরসিংহে বিদ্যাসাগর মেলার আয়োজন করা হয়। এই বছর মেলার আয়তন ও আয়োজন বেশ বৃদ্ধি পায়। তবে গ্রামীণ অঞ্চলে সম্পূর্ণ অভিজ্ঞতাহীনভাবে মেলা করতে গিয়ে আয়োজকদের কিছু আর্থিক ঘাটতি হয়েছিল। সেই ঘাটতি মেটাতে পরের বছর থেকে বীরসিংহের পাশাপাশি কলকাতায় মেলা করার সিদ্ধান্ত নেন কর্তৃপক্ষ। ১৯৯৪ সাল থেকে কলকাতায় বিদ্যাসাগর মেলার সূচনা হয়। প্রথমে রবীন্দ্র সদন সংলগ্ন ময়দানের একটি অংশে মেলা আয়োজিত হত। বর্তমানে এই মেলাটি আয়োজিত হয় কলকাতার মিলনমেলা মেলাপ্রাঙ্গনে। অবশ্য বীরসিংহ গ্রামের মেলাটিও পাশাপাশি সমান উৎসাহ ও উদ্দীপনার সঙ্গে অনুষ্ঠিত হয়ে থাকে।
[সম্পাদনা] কর্মসূচি

বিদ্যাসাগর মেলার প্রাথমিক উদ্দেশ্য ছিল সার্বিক সাক্ষরতার প্রসার ঘটানো। এই উদ্দেশ্যে নানা কর্মসূচির মাধ্যমে পশ্চিমবঙ্গে জেলায় জেলায় নিরক্ষরতা দূরীকরণের প্রচেষ্টা চালানো হয়। বর্তমানে সারা রাজ্যে সার্বিক সাক্ষরতার হার ৭০ শতাংশের কাছাকাছি। এই সাফল্যের পশ্চাতে বিদ্যাসাগর মেলারও বিশেষ অবদান রয়েছে।

বিদ্যাসাগর মেলা থেকে গৃহীত অপর এক অভিনব কর্মসূচি হল বিদ্যাসাগর বিদ্যালয় স্থাপন। বিদ্যাসাগর স্মারক বিক্রয় করে প্রাপ্ত অর্থ ব্যাংকে জমা রেখে লব্ধ টাকায় প্রথমে মেদিনীপুর ও পরে রাজ্যের অপরাপর জেলায় স্থাপন করা হয় এই বিদ্যাসাগর বিদ্যালয়। এই বিদ্যালয়ের তিনটি পর্যায় – একটি সাধারণ, যেখানে নবসাক্ষরগণ তৃতীয় শ্রেণি থেকে ভর্তি হতে পারেন, একটি মুক্ত বিদ্যালয় ও একটি নৈশ বিদ্যালয়। সাক্ষরতার প্রসার ঘটানোর জন্য সকল রাজনৈতিক মতাদর্শকে এক ছাতার তলায় আনতেও অনেকটাই সফল এই বিদ্যাসাগর মেলা।

এছাড়া, বিদ্যাসাগর মহাশয়ের জন্মস্থান বীরসিংহ গ্রামটিকে একটি আদর্শ গ্রাম হিসাবে গড়ে তোলার প্রয়াস নেওয়া হয়েছে সরকারি ও বেসরকারি উদ্যোগে।



বিয়ের আংটি (ইংরেজি ভাষায়: Wedding ring বা Wedding band) হচ্ছে আঙুলে পরিধেয় এক প্রকার ধাতব আংটি। বিভিন্ন আঞ্চলিক সংস্কৃতির ওপর ভিত্তি করে এটি মূলত ডান বা বাম হাতের অনামিকায় পরা হয়।

এধরনের আংটি বিয়ের প্রতীক হিসেবে ধরা হয়। নারী বা পুরুষ বিয়েতে এটি একে অপরের প্রতি বিশ্বাস ও আনুগত্যের নির্দেশ করতে এটি পরিধান করে। এ ধরনের আংটি পরার ইউরোপীয় আচার বর্তমানে ইউরোপ পেরিয়ে সারা বিশ্বেই ব্যাপকভাবে প্রচলিত।
[সম্পাদনা] ঐতিহ্যের চর্চা
[সম্পাদনা] বিবাহপূর্ব আচার

কিছু কিছু সংস্কৃতির বৈবাহিক আচারে আংটি প্রদান একটি নির্দিষ্ট ধারার উপহার সামগ্রী হিসেবে গণ্য। এই ধারাটি শুরু হয় বাগদানের আংটি প্রদানের মাধ্যমে। বাগদানের আংটি প্রদানের এই আচার প্রাচীন রোমেও প্রচলিত ছিলো, ধারণা করা হয় এই আচারের প্রচলনকাল এর থেকেও পুরোনো।[১] বর্তমানে অন্যান্য বেশকিছু আচার তৈরি হয়েছে, যা মূলত গহনা ব্যবসায়ীদের সৃষ্টি। এর মধ্যে আছে বাগদানের পূর্বেই উপহার হিসেবে বিভিন্ন রকম আংটির ব্যবহার। এর মধ্যে আছে সত্যিকারের সম্পর্ক শুরু হওয়া উপলক্ষে আংটির ব্যবহার, চিরকাল সম্পর্ক টিকিয়ে রাখাকে স্মরণ করে আংটি আদানপ্রদান ইত্যাদি; এমন কী কিছু ক্ষেত্রে প্রথম সন্তান জন্মের পর তা স্মরণ করেও আংটি প্রদান করার সংস্কৃতি তৈরি হয়েছে। এছাড়াও আছে সম্পর্কের অতীত, বর্তমান, ও ভবিষ্যতের স্মরণে প্রদেয় ত্রয়ী আংটি; যা সাধারণত গোল করে কাটা ব্রিলিয়ান্ট-কাট দেওয়া হীরা ব্যবহার করে তৈরি করা হয়।




বিলল্প সংস্কৃতি বলতে আমরা বুঝি এক ধরনের সংস্কৃতি যা মূলধারার সংস্কৃতি বা জনপ্রিয় সংস্কৃতির আওতা থেকে বা প্রভাব থেকে বাইরে থাকে এবং এটি অন্য এক বা একাধিক উপসংস্কৃতির প্রভাবে থাকে। এইসব উপসংস্কৃতির মধ্যে আবার মিল খুব সামান্য, তাদের পারস্পরিক গুপ্তথাকার প্রবণতা ছাড়া। কিন্তু সাংস্কৃতিক বিদ্যার এই গুপ্তথাকার প্রবণতাকে ব্যবহার করা হয় তাদের শ্রেণীবিভাগ করার জন্য যার নাম দেয়া হয়েছে বিকল্প সংস্কৃতি। একে আবার অধিকতর রাজনৈতিক শব্দের সাথে তুলনা করা হয় যা হলো বিপরীত সংস্কৃতি।
[সম্পাদনা] বিকল্প সংস্কৃতির ধারণা

৫০-এর দশকে পশ্চিম ইউরোপ ও উত্তর আমেরিকার বয়ঃসন্ধিকাল সম্পর্কে নতুন ধারণার উন্নতির মাঝে বিকল্প সংস্কৃতির ধারণাটার শিকড়টা অবস্থান করছে। বয়ঃসন্ধিকালকে সাধারণভাবে পিতামাতার মূল্যবোধের প্রতি ও কর্তৃপক্ষের বিরূদ্ধে এক ধরনের যুদ্ধ হিসেবে দেখা হয় দ্যা ওয়াইল্ড ওয়ান (১৯৫৩) ও রিবেল উইদাউট আ কজ (১৯৫৫) নামের মার্কিন সিনেমাতে ও টেডি বয় সংস্কৃতির উত্থানের মাঝে পশ্চিম ইউরোপ ও উত্তর আমেরিকাতে। ঐতিহ্যবাহী সামাজিক ধারণা ও মূল্যবোধের প্রতি এই বিরোধের কারণটা ব্যাক্তিগত হলেও যখন তা একটি দলের অংশের উপর প্রয়োগ করে হয় তখন সেটা ব্যাখা করা সহজ হয়।
[সম্পাদনা] বিকল্প সংস্কৃতির বিকাশ ও সামাজিক গতিশীলতা

একটি ছোট শহর বা অঞ্চলে তরুণ কর্মজীবি মানুষ যখন উপলদ্ধি করে জীবন ধারণের প্রয়োজনীয় উপাদানের ঘাটতি তখনই বিকল্প সংস্কৃতির সৃষ্টি হয়। এর প্রতিক্রিয়ায় দ্রুত দেখা যায় মানুষের মাঝে পরিবর্তন তাদের জীবনযাত্রায়, শিল্পে ও সংগীতে। উদাহরণ স্বরূপ ৬০-এর দশকের হিপ্পি সংস্কৃতির কথা বলা যায়। আফ্রিকান আমেরিকানদের হিপহপ সংস্কৃতির কথাও উল্লেখযোগ্য যা তাদের জন্য সুযোগ সৃষ্টি করেছিল অনুপ্রবেশ্য আমেরিকান সংস্কৃতিতে জায়গা করে নিতে। এইসব উপসংস্কৃতির একটা জায়গাতে একই স্থানে অবস্থান করে তা হলো গণমাধ্যমের নেতিবাচক মনোযোগ। এর কারণ হিসেবে বলা যায় এইসব উপসংস্কৃতির আচারের মাঝে আইন অমান্য করার প্রবণতা, যেমন তাদের শারীরিক উপস্থিতি, তাদের অপ্রাতিষ্ঠানিক প্রবণতা, ভোগবাদী প্রবণতার বিরোধীতা ও তাদের অধিকমাত্রায় প্রশয় যৌনতায় ও মাদকদ্রব্য ব্যবহারে। যেমন -হার্ডকোর পাঙ্ক ও স্ট্রেইট এ্যাডজ দলগুলো।




বিহু ভারতের অসম রাজ্যের একটি লোকনৃত্য। অসমীয়া লোকসঙ্গীতের সুরে এই নৃত্যানুষ্ঠান হয়।




বীরোচিত নগ্নতা বা আদর্শ নগ্নতা ধ্রুপদি বিদ্যায় বর্ণিত ধ্রুপদি ভাস্কর্যে নগ্নতার প্রয়োগের একটি আদর্শ। এই আদর্শের প্রয়োগ হত, ভাস্করের বিষয়বস্তু যে নশ্বর মানবিক, অর্থাৎ বীর বা অর্ধদৈব কোনো সত্ত্বা, তা বোঝাতে। এই প্রথার সূচনা প্রাচীন ও ধ্রুপদি গ্রিসে। পরবর্তীকালে হেলেনীয় ও রোমান ভাস্কর্যেও এই আদর্শ গৃহীত হয়েছিল। এই ধারণা নারী ও পুরুষ উভয় প্রকার ভাস্কর্যই নির্মিত হয়েছে। নারী ভাস্কর্যগুলি রূপ পেয়েছে ভেনাস ও অন্যান্য দেবীদের মূর্তিনির্মাণশিল্পে।[১] তিভোলি জেনেরাল বা ডেলোজ "সিউডো-অ্যাথলেট" প্রভৃতি রোমান উদাহরণের ক্ষেত্রে রোমান অতি-বাস্তব গ্রিক দেবতার মতো দেহবিশিষ্ট আবক্ষমূর্তি নির্মাণশৈলীর এক বিপরীত রীতি লক্ষিত হয়।

ধারণাটির প্রবর্তনের পর এর মধ্যে নানা পরিবর্তন এসেছে। ধ্রুপদি ভাস্কর্যে নগ্নতার অন্যান্য শৈলীও উদ্ভুত হয়েছে। উদাহরণস্বরূপ বলা যায়, পরাজিত বীর অথচ বর্বর শত্রুর মূর্তি ডাইং গল নির্মিত হয়েছে প্যাথেটিক নগ্নতা শৈলীতে।[২]) টোনিও হোলকারের মতে, খ্রিস্টপূর্ব চতুর্থ শতাব্দী বা তারও পূর্বের গ্রিক শিল্পরীতি বলে উল্লেখ করেছেন এই শৈলীটিকে।




বাংলাদেশের পার্বত্য চট্টগ্রাম এলাকার প্রধাণ ৩টি আদিবাসী সমাজের বর্ষ বরণ উৎসব। এটি তাদের প্রধাণ সামাজিক অনুষ্ঠানগুলোর একটি। এ উৎসবটি ত্রিপুরাদের কাছে বৈসুক, বৈসু বা বাইসু , মারমাদের কাছে সাংগ্রাই এবং চাকমা ও তঞ্চঙ্গ্যাদের কাছে বিজু নামে পরিচিত। বৈসাবী নামকরনও করা হয়েছে এই তিনটি উৎসবের এর প্রথম অক্ষর গুলো নিয়ে।
সূচিপত্র
 [আড়ালে রাখো] 

    ১ বিজু
    ২ সাংগ্রাই
    ৩ বৈসুক
    ৪ পানি উৎসব
    ৫ তথ্য সূত্র

[সম্পাদনা] বিজু

চাকমা ও তঞ্চঙ্গ্যাগণ এ উৎসবটি ৩দিন ধরে পালন করেন। এ ৩ দিন হল চৈত্রের শেষ ২দিন ও বৈশাখের প্রথম দিন। এর মাঝে চৈত্রের শেষ দিনটি এই উৎসবের মূল আকর্ষণ। এ দিন ঘরে ঘরে পাঁচ প্রকারের সবজি সহকারে বিশেষ খাদ্য পাঁচন রাধা হয়। তাঁরা বিশবাস করেন এই পাঁচনের দৈব গুণাবলী আগত বছরের অসুস্থতা ও দুর্ভাগ্য দূর করবে। এদিন বিকেলে খেলা হয় ঐতিহ্যবাহী খেলা ঘিলা, বৌচি ইত্যাদি। তরুণীরা পানিতে ফুল ভাসিয়ে দেয়। বিজু উৎসবের এই ৩দিন কেউ কোনো জীবিত প্রাণী বধ করেন না।
[সম্পাদনা] সাংগ্রাই

মারমা আদিবাসীরা বর্ষবরণের এই উৎসব কে পালন করেন সাংগ্রাই নামে। এ উৎসব চলে ৪দিন ধরে। মারমাগণ সবাই বুদ্ধএর ছবি সহকারে নদীর তীরে যান এবং দুধ কিংবা চন্দন কাঠের জল দিয়ে এ ছবিটিকে স্নান করান। তারপর আবার এই ছবিটিকে আগের জায়গায় অর্থাৎ মন্দির বা বাসাবাড়িতে ফিরিয়ে নিয়ে যাওয়া হয়।


[সম্পাদনা] বৈসুক

ত্রিপুরাগণ শিবএর পূজা ও তাঁর কাছে ক্ষমা প্রার্থণার মাধ্যমে এ দিবসটি পালন করেন।
[সম্পাদনা] পানি উৎসব

পানি উৎসবটি প্রতিটি এলাকাতেই কমবেশি জনপ্রিয়। এটিও বৈসাবী উৎসবেরই একটি অংশ। এ উৎসবে আদিবাসীরা সবাই সবার দিকে পানি ছুঁড়ে উল্লাসে মেতে ওঠেন যেন গত বছরের সকল দুঃখ, পাপ ধুয়ে যায়। এর আগে অনুষ্ঠিত হয় জলপূজা।




ব্যারনি অকল্যান্ড গ্রেট ব্রিটেন এবং আয়ারল্যান্ডের অভিজাত সম্পদ্রায়ের একটি সাধারণ উপাধি। ১৭৮৯ খ্রিস্টাব্দে যখন উইলিয়াম এডেনকে আয়রল্যান্ডের অভিজাত সম্প্রদায়ের ব্যারন অকল্যান্ড হিসেবে মনোনীত করা হয় তখন থেকেই এই উপাধির যাত্রা শুরু। এরপর ১৭৯৩ সালে তাকে গ্রেট ব্রিটেনের ডুরহাম রাজ্যের পশ্চিম অকল্যান্ডে অভিজাত সম্প্রদায়ের ব্যারন অকল্যান্ড হিসেবে গ্রহণ করা হয়। এডেন একজন সফল এবং প্রখ্যাত রাজনীতিবিদ এবং অর্থনৈতিক বিশেষজ্ঞ ছিলেন। তিনি আয়ারল্যান্ডের মুখ্য সচিব, স্পেনের রাষ্ট্রদূত এবং বোর্ড অফ ট্রেডের সভাপতি হিসেবে দায়িত্ব পালন করেছিলেন। তার দ্বিতীয় পুত্র যে দ্বিতীয় ব্যারন হিসেবে গৃহীত হয়, তার নাম জর্জ এডেন। তিনিও বিখ্যাত রাজনীতিবিদ ছিলেন এবং ব্রিটিশ ভারতের গভর্নর জেনারেল হিসেবে দায়ীত্ব পালন করেন। ভারতবর্ষে তিনি লর্ড অকল্যান্ড নামে সমধিক পরিচিত। ১৮৩৯ সালে এই জর্জ এডেনকে ব্রিটেনের সারে রাজ্যের নরউডের ব্যারন এডেন হিসেবে এবং যুক্তরাজ্যের অভিজাত সম্প্রদায়ের প্রতিনিধি হিসেবে প্রথম অকল্যান্ডের আর্ল হিসেবে মনোনীত করা হয়েছিল।
[সম্পাদনা] ব্যারন অকল্যান্ড (১৭৮৯)

    উইলিয়াম এডেন, ১ম ব্যারন অকল্যান্ড (১৭৪৪ - ১৮১৪)
    জর্জ এডেন, ২য় ব্যারন অকল্যান্ড (১৭৮৪ - ১৮৪৯)

[সম্পাদনা] অকল্যান্ডের আর্ল (১৮৩৯)

    জর্জ এডেন, অকল্যান্ডের প্রথম আর্ল (১৭৮৪ - ১৮৪৯)




ব্যালে হচ্ছে নৃত্য ও নৃত্যকলা কৌশলের এক সমন্বিত রূপ। ব্যালেতে নাচ, মূকাভিনয়, অভিনয় এবং সঙ্গীতের (কন্ঠ ও যন্ত্র) সমন্বয়ে শিল্প সৃষ্টি করা হয়। ব্যালে একক ভাবে বা অপেরার অংশ হিসেবে উপস্থাপন করা হয়। অভাবনীয় শারিরীক কৌশলের সাথে সঙ্গীতের এক অপূর্ব মিলন দেখা যায় ব্যালেতে। বিশেষ করে পায়ের কাজের তো তুলনাই হয়না।

মূলতঃ পাশ্চাত্য এই শিল্পের ইতিহাসে দেখা যায় যে, দোমিনিকো ড্য পিয়াসেনজা ই (১৩৯০-১৪৭০) তাঁর ব্যালেটি বা ব্যালি (baletti or balli)'তে সর্বপ্রথম নাচের (dance) এর পরিবর্তে ব্যালো (ballo) শব্দটি ব্যবহার করেন; সেখান থেকেই ব্যালে শব্দটির উৎপত্তি হয়েছে। তবে প্রথম সতিকারের ব্যালে অনুষ্ঠিত হয়েছিল ১৫৮১ সালে। বালথাসার ড্য ব্যজ্যঁইইউ এর ব্যালে কমিক ড্য লা রোয়েন । ১৫৮১ সালে ফ্যাব্রিটিও কারোসো ব্যালে নৃত্যের উপর একটি টেকনিক্যাল ম্যানুয়েল প্রকাশ করেন । এর নাম ছিল ইল ব্যালেরিনো ।



ব্রহ্মসংগীত হল ব্রাহ্মসমাজের উপাসনার নিমিত্ত রচিত ও গেয় আধ্যাত্মিক সঙ্গীত পদাবলি। ঊনবিংশ শতাব্দীর প্রথম ভাগ থেকে বিংশ শতাব্দীর মধ্যভাগ পর্যন্ত সময় ব্রহ্মসঙ্গীতের রচনাকাল। ‘ব্রহ্মসংগীত’ নামটি ব্রাহ্মসমাজ প্রতিষ্ঠাতা ও প্রথম ব্রহ্মসঙ্গীত রচয়িতা রাজা রামমোহন রায় প্রদত্ত। [১] ১৮২৮ সালে রাজা রামমোহন তাঁর ও তাঁর কয়েকজন বন্ধুর রচিত গান নিয়ে প্রথম ‘ব্রহ্মসঙ্গীত’ নামক এক সঙ্গীত সংকলন প্রকাশ করেন। সাধারণ ব্রাহ্মসমাজ প্রকাশিত উক্ত গ্রন্থের পঞ্চদশ সংস্করণে গানের সংখ্যা ২০১৩। [২]

রাজা রামমোহন ছাড়া অন্যান্য উল্লেখযোগ্য ব্রহ্মসংগীতকার হলেন মহর্ষি দেবেন্দ্রনাথ ঠাকুর, বিজয়কৃষ্ণ গোস্বামী, ত্রৈলোক্যনাথ সান্যাল, শিবনাথ শাস্ত্রী, রজনীকান্ত সেন, অতুলপ্রসাদ সেন, জ্যোতিরিন্দ্রনাথ ঠাকুর, সত্যেন্দ্রনাথ ঠাকুর, দ্বিজেন্দ্রনাথ ঠাকুর, উপেন্দ্রকিশোর রায়চৌধুরী, সুকুমার রায়, প্রতাপচন্দ্র মজুমদার, স্বামী বিবেকানন্দ প্রমুখ। এছাড়া মীরাবাই, গুরু নানক ও কবীর রচিত কিছু ভজন ও বেদ ও উপনিষদ থেকে বিভিন্ন স্তোত্রও সুরসহযোগে ব্রহ্মসঙ্গীত রূপে গীত হয়।




ব্রাজিলের কার্নিভাল (পর্তুগিজ ভাষায়: Carnaval — উচ্চারণ: ক্যার্‌নাভাল্‌) হচ্ছে ব্রাজিলের একটি বাৎসরিক উৎসব, যা ইস্টারের চল্লিশ দিন আগে অনুষ্ঠিত হয়। লেন্টের কিছু নির্দিষ্ট দিনে রোমান ক্যাথলিক ও অন্যান্য কিছু খ্রিস্টধর্মাবলম্বী ঐতিহ্যগতভাবে মাংস ও ডিমজাত খাবার গ্রহণ করা ত্যাগ করে। ‘কার্নিভাল’ শব্দটি এসেছে ‘carnelevare’ থেকে, যার অর্থ ‘মাংস ত্যাগ করা’।[১] বিশ্বাস করা হয় যে, কার্নিভাল উদ্‌যাপনের বিষয়টি এসেছে সাতুরলানিয়ার পেগান উৎসব থেকে, যা মূলত খ্রিস্টীয় ভাবাধারা থেকে উৎপত্তি।

এই উৎসবের সুরের স্পন্দন, অংশগ্রহণ, এবং পোষাক এক অঞ্চল থেকে অন্য অঞ্চলে ভিন্ন হয়ে থাকে। দক্ষিণের শহর রিউ দি জানেইরু ও সাঁউ পাউলুতে ভেনিস কার্নিভালের উৎসাহে এটি আয়োজন করে মূলত সাম্বা স্কুলগুলো। এই আনুষ্ঠানিক কুচকাওয়াজগুলো জনসাধারণের সামনে ব্যাপকভাবে প্রদর্শিত হয়, যদিও ব্লোকস নামের তুলনামূলক কম আয়োজনের কুচকাওয়াজগুলো অন্যান্য শহরগুলোতে দেখা যায়। উত্তর-পশ্চিমের শহর সালভাদর, পোর্টো সেগুরো, এবং রেসিফির রাস্তাতেও কুচকাওয়াজ অনুষ্ঠিত হয়, এবং সাধারণ জনগণ তাতে সক্রিয়ভাবে অংশ নেয়। এই কার্নিভাল আফ্রিকান-ব্রাজিলীয় সংস্কৃতি দ্বারা অত্যন্ত তাৎপর্যপূর্ণভাবে প্রভাবিত হয়েছে। এছাড়া উত্তর-পূর্বের ওলিন্দার কার্নিভালেরও বেশকিছু মৌলিক বৈশিষ্ট্য আছে, যদিও এর কিছু অংশ ভেনিস কার্নিভালের সাথে সাদৃশ্যপূর্ণ ও আঞ্চলিক লোকসাহিত্যের সাথে একটি হালকা সংঘর্ষের সৃষ্টি করেছে।

কার্নিভাল ব্রাজিলের সবচেয়ে জনপ্রিয় ছুটির দিন, এবং এই দিনে সর্বোচ্চ সংখ্যক অনুষ্ঠান অনুষ্ঠিত হয়। পুরো দেশের কাজকর্ম প্রায় এক সপ্তাহের জন্য সম্পূর্ণ বন্ধ হয়ে যায়। বিশেষ করে উপকূলবর্তী শহরগুলোতে রাত-দিন অনুষ্ঠান চলতে থাকে।[২] বিয়ারের বিক্রয় সারা বছরেরে তুলনায় ৮০% বৃদ্ধি পায়, এবং কার্নিভালকে সামনে রেখে পর্যটকের আগমন বৃদ্ধি পায় প্রায় ৭০%।[৩] এমতাবস্থায় এইডসের সংক্রমণ রোধে সরকার কনডম বিতরণসহ বিভিন্ন সচতনতামূলক ক্যাম্পেইন চালু করে।





ব্রাজিলের সংস্কৃতি বেশ বৈচিত্র্যময় একটি সংস্কৃতি। ঔপনিবেশিক শাসন আমলেই ব্রাজিলে বসবাসরত পর্তুগিজ, আফ্রিকান, ও আদিবাসী আমেরিকানদের ভেতর সাংস্কৃতিক ও জাতিগত মিশ্রণ ঘটে, যাকে কেন্দ্র করেই বর্তমান ব্রাজিলের সংস্কৃতির সবচেয়ে বড় অংশটি গড়ে উঠেছে। উনিশ শতকের শেষ দিকে ও বিশ শতকের গোড়ার দিকে ব্রাজিলে ইতালীয়, জার্মান, স্পেনীয়, আরব, ও জাপানি অভিবাসীদের আগমন ঘটে। এবং এসব জাতিগোষ্ঠীর মানুষের নিজস্ব সংষ্কৃতিও ব্রাজিলীয় সংস্কৃতির বিকাশ ও বৈচিত্র্যময়তাকে প্রভাবান্বিত করেছে, যার ফলশ্রুতিতে বর্তমানে ব্রাজিলে একটি বহুবৈচিত্রময় সংস্কৃতি ও বহুজাতিক সমাজব্যবস্থা গোড়াপত্তন হয়েছে।[১]

প্রায় তিন শতকেরও বেশি সময়ব্যাপী পর্তুগিজ সাম্রাজ্যের অংশ হিসেবে শাসিত হওয়ায় ব্রাজিলের সংস্কৃতির মূল অংশটি এসেছে পর্তুগিজ সংস্কৃতির কাছ থেকে। পর্তুগিজরা ব্রাজিলে মূলত যে বিষয়গুলোর ওপর প্রভাব ফেলেছে, তার মাঝে আছে পর্তুগিজ ভাষা, ক্যাথলিক চার্চ, এবং ঔপনিবেশিক নির্মাণশৈলী।[২] যদিও এই সংস্কৃতি আফ্রিকান, ও ব্রাজিলে বসবাসরত আদিবাসী আমেরিকানদের সংস্কৃতি ও ঐতিহ্য দ্বারা বেশ তীব্রভাবে প্রভাবিত হয়েছে, সেই সাথে অন্যান্য অ-পর্তুগিজ ইউরোপীয়দের দ্বারাও।[৩] ব্রাজিলীয় সংষ্কৃতির কিছু অংশ গড়ে উঠেছে ইতালীয়, জার্মান, ও অন্যান্য ইউরোপীয় অভিবাসীদের হাত ধরে। পূর্বে বেশ বড় সংখ্যায় আগমনকৃত এসকল ইউরোপীয়দের একটি বড় অংশ ব্রাজিলের দক্ষিণ ও দক্ষিণ-পূর্ব অংশে বাস করে, এবং ঐ অঞ্চলের সংস্কৃতিকে প্রভাবিত করেছে।[৪] আদিবাসী আমেরিকানরা মূলত ব্রাজিলের ভাষা ও রন্ধনশিল্পকে প্রভাবিত করেছে; অপরদিকে আফ্রিকানরা প্রভাব বিস্তার করেছে ভাষা, রন্ধনশিল্প, সঙ্গীত, নৃত্য, এবং ধর্ম ইত্যাদি নানাবিধ ক্ষেত্রে।


	