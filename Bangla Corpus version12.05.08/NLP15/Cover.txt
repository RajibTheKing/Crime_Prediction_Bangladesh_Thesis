
3244

এমন কথা প্রচলিত, বাংলাদেশের রাজনৈতিক দলগুলোর প্রধান সমস্যা ও দুর্বলতা তারা যতটা দেশপ্রেমিক তার চেয়ে বেশি ক্ষমতালোভী। ক্ষমতার প্রভাববলয়ে থেকে জনসেবা বা জনকল্যাণের চেয়ে নিজের পরিপুষ্টিতেই তারা বেশি আগ্রহী। স্বাধীনতার পর প্রথম নির্বাচিত সরকারের আমল থেকেই এর শুরু। রাজনীতিবিদদের ওপর বিরক্ত হয়ে এক সময় বঙ্গবন্ধু শেখ মুজিবুর রহমান বলেছিলেন, চাটার দল সব খেয়ে ফেলে। এই খেয়ে ফেলার চরিত্রই তারপর থেকে রাজনৈতিক দলগুলোর প্রধান বৈশিষ্ট্য হিসেবে আবির্ভূত হয়।
বঙ্গবন্ধুর পর জেনারেল জিয়া, জেনারেল এরশাদ, খালেদা ও হাসিনার আমলে সবকিছু খেয়ে ফেলার ধারাটি আরো পুষ্ট হয়েছে। দলের নেতাকর্মীরা প্রতিষ্ঠার জন্য ব্যবহার করেছে জনগণকে, কাটা-ছেঁড়া করেছে সংবিধান, করেছে বহু সংযোজন-বিয়োজন। জনগণের সহজ-সরল অনুভ‚তিতে সুড়সুড়ি দিয়ে নিজেদের ফায়দা লোটার জন্য কেউ কেউ সংবিধানে যোজনা করেছেন ধর্মের পবিত্র বাণী, কেউ করেছেন রাষ্ট্রধর্ম। কেউবা সংবিধানে সংযোজন করেছেন অর্থহীন শব্দগুচ্ছ ‘সামাজিক ন্যায়বিচার’।
’৭৫ সালের পট-পরিবর্তনের পর জেনারেলদের উদ্যোগে গঠিত হয়েছে রাজনৈতিক দল। স্বভাবতই তারা যে অবস্থান থেকে এসেছেন, দলে সেখানকার প্রাধান্য পরিলক্ষিত হয়েছে। রাজনীতিবিদরাও পরিবর্তনের এই ধারাটি মেনে নিয়েছেন। সরকারি আমলা, ব্যবসায়ী, পুঁজিপতিরাও এর সঙ্গে তাল মিলিয়েছেন। লক্ষ্য একটাই, রাষ্ট্রীয় ক্ষমতাকে পুঁজি করে ফায়দা লোটা। ফলে বাংলাদেশের রাজনৈতিক দলগুলো হয়ে উঠেছে রাজনীতিবিদ, সাবেক সামরিক-বেসামরিক আমলা ও পুঁজিপতির ককটেল। এরাই নিয়ন্ত্রণ করছে প্রধান দলগুলোর রাজনীতি।
রাজনীতি এখন লাভজনক ব্যবসায় পরিণত হয়েছে। রাজনৈতিক দলগুলো ক্ষমতার স্বাদ নেয়ার জন্য দলীয় আদর্শ বিসর্জন দিয়েছে। রাজনীতির সঙ্গে যুক্ত হয়ে ব্যবসায়ী না হয়েও একশ্রেণীর এমপি নেতা খুব দ্রুত অঢেল অর্থবিত্তের মালিক বনে গেছেন। আবার অনেকে অঢেল সম্পদ নিয়ে রাজনীতিতে এসে শুধু টাকার বিনিময়ে এমপি হয়েছেন। যাদের ভোটে নির্বাচিত হয়ে তারা এমপি হয়েছেন ক্ষমতায় গিয়ে তাদের ভুলে গেছেন। ব্যক্তিগতভাবে লাভবান হতে তারা চাকরির তদবির, আদম পাচার, টেন্ডারবাজি, চাঁদাবাজি, দখলবাজি, চোরাচালান, মাদক পাচার, ইয়াবা ব্যবসা, সরকারি প্রকল্পের টাকা আত্মসাৎ, সরকারি প্রতিষ্ঠানের ঠিকাদারি নিয়ন্ত্রণসহ অবৈধ আয়ের বিভিন্ন উৎসকে ব্যবসা হিসেবেই প্রাতিষ্ঠানিক রূপ দিয়েছেন। অবৈধ এসব উৎস থেকে সম্পদ অর্জনের জন্য তারা কখনো আদম পাচারকারী, কখনো টেন্ডারবাজ আবার কখনো মাছ ধরার জেলে হিসেবে নিজেকে উপস্থাপন করছেন। আবার টিভি চ্যানেলের লাইসেন্স আর মাছ ধরার ট্রলার বরাদ্দ নিয়ে মোটা অঙ্কের বিনিময়ে অন্যের কাছে তা বিক্রি করে দিচ্ছেন, তেমনি শুল্কমুক্ত লেটেস্ট মডেলের বিলাসবহুল গাড়ি আমদানির সুযোগ নিয়ে নিজ নামে গাড়ি এনেও তা ব্যবহার করেননি অনেকে।
 রাজনীতি আদর্শগত জায়গা বিচ্যুত হওয়া সাবেক সেনা কর্মকর্তা ও আমলা, ব্যবসায়ী পুঁজিপতি, কোটিপতি মিটার রিডাররা দলে ঢুকে রাতারাতি এমপি-মন্ত্রী হয়েছেন, অনেকে বানিয়েছেন টাকার পাহাড়। দলের চরিত্রে এই অধঃপতনের জন্যই ক্ষমতার কেন্দ্রবিন্দু হতে পেরেছে কিছু বিশেষ ভবন। এসব ভবন নিয়ন্ত্রণ করেছে দেশ, ব্যবসা-বাণিজ্য, প্রশাসন এবং প্রায় সবকিছু। এসব ভবনের আশীর্বাদে অনেকে রাতারাতি কোটিপতি বনেছেন, শিল্প-কারখানার মালিক হয়েছেন, কোটি কোটি টাকার ভূসম্পদ অর্জন করেছেন। সে জন্যই দেখা গেছে সচিবালয় নয়, নানা ভবন অনেক শক্তিশালী। ওয়ান-ইলেভেনে যারা ধরা পড়েছেন, যারা তালিকাভুক্ত হয়েছিলেন তারা সবাই ভবনের অবদান। রাজনৈতিক দলগুলোর চরিত্র কলুষিত হওয়ার কারণেই এসব ভবনের জন্ম হয়েছে।
রাজনৈতিক বিশ্লেষকদের মতে, যুগ যুগ ধরে মানুষের অধিকার আদায়ে অতীতে রাজনীতি করতেন নেতারা। তারা সঙ্কটের সময় মিছিল-মিটিং করে কারাবন্দি হতেন রাজপথ কাঁপাতেন। সামরিক-বেসামরিক আমলা ও ব্যবসায়ী নির্ভর রাজনীতির ধাক্কায় এ ধারার পরিবর্তন হয়েছে। যারা রাজনীতির প্রডাক্ট বলে বিবেচিত তারা এসবের সঙ্গে তাল মেলাতে না পেরে পরিত্যক্ত বা  ওল্ড হ্যাগার্ড বলে বিবেচিত হচ্ছেন। বৃথা হয়ে যাচ্ছে তাদের সারা জীবনের ত্যাগ-শ্রম।
বর্তমানে বদলে গেছে রাজনীতির ধরন। ক্ষমতা আর বৈধ-অবৈধ সম্পদ অর্জনের টার্গেট নিয়েই যেন সবাই রাজনীতিতে যুক্ত হচ্ছেন। বাংলাদেশের এমপি-মন্ত্রীদের বিত্তবৈভব আর বিলাসী জীবন দেখলেই প্রমাণিত হয় রাজনীতি এখন কতটা লাভজনক। বর্তমানে রাজনীতি এমনই লাভজনক হয়ে উঠেছে যে, বড় বড় শিল্প ও ব্যবসা প্রতিষ্ঠানের মালিকরা যেমন সময়ের প্রয়োজনে ব্যবসার হাল ধরতে সন্তানদের দায়িত্ব দেন, তেমনি রাজনীতিবিদরাও রাজনীতি নামক ব্যবসার হাল ধরতে নিজ নিজ পরিবারের সদস্যদের গড়ে তোলেন। তারাই সংশ্লিষ্ট এলাকার কর্ণধার হয়ে ওঠেন। নতুন কেউ যেন এলাকা দখল করে না নিতে পারে সে জন্য থাকেন তৎপর।
সূত্রমতে, রাজনীতির ময়দানে প্রতিদ্ব›দ্বী দলের রাজনীতিকরা একে অপরের শত্রæ ভাবাপন্ন হলেও সম্পদ অর্জনের ক্ষেত্রে এরা একাট্টা। ক্ষমতার দাপটে এসব রাজনীতিক অবৈধভাবে যেমন অঢেল সম্পদের মালিক হচ্ছেন, তেমনি এরাই একজোট হয়ে আইনের তোয়াক্কা না করে বৈধভাবে সম্পদ বাড়ানোর বিভিন্ন উৎস সৃষ্টি করছেন। প্রবীণ কয়েকজন রাজনীতিবিদ জানান, রাজনীতিকে যারা বিজয় হিসেবে নিয়েছেন, তাদের কাছে এ ব্যবসায় লোকসান বলতে কোনো শব্দ নেই। শুধু মুনাফা আর মুনাফা। অন্য পেশায় থেকেও যদি একবার রাজনীতিতে জড়িয়ে পড়েন, তিনি তার পুরনো পেশায় ফিরে যান না। দ্রুত টাকা কমানোর নেশায় বুঁদ হয়ে থাকা এসব রাজনীতিবিদ জীবিকা নির্বাহের মূল পেশা হিসেবে রাজনীতিকেই বেছে নেন। তবে ক্ষমতার পালাবদল হলে ব্যবসায়ী রাজনীতিকদের দেখা যায় না। ক্ষমতা চলে যাওয়ার পর দখলদাররা নিজ থেকেই সটকে পড়ে নির্বাচিত ক্ষমতাসীন দলের নেতাকর্মীদের স্থান করে দিতে। আবারো একই ঘটনার পুনরাবৃত্তি ঘটে পরবর্তী নির্বাচনের পর। এভাবেই এসব নেতা রাজনীতিকে ব্যবসা প্রতিষ্ঠানে পরিণত করছেন।
বাংলাদেশের রাজনৈতিক ইতিহাস ঘাঁটলে দেখা যায়, রাজনৈতিক দলগুলোর চরিত্র পরিবর্তনের ফলে ’৭৫-এর পরবর্তী সরকারগুলো ক্রমশ ব্যবসায়ী-আমলাদের নিয়ন্ত্রণে চলে গেছে। ব্যবসায়ীরা অর্থ বিনিয়োগ করে রাজনৈতিক দলের এমপি-মন্ত্রী হয়েছেন। ফলে বদলে গেছে রাজনীতির ধরন ও চরিত্র। জেনারেল জিয়ার আমলে ব্যবসায়ী ও আমলারা অর্থ উপার্জন ও রাজনীতি নিয়ন্ত্রণ শুরু করেন। স্বৈরাচার এরশাদের আমলে আমলাদের দুর্নীতি শিল্পের পর্যায়ে পৌঁছে যায়। নির্বাচনের অর্থের খেলা শুরু হয়। নির্বাচনে কে কত অর্থ খরচ করতে পারবেন তার ওপর নির্ভর করে জয়-পরাজয়। ’৯১, ’৯৬, ২০০১ সালের জাতীয় সংসদ নির্বাচনে ক্ষমতায় যাওয়ার জন্য ব্যবসায়ীদের ভূমিকা মুখ্য হয়ে দাঁড়ায়। এ সময় ব্যবসায়ীরা দলে দলে আওয়ামী লীগ, বিএনপিতে আশ্রয় নেন। তারা সরাসরি রাজনীতির নিয়ন্ত্রক শক্তির কাছে চলে যান। শুরু হয় ব্যবসায়ীদের রাজনৈতিক মহড়া। এ মহড়া প্রকৃত রাজনৈতিক শক্তিকে আরো দুর্বল করে দেয়।
 
ওয়ান ইলেভেন ও পরিবর্তন
ওয়ান-ইলেভেনের পর খালেদা-হাসিনা উভয়েই বুঝতে পারেন ব্যবসায়ী, আমলাদের রাজনৈতিক ভিত কতটুকু। জনগণের সঙ্গেই বা তাদের সম্পর্ক কী? শেখ হাসিনা গ্রেফতার হলে একজন আমলা বা ব্যবসায়ী রাজনীতিবিদ পাশে দাঁড়াননি। তার কারামুক্তিতে কোনো ব্যবসায়ী ভূমিকা রাখেননি। একই পরিণতি হয়েছিল খালেদা জিয়ার ক্ষেত্রেও। শেখ হাসিনা মুক্তি আন্দোলনে দলের সি গ্রেডের রাজনীতিবিদরা অগ্রণী ভ‚মিকা রাখেন। আর খালেদা জিয়ার জন্য খোন্দকার দেলোয়ার ভ‚মিকা রাখেন। এ সময় ব্যবসায়ী ও আমলাদের সুযোগ সন্ধানী চরিত্র পরিষ্কার হয়ে যায়। কিন্তু তারপরও উভয় নেত্রীর তখন নির্মম অভিজ্ঞতা থাকার পরও এই ব্যবসায়ী আমলাদের খপ্পর থেকে বের হয়ে আসতে পারছেন না। সরকারি দল হিসেবে আওয়ামী লীগ পরিচালনা করছেন সুবিধাবাদী আমলা ও ব্যবসায়ীরা। অন্যদিকে বিরোধীদলীয় নেত্রীর ডানে-বামে এখন পুরনো আমলা-ব্যবসায়ীদের বদলে নতুনরা স্থান দখল করে নিয়েছেন।
 বেসরকারি গবেষণা সংস্থা সেন্টার যার পলিসি ডায়ালগের (সিপিডি) এক গবেষণায় বলা হয়েছে, ৯০ শতাংশ এমপি স্থানীয় উন্নয়ন কর্মকাণ্ডের সঙ্গে জড়িত। চাকরির তদবির থেকে জমির মামলা নিষ্পত্তির কাজও তারা করে থাকেন। এমপিদের সংসদ বর্জনের হার বেড়ে গেছে উদ্বেগজনকভাবে। সংসদ বর্জনের হারের সঙ্গে পাল্লা দিয়ে এমপিদের বেতনভাতা বেড়েছে। ১৯৭৩ সালে একজন সংসদ সদস্যের বেতন ও অন্যান্য ভাতার পরিমাণ ছিল ২ হাজার ৫শ টাকা। বর্তমানে একজন সংসদ সদস্য বেতন ও অন্যান্য ভাতা মিলিয়ে পেয়ে থাকেন ৮৭ হাজার টাকা।
অধ্যাপক এমএম আকাশ বলেন, নির্বাচনে জেতার পর সংসদ সদস্যদের লক্ষ্য হয়ে থাকে, পরবর্তী নির্বাচনে কীভাবে জেতা যাবে। সে জন্য তারা টাকা সংগ্রহ করতে শুরু করেন। এসব করতে গিয়ে তারা সংসদের কথা ও জনগণের দেয়া প্রতিশ্রুতিও তারা ভুলে যান। অর্থ উপার্জন হয়ে দাঁড়ায় তাদের মুখ্য বিষয়। সংসদ সদস্য ও সিটি করপোরেশনের মেয়রদের নির্ধারিত ফরমে তাদের সম্পদের বিবরণ দাখিল করার কথা থাকলেও সেটি তারা যথাযথভাবে করছেন না।
যদিও এটি গত নির্বাচনে আওয়ামী লীগের দেয়া নির্বাচনী ইশতেহারের অন্যতম একটি অধ্যায়। তাদের সম্পদের হিসাব না দেয়ার পেছনে রাজনৈতিক ব্যবসায় আয়ের বিষয়টি অন্যতম বলে বিশ্লেষকরা মনে করেন। অনুসন্ধানে জানা গেছে, পূর্বেকার ক্ষমতাসীন সরকারগুলোর মতোই বর্তমান সরকারের এমপি আর নেতা থেকে শুরু করে মাঠ পর্যায়ের নেতাকর্মীরা রাজনীতির ব্যবসা করছেন। বিগত জাতীয় নির্বাচনে বিপুল আসন নিয়ে জয়ী হওয়ার পরই আওয়ামী লীগ ও তার অঙ্গসংগঠনের নেতাকর্মীরা দেশের প্রায় প্রতিটি জেলায় দখলবাজির মহোৎসব শুরু করে। দেশের জনগণ যেন তাদের অনৈতিক কাজের লাইসেন্স দিতেই তাদের ভোট দিয়েছিল। অবৈধ অর্থ উপার্জনের জন্য দখলবাজি, টেন্ডারবাজি, বাজার, হাট-ঘাট, ফুটপাথ অপদখল যেমন করতে শুরু করে, তেমনি পুকুর, নদী-খাল-বিল ও সাগরও তারা ছাড়েনি। জানা গেছে, প্রতিটি এলাকায় সরকার দলীয় এমপি এবং তার অনুসারীরাই নিয়ন্ত্রণ করছে ব্যবসা-বাণিজ্য। ন্যায়-অন্যায় কাজ, চাঁদাবাজি, ভর্তি বাণিজ্য, নিয়োগ বাণিজ্য, দখল বাণিজ্য, টেন্ডার বাণিজ্যের বিরুদ্ধে স্থানীয় থানা পুলিশ ও প্রশাসনের আইনানুযায়ী ব্যবস্থা নেয়ার ক্ষমতা নেই। শুধু এমপির নির্দেশনা বাস্তবায়ন নিয়ে ব্যস্ত থাকতে হয় প্রশাসনকে। সারাদেশের সড়ক ও জনপথ, স্বাস্থ্য প্রশাসন, স্থানীয় সরকার, মৎস্য ও প্রাণিসম্পদ, সিটি করপোরেশনসহ সব প্রশাসন স্থানীয় এমপি ও দলীয় নেতাকর্মী, অনুসারীদের নিয়ন্ত্রণে। কোটি কোটি টাকার ঠিকাদারি কাজ তারাই পাচ্ছেন। এ ছাড়া সরকারের বিভিন্ন বড় বড় কাজ পাইয়ে দিতে তদবির বাণিজ্য করছেন এমপি ও মন্ত্রীরা। এ ছাড়া বিভিন্ন ঠিকাদারি কাজ নিজেদের নামে নিয়ে তা বিক্রি করে দিচ্ছেন ব্যবসায়ীদের কাছে। খয়রাতি সাহায্যের কাজও রাজনীতির নিয়ন্ত্রণের বাইরে নয়।
 
প্লট বরাদ্দ
২০০৩ সালে বিএনপি-জামায়াত জোটের পাঁচ বছরের শাসনামলে বিধিবহিভর্‚তভাবে সরকারি প্লট নেন ১২৩ সংসদ সদস্য। এসব প্লট নিয়ে কেউ কেউ আর্থিক সুবিধার বিবেচনায় বিক্রি করে নগদ অর্থ নেন। ২০০৯ সালে আওয়ামী লীগের নেতৃত্বে মহাজোট ক্ষমতায় এসে একই পন্থায় গত আড়াই বছরে জনগণের ভোটে নির্বাচিত তাদের ১৫৭ জন এমপিকে প্লট বরাদ্দ দিয়েছে। বর্তমানে অনেক সংসদ সদস্যের প্লট বিক্রি করে আর্থিক সুবিধা নেয়ার অভিযোগ উঠেছে। উভয় দলের সংসদ সদস্যরাই প্লট নিয়ে আর্থিক সুবিধা নেয়ার রাজনীতিতে লিপ্ত।
 
শুল্কমুক্ত গাড়ি বাণিজ্য
এমপিদের ব্যবহারের জন্য শুল্কমুক্ত সুবিধায় গাড়ি আমদানির সুযোগ করে দেয়া হলেও এটি এখন বড় ব্যবসায় পরিণত হয়েছে। বর্তমান সংসদের ১৮০ জন সংসদ সদস্য শুল্কমুক্ত সুবিধায় গাড়ি কিনতে নিজেদের পকেট থেকে খরচ করেছেন ৮১ কোটি টাকা, আর দেশের রাজস্ব ক্ষতি হয়েছে এর প্রায় সাত গুণ। গাড়ি আমদানির তালিকা ঘেঁটে দেখা গেছে, বিরোধী দলের সদস্যরা সংসদে যেতে আপত্তি করলেও বিলাসবহুল গাড়ি আমদানির বেলায় তারা সরকারি দলের এমপিদের কাতারেই রয়েছেন। গত জোট সরকারের সময় ১৭০ জন সংসদ সদস্য বিলাসবহুল গাড়ি শুল্কমুক্ত সুবিধায় ক্রয় করেন। প্রায় সব সংসদ সদস্য এসব গাড়ি বিক্রি করে দেন ব্যবসায়ীদের কাছে। সে সময় রাষ্ট্রের ক্ষতি হয় ৪শ কোটি টাকা। যে টাকায় সংসদ সদ্যসরা গাড়ি ক্রয় করেন, তার তুলনায় রাষ্ট্র আরো পাঁচ গুণ টাকা খরচ করে।
এ কাতারে পিছিয়ে নেই সংরক্ষিত মহিলা আসনের সদস্যরাও। একজন শুল্ক গোয়েন্দা কর্মকর্তা বলেন, তাদের কাছে শুল্কমুক্ত সুবিধায় আনা বেশকিছু গাড়ির হাতবদল হওয়ার খবর এসেছে। রাজধানীর নামকরা কয়েকটি শোরুম থেকে এসব গাড়ি হাতবদল হচ্ছে বলে শোনা যায়। এ ক্ষেত্রে গাড়ির প্রকৃত মালিকানা অপরিবর্তিত রেখে শুধু আলাদা চুক্তিপত্রের মাধ্যমে হাতবদল করার কথা জানা যায়। তবে এসব খবরের সত্যতা কতটুকু, সে সম্পর্কে এখনো তারা নিশ্চিত হতে পারেননি। তাই বিষয়টি নানাভাবে খতিয়ে দেখা গেছে।
 
টিভি চ্যানেল অনুমোদন নিয়ে বিক্রি
২০০৯ সালের শেষদিকে দেশে নতুন করে ১০টি টিভি চ্যানেল অনুমোদন পেয়েছে। তথ্য মন্ত্রণালয় এসব টিভি চ্যানেল সম্প্রচারে ছাড়পত্র দেয়। এসব নতুন চ্যানেলের মালিকের প্রত্যেকেই আওয়ামী লীগের নেতা ও ঘনিষ্ঠ ব্যক্তি। খোঁজ নিয়ে জানা গেছে, অনুমোদন নেয়া ১০টি চ্যানেলের মধ্যে ৭টি ইতিমধ্যে বিক্রি করে দেয়া হয়েছে। বিক্রি করে অর্থনৈতিকভাবে লাভবান হতেই চ্যানেলের অনুমোদন নেয়া হয়েছিল বলে সূত্র জানায়। গত জোট সরকারের আমলেও বিভিন্ন চ্যানেলের অনুমতি নিয়ে বিক্রি করার ঘটনা আছে।
 
ট্রলারের লাইসেন্স নিয়ে বিক্রি
ক্ষমতাসীন দল আওয়ামী লীগের এমপি, নেতা ও দলের ঘনিষ্ঠজনরা মাছ ধরার জেলে না হয়েও সাগরের ট্রলারের বরাদ্দ নিয়েছেন। এতে করে বঞ্চিত হয়েছেন প্রকৃত ব্যবসায়ীরা। মহাজোট সরকার সমুদ্রে মাছ ধরতে ৩৪টি বাণিজ্যিক ট্রলারের লাইসেন্স দেয়। বরাদ্দপ্রাপ্তদের মধ্যে একজন প্রতিমন্ত্রীর স্ত্রী, একাধিক সংসদ সদস্য ও শীর্ষপর্যায়ের নেতৃত্বের আত্মীয়¯^জনও রয়েছেন। জানা গেছে, লাইসেন্স পাওয়া ব্যক্তিদের বড় অংশই মাছের ব্যবসা করেন না। কিন্তু বরাদ্দপত্রের শর্ত অনুযায়ী তাদের এখন মাছ ধরার কথা। নেতারা কেউ মাছ ধরার ব্যবসাও করছেন না। নতুন পাওয়া লাইসেন্স বিক্রির প্রক্রিয়াও শুরু হয়েছে। একটি লাইসেন্স এক থেকে দেড় কোটি টাকায় বিক্রির আলোচনা হচ্ছে বলে সূত্র জানায়। এর আগে বিএনপির নেতৃত্বাধীন জোট সরকারের আমলে ২০০৪ সালে ৫০টি নতুন ট্রলারের লাইসেন্স দেয়া হয়েছিল। লাইসেন্সগুলো পান হাওয়া ভবনকেন্দ্রিক ব্যবসায়ী ও বিএনপি নেতারা। লাইসেন্সগুলো ৫০ থেকে ৫৫ লাখ টাকায় বিক্রি করে দিয়েছেন তারা। সেসব ট্রলার এখন ব্যবসায়ীদের নামে চালু রয়েছে।
 
সাগর দখল করে বিক্রি
সরকার দলীয় এমপিদের দৃষ্টি পড়েছে কক্সবাজার সমুদ্রসৈকতের সরকারি জমির ওপর। গণপূর্ত অধিদফতরের ২৭টি খালি প্লট ও ভ‚মি মন্ত্রণালয়ের ৫৯টি প্লট পেতে মরিয়া এমপি ও প্রভাবশালী ব্যক্তিরা। গণপূর্ত বিভাগের জমিতে স্থানীয় প্রশাসন ৪শ ফ্ল্যাট বিশিষ্ট বহুতল ভবন নির্মাণের পরিকল্পনা দিয়েছে গণপূর্ত ও গৃহায়ণ মন্ত্রণালয়ের কাছে। গৃহায়ণ ও গণপূর্ত মন্ত্রণালয় সূত্রে জানা গেছে, সাগর পাড়ের জিলঞ্জা মৌজায় গণপূর্ত অধিদফতরের ২৪৭টি প্লট রয়েছে। প্রতিটি প্লট ৫ থেকে ১০ কাঠার। জোট সরকারের সময় ২২০টি প্লট এমপি, মন্ত্রী, বিএনপি ও তার অংগসঙ্গঠনের নেতা, ব্যবসায়ী, প্রভাবশালী ব্যক্তিদের নামে বরাদ্দ দেয়া হয়। এসব প্লটে তারা ৮ তলা, ১০ তলা ভবন করেছেন। জোট সরকার ২৭টি প্লটের বরাদ্দ দিয়ে যেতে পারেনি। সেই ২৭টি প্লট পেতে স্থানীয় এমপিরা দৌড়ঝাঁপ করছেন। প্লটগুলো না পাওয়ার আগেই বায়নার টাকা নিয়েছেন বলে জানা গেছে।
 
নিয়োগ বাণিজ্য ও ডিও লেটার
চাকরি ও ব্যবসাসহ বিভিন্ন কাজে মন্ত্রী-এমপিদের তদবির বাণিজ্য এখন জমজমাট। রাজনীতির ব্যবসার সবচেয়ে বড় অঙ্কটি মন্ত্রী আর এমপিরা পেয়ে থাকেন তদবির করে। অনুসন্ধানে জানা গেছে, সরকারি বিভিন্ন প্রতিষ্ঠানের চতুর্থ শ্রেণীর কর্মচারী থেকে প্রথম শ্রেণীর কর্মকর্তা পর্যন্ত সব পদে তদবির বাণিজ্য চলছে ধুমসে। চতুর্থ শ্রেণীর পদে তিন লাখ থেকে পাঁচ লাখ টাকা পর্যন্ত বাণিজ্য হচ্ছে। দ্বিতীয় শ্রেণীর কর্মকর্তা পদে তদবিরে চাকরি নিতে পাঁচ লাখ থেকে দশ লাখ টাকা পর্যন্ত খরচ করতে হয়। প্রথম শ্রেণীর পদে দিতে হয় পনেরো লাখ টাকার ওপরে। এক শ্রেণীর তদবিরকারীকে চাকরি দেওয়ার নামে মোটা অঙ্কের অর্থ দিতে হচ্ছে। সূত্র মতে, এখন চাকরির তদবিরে ডিও লেটারও ব্যবহার করা হচ্ছে। এলাকার উন্নয়নে মন্ত্রী-এমপিরা হরহামেশা ডিও লেটার (চাহিদাপত্র) দিয়ে থাকেন। নির্বাচনী প্রতিশ্রুতি এবং জনগণের দাবি পূরণে মন্ত্রণালয়সহ সরকারি প্রতিষ্ঠানে তারা দেন-দরবার করেন। কিন্তু চাকরিতে নিয়োগ দিতেও এখন অবৈধভাবে ডিও লেটার বাণিজ্য শুরু হয়। সরকারি, আধা-সরকারি অথবা স্বায়ত্তশাসিত সংস্থায় প্রতিদ্ব›িদ্বতামূলক নিয়োগ পরীক্ষার মাধ্যমে প্রার্থী চ‚ড়ান্ত করা হলেও কোনো ধরনের নীতি-নৈতিকতার ধার না ধেরে সরকারি চাকরির বিভিন্ন পদে লোক নিয়োগের জন্য মন্ত্রী ও এমপিরা ডিও লেটার পাঠাচ্ছেন। ফলে জনবল নিয়োগে রাষ্ট্রীয় সংস্থাগুলোতে এখন রীতিমতো তদবিরের হাট বসেছে। নিয়োগ নিয়ে চলছে বাণিজ্য।
তদবিরের ক্ষেত্রে পিছিয়ে নেই সরকারি দলের প্রভাবশালী নেতারাও। নিয়োগ প্রার্থীর পরীক্ষার প্রবেশপত্রের সঙ্গে মন্ত্রী, এমপি ও প্রভাবশালী নেতাদের ভিজিটিং কার্ড জুড়ে দিয়ে কিংবা নিয়োগ পরীক্ষার প্রবেশপথের ফটোকপির ওপর মন্ত্রী, এমপি ও প্রভাবশালী নেতারা জোর সুপারিশ করেও তদবির চালাচ্ছেন।
আদম পাচার : রাজনীতিক সংসদ সদস্যদের কেউ কেউ আবার নিজেরাই আদম পাচারকারী হচ্ছেন অর্থ উপার্জনের জন্য। সম্প্রতি মালয়েশিয়ায় ‘আদম’ পাচার নিয়ে চাঞ্চল্যের সৃষ্টি হয়। একটি অনুষ্ঠানে যোগদানের নামে মোট ১৯ জনকে মালয়েশিয়ায় নেয়ার চেষ্টা করে শেষ পর্যন্ত ১৪ জনের ক্ষেত্রে সফল হয়েছেন ওই এমপি। মানবাধিকার কর্মী ও সাংবাদিক পরিচয়ে একটি ভুঁইফোড় সংগঠনের কর্মকর্তা সাজিয়ে শ্রমিক পাচারের এ ঘটনায় মালয়েশিয়ায় তোলপাড় সৃষ্টি হয়। দেশের বিভিন্ন অঞ্চলের এসব যুবককে বঙ্গবন্ধু স্বাধীনতা ও ডিজিটাল বাংলাদেশ শীর্ষক একটি ভুয়া অনুষ্ঠানে যোগদানের কথা বলে মালয়েশিয়ায় নিয়ে যান এমপি।
 
হাট ঘাট বাজার দখল বাণিজ্য
রাজধানীসহ সারা দেশের হাট ঘাট বাজার আর ফুটপাথগুলো দখল করে বাণিজ্য শুরু হয় আওয়ামী লীগ ক্ষমতায় আসার পর। শুধু তা-ই নয়, স্থল, নৌবন্দর এবং সড়ক পরিবহনের টার্মিনালগুলোও দখলে নেন নেতারা। এসব স্থান থেকে কয়েক হাজার কোটি টাকা ব্যবসার লাভ পাচ্ছেন নেতাকর্মীরা। হাটবাজার আর ঘাটগুলো আওয়ামী লীগের অঙ্গসংগঠনের নেতাকর্মীরা অফিস বানিয়ে ভাড়া দিয়ে ব্যবসা করছেন। কোরবানির পশুর হাট মওসুমেও চলে সরকারি দলের নেতাদের বড় বাণিজ্য। রাজধানীতে এবার সব পশুর হাট বরাদ্দ পেয়েছেন আওয়ামী লীগ নেতাকর্মীরা। ঢাকা সিটি করপোরেশনের (ডিসিসি) সংশ্লিষ্ট কর্মকর্তাদের সঙ্গে সমঝোতার মাধ্যমে তারা হাটগুলোর টেন্ডার কিনে নিয়েছেন বলে অভিযোগ উঠেছে। এ ব্যাপারে ডিসিসির এক ঊর্ধ্বতন কর্মকর্তার সঙ্গে যোগাযোগ করা হলে তিনি জানান, স্থানীয় প্রভাবশালীদের দাপটে এবার দরপত্র বিক্রি কম হলেও জমা পড়েছে আরো কম। দরপত্র আরো বেশি বিক্রি হওয়ার কথা ছিল কিন্তু প্রভাবশালীদের দাপটে অনেকে কিনতে চাইলেও কিনতে পারেননি। পক্ষান্তরে যাও বিক্রি হয়েছে তা জমা পড়েনি। ৬৫৮টি দরপত্র বিক্রি হলেও জমা পড়েছে মাত্র ৫২টি। এতে মন্ত্রী-এমপিদের হাত রয়েছে বলেও তিনি জানান। গত সেপ্টেম্বর ইজারা চ‚ড়ান্ত হওয়া ১৩টি হাটের সবাই পেয়েছেন আওয়ামী লীগ নেতাকর্মীরা। আগের সরকারগুলোর আমলেও ছিল একই চিত্র। কেবল ব্যক্তির অবস্থান ছিল ভিন্ন।
 
জাতীয় সংসদের চিত্র
সংসদ সদস্যদের প্রধান কাজ আইন প্রণয়ন, গম বিতরণ নয় এ কথা জোরেশোরে আলোচিত হচ্ছে। বর্তমানে সংসদে যাদের ভূমিকা নিয়ে প্রশ্ন উঠেছে, সংসদে যারা প্রতিনিধিত্ব  করেছেন তাদের বড় অংশই রাজনীতিক নন। ব্যবসায়ী, শিল্পপতিদের বড় অংশ সংসদে প্রতিনিধিত্ব করছেন।
দেশের প্রধান দুটি রাজনৈতিক দল আওয়ামী লীগ ও বিএনপি। ক্ষমতায় যাওয়ার লোভে এ দুটি দলই দলে ভিড়িয়েছেন ব্যবসায়ীদের। প্রাধান্য দিয়েছেন পুঁজিপতিদের। শিল্পপতি ও ব্যবসায়ীদের ধাক্কায় দলে কোণঠাসা রাজনীতিবিদরা। আবার রাজনীতিবিদদের মধ্যে যারা দাপুটে তারা গোপনে ব্যবসায়ীদের সঙ্গে আঁতাত গড়ে তুলেছেন। অর্থাৎ রাজনীতিবিদ থেকে হয়েছেন ব্যবসায়ী। রাজনীতিবদরা আর্থিক সুবিধা নিতে গিয়ে মূল পরিচয়কেও জলাঞ্জলি দিয়েছেন। ব্যবসায়ীরা আর্থিক সুবিধা দিয়ে শুধু রাজনীতিতে আসার সুযোগ নয়, এমপি হওয়ার সুযোগ পেয়েছেন। এমপি হয়েই ব্যবসায়িক পণ্যের মতো সব খেয়ে ফেলেছেন। মোদ্দা কথা হলো রাজনৈতিক ক্ষমতা এবং অর্থ এখন একে অপরের অভিন্ন হৃদয় বন্ধু। অর্থ থাকলে রাজনৈতিক ক্ষমতা অর্জন সহজ। অথবা রাজনৈতিক ক্ষমতা থাকলে অর্থ উপার্জন সহজ। এই অশুভ আঁতাত ভাঙবে কে?
 
সংসদে শিল্পপতি ও ব্যবসায়ী
’৯১ সালে জাতীয় সংসদ নির্বাচনে ২৫ শিল্পপতি-ব্যবসায়ী মনোনয়ন নিয়ে সংসদ সদস্য হন। ১৯৯৬ সালে সংখ্যা বেড়ে দাঁড়ায় ৪৪ জনে। ২০০১ সালে তা বেড়ে দাঁড়ায় ৫৪ জনে। ওয়ান-ইলেভেন ঝড়ে সংখ্যা কমে যায়। ৩৮ ব্যবসায়ী সংসদ সদস্য নির্বাচিত হন। আগামী নির্বাচন নিয়ে প্রধান দুদল ছক কষতে বসেছে। প্রধান দুটি দল থেকে মনোনয়ন দৌড়ে আছেন ১শ ৫৩ শিল্পপতি ও ব্যবসায়ী।
 
আওয়ামী লীগে শিল্পপতি ব্যবসায়ী
 
আসন নাম    ব্যবসা প্রতিষ্ঠান/পরিচয়
 
রংপুর-৪       টিপু মুন্সী এমপি       সাবেক সভাপতি বিজিএমইএ
রংপুর-৬       আবুল কালাম আজাদ এমপি গার্মেন্ট ব্যবসায়ী
রাজশাহী-১    ওমর ফারুক চৌধুরী এমপি  সাবেক সভাপতি রাজশাহী চেম্বার্স অব কমার্স
রাজশাহী-৪    এনামুল হক এমপি   এনা প্রপার্টিজ লিমিটেড
রাজশাহী-১    শাহরিয়ার আলম এমপি      গার্মেন্ট ব্যবসায়ী
চুয়াডাঙ্গা-২    মোঃ আলী আখতার টগর এমপি     শিল্পপতি
যশোর-১      শেখ আফিলউদ্দিন এমপি    আকিজ গ্রুপ লিমিটেড
বরগুনা-২      গোলাম সবুর এমপি  মধুমতী টাইলস লিমিটেড
পটুয়াখালী-৩  গোলাম মওলা রনি এমপি    ব্যবসায়ী
ঝালকাঠি-১   বজলুল হক হারুন এমপি    অ্যারো বাংলা গ্রুপ
ময়মনসিংহ-৭ রেজা আলী এমপি    বিটপী বিজ্ঞাপনী সংস্থা
কিশোরগঞ্জ-৫ আফজাল হোসেন এমপি     আফজাল সু লিমিটেড
কিশোরগঞ্জ-৬ নাজমুল হাসান এমপি        বেক্সিমকো ফার্মা লিমিটেড
ঢাকা-৩        নসরুল হামিদ এমপি হামিদ গ্রুপ লিমিটেড
ঢাকা-৯        সাবের হোসেন চৌধুরী এমপি        এইচআরসি গ্রুপ
ঢাকা-১০      একেএম রহমতউল্লাহ এমপি বাপেক্স গ্রুপ লিমিটেড
ঢাকা-১৫      কামাল আহমেদ মজুমদার এমপি    চেস্ট গ্রুপ
ঢাকা-১১      ইলিয়াস উদ্দিন মোল্লা এমপি ব্যবসায়ী
নরসিংদী-৩   জহিরুল হক ভুঁইয়া মোহন এমপি    গার্মেন্ট ব্যবসায়ী
নারায়ণগঞ্জ-১ গোলাম দস্তগীর গাজী এমপি গাজী গ্রুপ লিমিটেড
ফরিদপুর-৪   নিলুফার জাফর উল্লাহ এমপি রিলায়েন্স গ্রুপ লিমিটেড, হংকং সাংহাই লিঃ
মাদারীপুর-৩  সৈয়দ আবুল হোসেন এমপি সাঁকো ইন্টারন্যাশনাল লিমিটেড
গোপালগঞ্জ-১ মোহাম্মদ ফারুক খান এমপি সামিট গ্রুপ
সিলেট-২      শফিকুর রহমান চৌধুরী এমপি       ব্যবসায়ী
সিলেট-৪      ইমরান আহমেদ এমপি      ব্যবসায়ী
সিলেট-৫      হাফিজ আহমদ মজুমদার এমপি     ব্যবসায়ী
কুমিল্লা-৯      তাজুল ইসলাম এমপি        ব্যবসায়ী
কুমিল্লা-১০    মোস্তফা কামাল লোটাস এমপি       লোটাস গ্রুপ
চট্টগ্রাম-৮     নূরুল ইসলাম বিএসসি       সানোয়ারা গ্রুপ
চট্টগ্রাম-১০    আবদুল লতিফ এমপি        সাবেক সভাপতি চট্টগ্রাম চেম্বার্স অব কমার্স
চট্টগ্রাম-১১    সামছুল হক চৌধুরী এমপি   ব্যবসায়ী
 
বিএনপির  শিল্পপতি ও ব্যবসায়ী
নাম    পরিচয়/ব্যবসা প্রতিষ্ঠান
 
রহিমউদ্দিন ভরসা    ভরসা গ্রুপ
আবদুল মোতালিব সাবেক এমপি    ব্যবসায়ী
গোলাম মোহাম্মদ সিরাজ সাবেক এমপি     পরিবহন ব্যবসায়ী
 নাসিরউদ্দিন বিশ্বাস  নাসির গ্রুপ
এমএ খালেক খালেক গ্রুপ
মজিবর রহমান       বিআরবি কেবল লিমিটেড
হায়দারুজ্জামান        শিল্পপতি
এমএএইচ সেলিম সাবেক এমপি    সিলভার গ্রুপ
আলী আসগর লবী সাবেক এমপি   শিল্পপতি
রশিদুজ্জামান মিল্লাত   ঐ     সৌরভী ইঞ্জিনিয়ারিং লিমিটেড
হারুনর রশীদ মুন্নু ঐ মুন্নু গ্রুপ
আফরোজা খান রীতা নূর টেক্সটাইল লিমিটেড
মোমিন আলী সাবেক এমপি নূর টেক্সটাইল লিমিটেড
মিজানুর রহমান সিনহা সাবেক এমপি       একমি গ্রুপ
মোর্শেদ খান সাবেক এমপি  প্যাসিফিক গ্রুপ
ড. এসএম এমরান চৌধুরী  মধুমতি মডেল টাউল
প্রফেসর কামালউদ্দিন        ক্লিফটন গ্রুপ
আমীর খসরু মাহমুদ চৌধুরী মেরিনা গ্রুপ
আবুল কাশেম হায়দার        ইয়ুথ গ্রুপ
মীর নাসির হোসেন   মীর গ্রুপ
কাজী সালিমুল হক কামাল সাবেক এমপি   জিকিউ গ্রুপ
মাতলুব আহমদ       নিটল গ্রুপ
কফিলউদ্দিন   পরিবহন ব্যবসায়ী
আবদুল আউয়াল মিটু        অ্যাঙ্কর গ্রুপ
কুতুবউদ্দিন আহমদ  সাবেক বিজিএমইএ সভাপতি
কাজী মফিজুর রহমান        শিল্পপতি
কাজী সিরাজ  সাবেক এমপি আমিন জুয়েলার্স লিমিটেড
এসএম ফজলুল হক  শিল্পপতি
আসলাম চৌধুরী      রয়েল সিমেন্ট লিমিটেড
টিএস আইয়ুব শিল্পপতি
শরফউদ্দিন সান্টু      আন্তর্জাতিক টেন্ডার ব্যবসায়ী
এমএ কাশেম সাবেক সভাপতি এফবিসিসিআই
অধ্যাপক মাজেদুল ইসলাম   চ্যানেল ওয়ান লিমিটেড
জাফরুল ইসলাম সাবেক এমপি     সাবেক সভাপতি চট্টগ্রাম চেম্বার্স
সারোয়ার জামাল নিজাম    ”   ”                 ”
মোজ্জাম্মেল হক             ” বঙ্গজ তাল্লু গ্রুপ
হাফিজ ইব্রাহিম              ”            শিল্পপতি
লুৎফর রহমান খান আজাদ ”            ব্যবসায়ী
মইনুল ইসলাম শান্ত         ”           ব্যবসায়ী
নূরুল আমিন তালুকদার     ”           রেইনবো গ্রুপ
লুৎফুজ্জামান বাবর          ” শিল্পপতি
মেজর (অব.) কামরুল ইসলাম ”      কুমিল্লা স্পিনিং মিলস লিমিটেড
এসএ খালেক                  ”         খালেক পরিবহন লিমিটেড
মঞ্জুরুল আহসান মুন্সি          ”        ব্যবসায়ী
জাকারিয়া তাহের সুমন       ”          বেকো গ্রুপ
ইকবাল হাসান মাহমুদ        ”         অ্যাপেক্স গ্রুপ
এম আকবার আলী            ”         আলী সিকিউরিটিজ লিমিটেড
মোঃ শরিফুল আলম                  পচা গ্রুপ
 
অন্যান্য দলের শিল্পপতি ও ব্যবসায়ী
জাতীয় পার্টি
নাম    পরিচয়/ব্যবসা প্রতিষ্ঠান
 
অ্যাডভোকেট সালমা ইসলাম এমপি যমুনা গ্রুপ
জাফর ইকবাল সিদ্দিকী এমপি       গার্মেন্ট ব্যবসায়ী
এসএম আবদুল মান্নান এমপি       শিল্পপতি
গোলাম কিবরিয়া টিপু এমপি জাহাজ ব্যবসায়ী
মোঃ এরশাদ উল্লাহ   শিল্পপতি
মোঃ আতিকুর রহমান আতিক       প্রিন্স গ্রুপ
করিমউদ্দিন ভরসা    ভরসা গ্রুপ
 
বিকল্প ধারা
মেজর (অব.) আবদুল মান্নান        স্যানম্যান গ্রুপ
 
মনোনয়ন চেয়েছিলেন : আওয়ামী লীগ
কাজী নাবিল আহমেদ জেমিকন গ্রুপ
সাজ্জাতুজ জুম্মা       শিল্পপতি
ড. হান্নান ফিরোজ    স্টামফোর্ড গ্রুপ
আতিকউল্লাহ খান মাসুদ     গ্লোব জনকণ্ঠ শিল্প পরিবার
সালমান এফ রহমান বেক্সিমকো গ্রুপ
নূর আলী      ইউনিক গ্রুপ
নূরুল ইসলাম বাবুল  যমুনা গ্রুপ
হাজী সেলিম  মদীনা গ্রুপ
ডা. এইচবিএম ইকবাল      ব্যবসায়ী
আলহাজ মকবুল হোসেন     মনা গ্রুপ
মোঃ তজিমউদ্দিন     কৃষাণ গ্রুপ
একে আজাদ  হা-মীম গ্রুপ
এবাদুল করিম বীকন ফার্মা লিমিটেড
ইউসুফ আবদুল্লাহ হারুন     সাবেক সভাপতি এফবিসিসিআই
জাকারিয়া ভুঁইয়া       শিল্পপতি
আবদুর রহিম প্রবাসী ব্যবসায়ী
মোঃ রফিকুল ইসলাম এক্মি গ্রুপ
মাহমুদ কিরণ গ্লোব ফার্মা লিমিটেড
মাহফুজুর রহমান মিতা       রূপালী ইন্স্যুরেন্স লিমিটেড
আবদুস সালাম       ওয়েল গ্রুপ
নাসিরুল ইসলাম খান আজাদ        শিল্পপতি






WORDCOUNT-3371

বাংলাদেশের ইতিহাসে নজিরবিহীন অস্থিরতার একটি বছর পার করল পুঁজিবাজার। বছরজুড়েই গুজব, আতঙ্ক আর অস্থিরতা সেই সঙ্গে বিক্ষোভ, অবরোধ, ভাঙচুর, অব্যাহত ধাওয়া-পাল্টা ধাওয়া অব্যাহত ছিল। নিয়ন্ত্রক সংস্থা ও ডিএসই কর্তৃপক্ষ নানামুখী পদক্ষেপ নিলেও বাজার তার স্বাভাবিক গতি ফিরে পায়নি। যার ফলে সারা বছরই পুঁজিবাদ দরপতনের ধারা থাকতে দেখা গেছে। এতে আর্থিক লেনদেন, বাজার মূলধন, মূল্যসূচকসহ সবদিক থেকেই চলতি বছর রেকর্ড শূন্য বছর পার করেছে পুঁজিবাজার। এ বছর সরকার, নিয়ন্ত্রক সংস্থা, ডিএসই এবং বাংলাদেশ ব্যাংক নিয়ে বিতর্কের সৃষ্টি হয়েছে অনেক। পাশাপাশি তাদের কিছু কিছু পদক্ষেপ বিশেষ করে প্রণোদনা প্যাকেজ পুঁজিবাজারকে দীর্ঘমেয়াদে ঝুঁকিমুক্ত বিনিয়োগের ক্ষেত্র পরিণত করতে ভূমিকা রাখবে বলে মনে করছেন বাজার বিশ্লেষকরা। সব মিলিয়ে ২০১১ সাল পুঁজিবাজারের জন্য অস্থিরতার বছর হিসেবে চিহ্নিত হয়ে থাকবে। অন্যদিকে পুঁজিবাজারে কারসাজির অভিযোগে গঠিত তদন্ত কমিটি তাদের প্রতিবেদন প্রকাশ করলেও সরকারের পক্ষ থেকে তেমন কোনো শক্ত পদক্ষেপ নেয়া হয়নি। গত এক বছরের বাজার পরিস্থিতি পর্যালোচনা করলে দেখা যায়, পুঁজিবাজার ইতিহাসের সবচেয়ে ভয়াবহ সময় অতিক্রম করেছে চলতি বছর। প্রতিবেদনে বলা হয়, ২০০৯ সালে নির্বাচিত সরকার আসার পূর্বমুহূর্তে মূল্যসূচক ছিল ২,৭০৬ পয়েন্ট, যা অল্প করে পড়তে থাকে এপ্রিল মাস পর্যন্ত এবং আবার ঊর্ধ্বমুখী হয়ে জুন মাসে মূল্যসূচক ২৭৯৬ পয়েন্টে দাঁড়ায়। এ সময় বাজার মূলধন ছিল আড়াই লাখ কোটি টাকার কাছাকাছি। এ বছরের প্রথম থেকে বাজারে ধস শুরু হয়ে তা বছরজুড়ে অব্যাহত থাকার কারণে ক্রমাগতভাবে নাজুক হয়ে পড়েন সাধারণ বিনিয়োগকারীরা। ফলে বাজারের প্রতি তাদের অনাস্থা সৃষ্টি হয়।
বাজার পরিসংখ্যান : আগের দুবছর অস্বাভাবিক ঊর্ধ্বগতির পর বড় ধরনের পতনের মধ্য দিয়েই শেয়ারবাজারে ২০১১ সাল শুরু হয়েছিল। মাঝে দুএকবার সাময়িকভাবে ঊর্ধ্বমুখী হলেও বছরজুড়েই পতনের ধারায় ছিল শেয়ারবাজার। একের পর এক বিপর্যয়ের কারণে এক বছরের ব্যবধানে অধিকাংশ শেয়ারের দর অর্ধেকেরও নিচে নেমে এসেছে। ফলে ২০১১ সালে শেয়ারবাজারে ব্যাপক মাত্রায় কমেছে সূচক ও বাজার মূলধন। সেই সঙ্গে আর্থিক লেনদেনের পরিমাণও আগের দুবছরের তুলনায় ব্যাপক হারে কমে গেছে।
ডিএসই থেকে প্রাপ্ত পরিসংখ্যানে দেখা গেছে, ২০১১ সালে ডিএসইতে ২৩৫ দিন লেনদেন  হয়। এ সময় ১ হাজার ৬৯১ কোটি ৭১ লাখ ৪৮ হাজার ২২৮টি সিকিউরিটিজ লেনদেন হয়েছে, যার মূল্য ১ লাখ ৫৬ হাজার ৯৯ কোটি টাকা। ২০১০ সালে ২৪৪ কার্যদিবসে ১ হাজার ৬৯৭ কোটি ৪৫ লাখ ১৯ হাজার শেয়ার লেনদেন হয়েছিল, যার মূল্য ছিল ৪ লাখ ৯৯১ কোটি ২৬ লাখ ৬৮ হাজার টাকা।
শেয়ার সংখ্যার দিক থেকে লেনদেনের পরিমাণ আগের বছরের চেয়ে সামান্য বাড়লেও সব শেয়ারের ব্যাপক দরপতনের কারণে এক বছরের ব্যবধানে আর্থিক লেনদেনের পরিমাণ ২ লাখ ৪৪ হাজার ৮৯২ কোটি টাকা বা ৬১ শতাংশ কমে গেছে। ২০১১ সালে প্রতিদিনের গড় লেনদেন হয়েছে ৬৬৪ কোটি ৯১ লাখ টাকা, যা ২০১০ সালে ছিল ১৬৪৩ কোটি ৪০ লাখ টাকা।
এক বছরে আইপিও, রাইট ও বোনাস মিলিয়ে বিপুল পরিমাণ নতুন শেয়ার যুক্ত হওয়ার পরও বছরের ব্যবধানে ডিএসইর বাজার মূলধন ৮৯ হাজার কোটি টাকা বা ৩৪ শতাংশ কমে গেছে। ২০১০ সাল শেষে ডিএসইর বাজার মূলধন ছিল ৩ লাখ ৫০ হাজার কোটি টাকা। ২০১১ সাল শেষে যার পরিমাণ দাঁড়িয়েছে ২ লাখ ৬১ হাজার কোটি  টাকা। এক বছরে ডিএসইর বাজার মূলধন মোট দেশজ উৎপাদনের (জিডিপি) ৫০ দশমিক ৮০ শতাংশ থেকে কমে ১৯ দশমিক ৭৪ শতাংশে নেমে এসেছে।
এ সময় ডিএসই সাধারণ মূল্যসূচক ৩০৩৩ পয়েন্ট কমে গেছে। ২০১০ সালের ৩০ ডিসেম্বর এই সূচক ৮২৯০ দশমিক ৪১ পয়েন্টে অবস্থান করছিল। আর ২৯ ডিসেম্বর বছরের শেষ লেনদেনে সূচক দাঁড়িয়েছে ৫২৫৭ পয়েন্টে।
সেকেন্ডারি মার্কেটে মন্দা সত্তেও ২০১১ সালে প্রাথমিক শেয়ারের বাজার তুলনামূলক স্থিতিশীল অবস্থানে ছিল। এ বছর ৬টি মিউচুয়াল ফান্ড, ১টি ফিক্স ইনকাম ফান্ড এবং বাকি সাতটি কোম্পানি মিলিয়ে ১৪টি নতুন ইস্যু তালিকাভুিক্তর মাধ্যমে বাজার থেকে ১ হাজার ৯শ ৯১ কোটি ৪১ লাখ টাকা সংগ্রহ করা হয়েছে। ২০১০ সালে ১০টি মিউচুয়াল ফান্ড ও দুটি বন্ডসহ ২৫টি ইস্যুর মাধ্যমে বাজার থেকে ১ হাজার ১শ ৮৬ কোটি ৮ লাখ টাকা সংগ্রহ করা হয়েছিল।
আগের বছর বিপুলসংখ্যক নতুন বিনিয়োগকারী যুক্ত হলেও চরম মন্দায় বিপুল লোকসান দিয়ে ২০১১ সালে এদের একাংশ বাজার থেকে চলে যায়। ফলে বিও হিসাবধারীর সংখ্যা ২০১০ সালের ৩২ লাখ ৭০ হাজার ৭শ ৭৫ থেকে কমে ২৮ লাখ ৫ হাজার ৪শ ৮-এ নেমে এসেছে। এক বছরে বিনিয়োগকারীর সংখ্যা কমেছে ৪ লাখ ৬৫ হাজার ৩৬৭ জন।
গত বছরের ডিসেম্বরের আগে বাজার পাগলা ঘোড়ার মতো ঊর্ধ্বমুখী হতে থাকে। কয়েক দিনের মধ্যে বাজার ক্রমাগত ঊর্ধ্বমুখী হয়ে সূচক বেড়ে ৬ হাজার পয়েন্ট থেকে ৯ হাজার পয়েন্টের কাছাকাছি চলে যায়। সে সময় ঊর্ধ্বমুখী বাজারে ছুটে আসে সকল শ্রেণীর মানুষ। তাদের অংশগ্রহণ এবং শেয়ার স্বল্পতা থাকায় অতিমূল্যায়িত হয় ৭৫ শতাংশের বেশি শেয়ার। কিন্তু এর ফল শুভ হয়নি। ডিসেম্বর থেকে ধারাবাহিকভাবে বাজার নিম্নমুখী হতে থাকে। পুঁজি হারিয়ে রাস্তায় নেমে আসে হাজার হাজার বিনিয়োগকারী।
প্রায় দুবছর অস্বাভাবিক বৃদ্ধির পর ২০১০ সালের ৮ ডিসেম্বর ভয়াবহ ধসের মধ্য দিয়ে শেয়ারবাজারে বিপর্যয়ের সূচনা হয়। ২০১১ সালের শুরু থেকে সেই বিপর্যয় আরো ভয়াবহ রূপ ধারণ করে। ৯ জানুয়ারি ঢাকা স্টক এক্সচেঞ্জের (ডিএসই) সাধারণ সূচক ৬০০ পয়েন্ট কমে যায়। পরদিন পতনের মাত্রা আরো ভয়াবহ রূপ নিলে দেশের ইতিহাসে প্রথমবারের মতো বাজারের মাঝপথে লেনদেন বন্ধ করে দেয়া হয়। ১৮ জানুয়ারি একই ঘটনার পুনরাবৃত্তি ঘটে। দরবৃদ্ধি ও হ্রাসের সর্বোচ্চ সীমা (সার্কিট ব্রেকার) কমিয়ে দেয়ার পরও ২০ জানুয়ারি মাত্র ৬ মিনিটে ৬শ পয়েন্ট কমে যায় ডিএসই সাধারণ সূচক। এর ফলে তাৎক্ষণিকভাবে বন্ধ করে দেয়া হয় লেনদেন। এদিন অনির্দিষ্টকালের জন্য লেনদেন বন্ধ রাখারও ঘোষণা দেয়া হয়। এর মাঝে ১২ জানুয়ারি সরকারের পরামর্শে পদত্যাগ করেন এসইসি সদস্য মনসুর আলম। তার বিরুদ্ধে চেয়ারম্যানের অগোচরে দুটি নির্দেশনা জারি করে শেয়ারবাজারে অস্থিরতা সৃষ্টির অভিযোগ উঠেছিল।
নানা উদ্যোগ : বাজার পরিস্থিতি নিয়ে ২২ জানুয়ারি জরুরি বৈঠকে বসেন অর্থমন্ত্রী আবুল মাল আবদুল মুহিত। ওই বৈঠকে বিনিয়োগকারীদের আস্থা ফিরিয়ে পুঁজিবাজারে স্বাভাবিক গতিশীলতা ফিরিয়ে আনতে ¯^ল্প ও মধ্যমেয়াদি পদক্ষেপ গ্রহণের সিদ্ধান্ত হয়। বাজারে শেয়ারের চাহিদা বৃদ্ধির জন্য ব্যাংক, আর্থিক প্রতিষ্ঠান, মার্চেন্ট ব্যাংকসহ প্রাতিষ্ঠানিক বিনিয়োগকারীদের সক্রিয় করার ঘোষণা দেন অর্থমন্ত্রী। বাজারে বিপর্যয়ের কারণ অনুসন্ধানে তদন্ত কমিটি গঠনেরও ঘোষণা দেন তিনি। এর পরিপ্রেক্ষিতে ২৫ জানুয়ারি পুনরায় লেনদেন চালু করা হয়। পরে কয়েক দিন কিছুটা স্বাভাবিক থাকলেও পুনরায় বিপর্যয়ের দিকে ধাবিত হয় শেয়ারবাজার।
শেয়ারবাজারে বিপর্যয়ের কারণ অনুসন্ধান ও দায়ীদের চিহ্নিত করতে ২৬ জানুয়ারি কৃষি ব্যাংকের চেয়ারম্যান খোন্দকার ইব্রাহিম খালেদকে প্রধান করে তদন্ত কমিটি গঠন করা হয়। প্রথম অবস্থায় এই কমিটির সদস্য করা হয় বাংলাদেশ ইনস্টিটিউট অব ব্যাংক ম্যানেজমেন্টের মহাপরিচালক ও বাংলাদেশ অর্থনীতি সমিতির সাধারণ সম্পাদক ড. তৌফিক আহমেদ চৌধুরী এবং আইসিএবির সাবেক সভাপতি মোহাম্মদ আবদুল বারীকে। পরে সুপ্রিমকোর্টের আইনজীবী ব্যারিস্টার নিহাদ কবীরকে এই কমিটির সদস্য করা হয়। দুমাসের তদন্ত শেষে ৭ মার্চ অর্থমন্ত্রী আবুল মাল আবদুল মুহিতের কাছে কমিটি তাদের প্রতিবেদন পেশ করে। এতে কারসাজির সঙ্গে জড়িত বিভিন্ন ব্যক্তি ও প্রতিষ্ঠানকে চিহ্নিত করার পাশাপাশি পুঁজিবাজারের সামগ্রিক সংস্কারে নানান সুপারিশ করা হয়। তদন্ত প্রতিবেদনকে ঘিরে পরবর্তী এক মাস বিতর্ক চলতে থাকে। প্রতিবেদনে অভিযুক্ত ব্যক্তিরা একে বিতর্কিত করতে নানা ধরনের প্রচার চালায়। তবে বাজার বিশ্লেষক ও বিনিয়োগকারীদের অধিকাংশই এই প্রতিবেদনকে স্বাগত জানান।
তদন্ত প্রতিবেদন হাতে পাওয়ার পর অর্থমন্ত্রীর একটি বক্তব্যও বিতর্কের ঝড় তোলে। তাৎক্ষণিক প্রতিক্রিয়ায় তিনি বলেন, ‘অভিযুক্তরা শক্তিশালী, তাই তদন্ত প্রতিবেদন পুরো প্রকাশ করা যাবে না।’ তার এই বক্তব্য নিয়ে ব্যাপক বিতর্ক সৃষ্টি হওয়ার পরিপ্রেক্ষিতে ৩০ এপ্রিল কোনো রকম সম্পাদনা ছাড়াই পুঁজিবাজার সম্পর্কিত তদন্ত কমিটির পুরো প্রতিবেদন প্রকাশ করা হয়। একই সঙ্গে তদন্ত কমিটির সুপারিশ এবং সরকারের নিজস্ব পর্যবেক্ষণের ভিত্তিতে পুঁজিবাজার সংস্কার ও সংহত করতে স্বল্প, মধ্য ও দীর্ঘমেয়াদে বিভিন্ন উদ্যোগ গ্রহণের ঘোষণা দেয়া হয়। তদন্ত কমিটির সুপারিশ অনুযায়ী এসইসি পুনর্গঠন, দুর্নীতির সঙ্গে জড়িত দুই সরকারি কর্মকর্তার বিরুদ্ধে বিভাগীয় ও দুর্নীতি মামলা দায়ের, সিরিয়াল ট্রেডিং ও শেয়ারের মূল্য বিভাজনে কারসাজির দায়ে তিন জনের বিরুদ্ধে ফৌজদারি মামলা দায়ের এবং ১৪টি বিষয়ে অধিকতর তদন্ত করা হবে বলে অর্থমন্ত্রী ঘোষণা দেন।
এই ঘোষণার পর এসইসি পুনর্গঠনের উদ্যোগ নেয়া হয়। এখানেও বিতর্কিত কিছু পদক্ষেপ সমালোচিত হয়। ২ মে চট্টগ্রাম বিশ্ববিদ্যালয়ের অধ্যাপক হেলালউদ্দিন নিজামীকে নতুন সদস্য হিসাবে নিয়োগ দেয় সরকার। ১৫ মে কমিশনের চেয়ারম্যান পদে ঢাকা বিশ্ববিদ্যালয়ের ফাইন্যান্স বিভাগের অধ্যাপক ড. খায়রুল হোসেনকে নিয়োগ দেয়া হয়। এর আগে ওই পদে অধিষ্ঠিত জিয়াউল হক খোন্দকারের চাকরি জনপ্রশাসন মন্ত্রণালয়ে ন্যস্ত করা হয়। তদন্ত প্রতিবেদনে কোনো অভিযোগ না থাকলেও সব মহলে সৎ কর্মকর্তা হিসেবে পরিচিত এসইসির দুসদস্য মোঃ ইয়াছিন আলী এবং মোঃ আনিসুজ্জামানকে পদত্যাগে বাধ্য করা হয়। ২৯ মে সদস্য পদে মোঃ আমজাদ হোসেন ও আরিফ খানকে নিয়োগ দেয় সরকার। সর্বশেষ ১৩ জুলাই অবসরপ্রাপ্ত জেলাজজ আবদুস সালাম শিকদারকে সদস্য নিয়োগ করা হয়। এতে প্রতিষ্ঠার পর প্রথমবারের মতো পূর্ণাঙ্গতা পায় কমিশন।
পুনর্গঠিত এসইসি বেশ কিছু আইন ও বিধিবিধান সংস্কারের উদ্যোগ নিলেও বাজারে স্থিতিশীলতা ফিরিয়ে আনতে সেগুলো তেমন কোনো ভ‚মিকা রাখেনি। ইতোমধ্যেই প্রাথমিক শেয়ারের মূল্য নির্ধারণের বুকবিল্ডিং পদ্ধতি, রাইট শেয়ার, মিউচুয়াল ফান্ডসহ বেশ কয়েকটি বিধি সংশোধন করা হয়েছে। পাশাপাশি তালিকাভুক্ত সব কোম্পানির শেয়ারের অভিহিত মূল্য অভিন্ন (১০ টাকা) করা হয়েছে। সিকিউরিটিজ অ্যান্ড এক্সচেঞ্জ অধ্যাদেশ, ১৯৬৯ এবং সিকিউরিটিজ অ্যান্ড এক্সচেঞ্জ কমিশন আইন, ১৯৯৩-এর মতো মৌলিক আইন সংশোধনেরও উদ্যোগ নেয়া হয়েছে। পাশাপাশি বাজারে স্বচ্ছতা ও জবাবদিহিতা নিশ্চিত করতে আরো কিছু বিধিবিধান প্রণয়নের কাজে হাত দিয়েছে কমিশন।
তবে তদন্ত কমিটির সুপারিশ অনুযায়ী কারসাজির দায়ে অভিযুক্তদের বিরুদ্ধে এখনো কার্যকর কোনো ব্যবস্থা নিতে পারেনি এসইসি। তদন্ত প্রতিবেদনে সুনির্দিষ্ট ফৌজদারি অপরাধে অভিযুক্ত ৫ জনের বিরুদ্ধে ২১ আগস্ট দুটি মামলা করা হয়েছে। তবে শেয়ারের অস্বাভাবিক মূল্যবৃদ্ধি, প্লেসমেন্টের নামে অনৈতিক কর্মকাণ্ড, প্রাথমিক শেয়ারের উচ্চমূল্য নির্ধারণসহ যেসব বিষয়ে অধিকতর তদন্তের মাধ্যমে ব্যবস্থা নিতে বলা হয়েছে, সেসব ক্ষেত্রে তেমন কোনো অগ্রগতি নেই। এমনকি কমিশনের দুই কর্মকর্তার বিরুদ্ধে বিভাগীয় তদন্ত ৭ মাসেও শেষ করতে পারেনি এসইসি।
আলোচিত বছরের প্রায় পুরো সময় বাজার ছিল নিম্নমুখী। লেনদেন, মূল্যসূচক, বাজার মূলধন সবকিছুর মধ্যেই যেন ছিল পিছিয়ে পড়ার প্রতিযোগিতা। এ অবস্থায় পুঁজিবাজার খাদের কিনারে এসে পড়লে সাধারণ বিনিয়োগকারীরা রাস্তায় নেমে আসে। অবস্থা দিন দিন খারাপের দিকে যেতে থাকলে স্বয়ং প্রধানমন্ত্রী শেখ হাসিনার হস্তক্ষেপ কামনা করেন বিনিয়োগকারীসহ বাজার সংশ্লিষ্টরা। পরে পুঁজিবাজারে স্থিতিশীলতা ফেরাতে প্রধানমন্ত্রী শেখ হাসিনার নির্দেশে গত ২৩ নভেম্বর প্রণোদনা প্যাকেজ ঘোষণা করে এসইসি।
প্যাকেজ ঘোষণার পর এটি হয়ে ওঠে বাজারের আলোচনা ও বিনিয়োগকারীদের আশা-ভরসার প্রধান কেন্দ্রবিন্দু। বিশেষ করে উদ্যোক্তা-পরিচালকদের সম্মিলিতভাবে ৩০ শতাংশ এবং এককভাবে ২ শতাংশ শেয়ার ধারণের শর্ত বাজারের জন্য একটি বড় ইস্যু হয়ে দাঁড়ায়। অনেক উদ্যোক্তা নতুন করে শেয়ার কিনতে শুরু করায় বাজারে এর ইতিবাচক প্রভাব পড়েছে। এতে বছরজুড়ে হতাশায় নিমজ্জিত বিনিয়োগকারীদের মধ্যে বাজার নিয়ে নতুন আশাবাদ তৈরি হয়েছে।
প্রণোদনা প্যাকেজ : পুঁজিবাজারে স্থিতিশীলতা ফিরিয়ে আনতে এবং ক্ষুদ্র বিনিয়োগকারীদের ¯^ার্থরক্ষায় ¯^ল্প, মধ্য ও দীর্ঘমেয়াদি পদক্ষেপের সমš^য়ে বিশেষ প্যাকেজ ঘোষণা করেন এসইসির চেয়ারম্যান অধ্যাপক ড. এম খায়রুল হোসন। তিন ধাপে নেয়া পদক্ষেপগুলো হলো পুঁজিবাজারে বিনিয়োগ বৃদ্ধির লক্ষ্যে বাণিজ্যিক ব্যাংক ও মার্চেন্ট ব্যাংকের বীমা কোম্পানিগুলোর আর্থিক সক্ষমতা বাড়ানোর ব্যবস্থা নেয়া। পাশাপাশি বাজারে বিনিয়োগ আকর্ষণের জন্য বিদেশি ও প্রবাসী বাংলাদেশিদের (এনআরবি) অর্জিত মুনাফার ওপর আরোপিত ১০ শতাংশ কর প্রত্যাহার করা হয়। তালিকাভুক্ত কোম্পানিগুলোর উদ্যোক্তাদের কাছে সম্মিলিতভাবে ৩০ শতাংশ ও ব্যক্তিগতভাবে ২ শতাংশ শেয়ার ধারণের বাধ্যবাধকতা রাখা হয়। যাদের  কাছে ওই সংখ্যক শেয়ার নেই, তাদের শেয়ার কেনার জন্য ৬ মাসের সময় বেঁধে দেয়া হয়। তবে এসইসির আগের একটি আইনের সঙ্গে সাংঘর্ষিক হওয়ায় কিছুদিন এটা নিয়ে বিতর্ক চলে। পরবর্তী সময়ে এসইসি আগের আইনটির কার্যকারিতা স্থগিত করলে সমস্যা কেটে যায়। এছাড়া স্বল্প পুঁজি ও মার্জিন ঋণ নিয়ে বিনিয়োগ করে যেসব বিনিয়োগকারী ক্ষতিগ্রস্ত হয়েছেন তাদের জন্য একটি বিশেষ স্কিম প্রণয়নেরও ঘোষণা দেয়া হয়। পরে টানা দরপতনে বিনিয়োগকারীদের বিক্ষোভের মুখে প্রধানমন্ত্রী পুঁজিবাজার সংশ্লিষ্টদের নিয়ে বৈঠক করলে বাজার ঘুরে দাঁড়াতে শুরু করে।
বাংলাদেশ ফান্ড : পুঁজিবাজারে পতনের ধারা রোধ করতে চলতি বছরের ২৮ ফেব্রুয়ারি ৫ হাজার কোটি টাকার ফান্ড গঠন করার সিদ্ধান্ত নেয় ইনভেস্টমেন্ট করপোরেশন অব বাংলাদেশ (আইসিবি)। কয়েক দফা আলোচনার পর ৬ মার্চ এ বিষয়ে চূড়ান্ত সিদ্ধান্ত নেয়া হয়। প্রয়োজনীয় প্রক্রিয়া সম্পন্ন করে গত ২৯ মার্চ এসইসিতে ফান্ড নিবন্ধনের আবেদন জমা দেয়া হয়। ১৮ এপ্রিল অনুষ্ঠিত কমিশন সভায় এ ফান্ড অনুমোদন করা হয়। নিবন্ধন প্রক্রিয়া সম্পন্ন করার পর ৪ মে বাংলাদেশ ফান্ডের চূড়ান্ত অনুমোদন দেয় এসইসি। পরদিন ৫ মে থেকে উদ্যোক্তা অংশের দেড় হাজার কোটি টাকা দিয়ে পুঁজিবাজারে বিনিয়োগ শুরু করে ফান্ডটি। গত ১০ অক্টোবর প্রাতিষ্ঠানিক ও ব্যক্তি বিনিয়োগকারীদের কাছ থেকে তহবিল সংগ্রহের কার্যক্রম উদ্বোধন করেন অর্থমন্ত্রী আবুল মাল আবদুল মুহিত।
মার্কেট স্ট্যাবিলাইজেশন ফান্ড : পুঁজিবাজারে স্থিতিশীলতা নিশ্চিত করতে ৫ হাজার কোটি টাকার মার্কেট স্ট্যাবিলাইজেশন ফান্ড (এমএসএফ) গঠনের উদ্যোগ নেয় বেসরকারি বাণিজ্যিক ব্যাংকের মালিকদের সংগঠন বাংলাদেশ অ্যাসোসিয়েশন অব ব্যাংকসের (বিএবি) চেয়ারম্যান ও এক্সিম ব্যাংকের চেয়ারম্যান নজরুল ইসলাম মজুমদার। ওই ঘোষণার পরিপ্রেক্ষিতে পুঁজিবাজারে অধিকাংশ শেয়ারের দর ও সূচক বাড়ে। কিন্তু বাজার বেশি দিন স্থিতিশীল থাকেনি। এরও আগে ব্যবসায়ীদের শীর্ষ সংগঠন এফবিসিসিআই-এর পক্ষ থেকে পুঁজিবাজার স্থিতিশীলকরণ ফান্ড (এমএসএফ) নামে একটি তহবিল গঠনের উদ্যোগ নেয়া হয়েছিল। বাংলাদেশ অ্যাসোসিয়েশন অব পাবলিকলি লিস্টেড কোম্পানিজের (বিএপিএলসি) চেয়ারম্যান সালমান এফ রহমানের প্রস্তাব অনুযায়ী একটি উন্মুক্ত মিউচুয়াল ফান্ড গঠনের ঘোষণা দিয়েছিলেন এফবিসিসিআই সভাপতি এ. কে. আজাদ।
কালো টাকা বিনিয়োগে প্রশ্ন করবে না এনবিআর : ২০ নভেম্বর অর্থমন্ত্রী আবুল মাল আবদুল মুহিতের সঙ্গে পুঁজিবাজার সংশ্লিষ্ট প্রতিষ্ঠানের প্রধানদের বৈঠকে সিদ্ধান্ত নেয়া হয়, পুঁজিবাজারে কালো টাকা বিনিয়োগে কোনো ধরনের প্রশ্ন করবে না জাতীয় রাজস্ব বোর্ড (এনবিআর)। ওই দিন দীর্ঘ আড়াই ঘণ্টা বৈঠক শেষে এসইসির সদস্য হেলালউদ্দিন নেজামী সাংবাদিকদের বলেন, প্রধানমন্ত্রীর নির্দেশনা অনুযায়ী ক্ষুদ্র বিনিয়োগকারীদের স্বার্থ রক্ষায় আমরা সচেষ্ট রয়েছি। অপ্রদর্শিত অর্থ বা কালো টাকা বিনিয়োগের বিষয়ে অনেকেই সন্দেহ প্রকাশ করেছেন। বৈঠকে জাতীয় রাজস্ব বোর্ডের চেয়ারম্যান নিশ্চিত করেছেন পুঁজিবাজারে কালো টাকা বিনিয়োগের বিষয়ে সন্দেহের কোনো অবকাশ নেই। পরে এনবিআর থেকে দেয়া স্পষ্টিকরণে পুঁজিবাজারে অপ্রদর্শিত আয় বা কালো টাকা বিনিয়োগ করলে কোনো প্রশ্ন তোলা হবে না বলে নিশ্চয়তা দেয়া হয়েছে।
এদিকে ধসের সময় বিনিয়োগকারীদের মিছিলের পরে দু-একদিন বাজারের লেনদেন এবং সূচক অস্বাভাবিক হারে বেড়েছে, যা দৃষ্টিকটু লেগেছে সাধারণ মানুষসহ বাজার সংশ্লিষ্টদের কাছে। তাদের মতে, বছরজুড়ে  বাজারে বেশিরভাগ কোম্পানির শেয়ারের দরে অনুক‚ল পরিবেশ থাকলেও নিত্যদিনই নিম্নমুখী হয়েছে বাজার। এ প্রসঙ্গে পুঁজিবাজার বিশেষজ্ঞরা বলেন, গত বছর একটি চক্র বাজার থেকে নিজেদের ফায়দা লুটে নিয়েছে। ফলে গত কয়েক বছরের মধ্যে পিই রেশিও কম থাকার পরও বাজার তার স্বাভাবিক গতি ফিরে পায়নি।
বাজার পরিস্থিতি : টানা পতনের পর শেয়ারবাজার এখন কোন পর্যায়ে দাঁড়িয়েছে তা নির্ধারণের সবচেয়ে কার্যকর উপায় বাজারে তালিকাভুক্ত কোম্পানির শেয়ারের দর ও আয়ের (পিই) অনুপাত পর্যালোচনা। ডিএসই থেকে প্রাপ্ত পরিসংখ্যানে দেখা যায়, ২০০৬ সালের ডিসেম্বরে ডিএসইতে তালিকাভুক্ত সব কোম্পানির শেয়ারের দর ও আয়ের (পিই) অনুপাতের গড় ছিল ১৪ দশমিক ৫১। ২০০৭ সালের ডিসেম্বরে এই গড় ২৩ দশমিক ৫৮-এ দাঁড়ায়। ২০০৮ সাল শেষে পিই অনুপাত ১৮ দশমিক ৪২-এ নেমে আসে। বাজারে ঊর্ধ্বগতির ফলে ২০০৯ সালের ৩১ ডিসেম্বর পিই অনুপাত দাঁড়ায় ২৫.৬৫-এ। ২০১০ সালের ৬ ডিসেম্বর বাজার সর্বোচ্চ পর্যায়ে পৌঁছায়। পিই অনুপাত ২৯ দশমিক ১৬-এ উঠে যায়। সেখান থেকেই বাজারের পতন শুরু হয়। ২০১১ সালের জুন মাসে ডিএসইতে তালিকাভুক্ত কোম্পানিগুলোর গড় পিই দাঁড়ায় ১৬ দশমিক ৫৫-এ। জুলাই মাসে বাজার কিছুটা চাঙ্গা ছিল। ফলে ওই মাস শেষে বাজারের গড় পিই ১৭ দশমিক ৫৩-এ ওঠে। আর ডিসেম্বরে বাজারে গড় পিই অনুপাত দাঁড়িয়েছে ১৩ দশমিক ৫০-এ।
সম্ভাবনার কথা : মূলত এ কারণেই বাজার মূলধন আশঙ্কাজনক হারে কমে গেছে। একই মত পোষণ করেন ডিএসইর সাবেক প্রেসিডেন্ট ও বর্তমান পরিচালক রকিবুর রহমান। তিনি বলেন, ‘বছরজুড়ে বাজারে অস্থিরতা ছিল এ কথা সত্য। কিন্তু পরবর্তী সময়ে পরিচালকদের শেয়ার কিনতে বাধ্য করার কারণে বর্তমানে বাজার কিছুটা হলেও ঘুরে দাঁড়াতে শুরু করেছে। আশা করি এ পরিস্থিতি বিরাজ করলে সামনের দিনগুলোতে বাজার আরো ভালো অবস্থানে যাবে। তখন বাজার মূলধনও বৃদ্ধি পাবে।’
ডিএসইর পরিচালক আহমেদ রশিদ লালী বলেন, ‘কোম্পানি পরিচালকরা যদি আরো আগে নিজেদের শেয়ার ক্রয় করত, তবে অনেক আগেই বাজার পরিস্থিতি পাল্টে যেত।’
বছরজুড়ে বড় ধরনের বিপর্যয় ঘটলেও বছরের শেষ কয়েক দিনের লেনদেন বিনিয়োগকারীদের মধ্যে আশা জাগাতে সক্ষম হয়েছে। বাজার স্থিতিশীল করতে প্রধানমন্ত্রী শেখ হাসিনার উদ্যোগের ধারাবাহিকতায় সরকারের পক্ষ থেকে প্যাকেজ ঘোষণার পর ইতিমধ্যেই এর ইতিবাচক প্রভাব লক্ষ্য করা যাচ্ছে। বিশেষ করে উদ্যোক্তা-পরিচালকদের সম্মিলিতভাবে ৩০ শতাংশ এবং এককভাবে ২ শতাংশ শেয়ার ধারণের শর্ত বাজারের জন্য আশার আলো হয়ে দাঁড়িয়েছে। ইতিমধ্যে অনেক উদ্যোক্তা নতুন করে শেয়ার কিনতে শুরু করায় বাজারে এর ইতিবাচক প্রভাব পড়েছে। ঘোষিত প্যাকেজ যথাযথ বাস্তবায়ন আর দেশের সামগ্রিক অর্থনীতি ¯^াভাবিক থাকলে দীর্ঘ মন্দা আর অস্থিরতা কাটিয়ে ২০১২ সালে শেয়ারবাজারে স্থিতিশীলতা ফিরে আসবে বলে বিনিয়োগকারী, বিশেষজ্ঞ ও বাজার বিশ্লেষকরা মনে করছেন।
 
২০১১ সাল এমন একটি বছর, যাকে অনায়াসে তুলনা করা যায় ১৮৪৮, ১৯০৫, ১৯৬৮ এবং ১৯৮৯ সালের সঙ্গে। আরব বিশ্ব থেকে শুরু করে পুঁজিকেন্দ্র যুক্তরাষ্ট্রকে তাড়িয়ে বেড়িয়েছে বিক্ষোভকারীরা। ফেসবুক  হলো এই বিক্ষোভকারীদের নতুন ইস্ক্রা। লিখেছেন ইমতিয়ার শামীম
 
আলোচিত আন্তর্জাতিক বিক্ষোভকারী
 
মাত্র এক বছর আগে, এমনকি রেডিক্যাল মানুষের পক্ষেও চিন্তা করা অসম্ভব ছিল, অচিরেই দানা বেঁধে উঠছে এমন সময় যাকে অনায়াসে তুলনা করা যাবে ১৮৪৮, ১৯০৫, ১৯৬৮ এবং ১৯৮৯ সালের সঙ্গে। আর রাজপথ হয়ে উঠবে সহযোদ্ধা ও নাগরিকদের মধ্যে সহমর্মিতার বন্ধন তৈরির নতুন আঁতুড়ঘর। নতুন নতুন ধারণা জন্ম নেবে আঁতুড়ঘরের সহমর্মিতার ওই বন্ধন থেকে, সহযোদ্ধা হয়ে উঠবেন এমন সব নতুন মানুষ, যাদের একজন আরেকজনকে হয়তো আদৌ চিনতেন না কোনোকালে। মাত্র একটি অভিন্ন কারণ তাদের পরস্পরকে নিয়ে আসবে নিবিড়তর নৈকট্যে আর তা হলো, তারা বিক্ষোভ চান বিক্ষোভ চান তাদের সবার কাঁধের ওপর চেপে বসা সরকারের বিরুদ্ধে, অগণতান্ত্রিকতার বিরুদ্ধে; বিক্ষোভ চান প্রচলিত ব্যবস্থার বিরুদ্ধে, মাত্র এক শতাংশ মানুষের প্রতিনিধিত্বকারী করপোরেট ব্যবস্থার বিরুদ্ধে। অচিন্তনীয় সেই ঘটনাই ঘটেছে ২০১১ সালজুড়ে আরব বিশ্ব থেকে শুরু করে পুঁজিকেন্দ্র যুক্তরাষ্ট্রকে তাড়িয়ে বেড়িয়েছে এই বিক্ষোভকারীরা এবং এখনো বিক্ষোভের রেশ শেষ হয়নি। বরং অনেকেই মনে করেন, সামনের দিনগুলো ধর্মবাদী স্বৈরতান্ত্রিক আরব রাষ্ট্র ও করপোরেট ব্যবস্থার প্রতিনিধিত্বশীল রাষ্ট্রগুলোর জন্য হয়ে উঠবে আরো ঝঞ্ঝামুখর।
যুক্তরাষ্ট্রের রক্ষণশীল ম্যাগাজিন টাইম এই বিক্ষোভকারীকেই মনোনীত করেছে গত বছরের আলোচিত আন্তর্জাতিক চরিত্র হিসাবে। টাইম ম্যাগাজিন মনোনীত না করলেও বিক্ষোভকারীই হতেন ২০১১ সালের সবচেয়ে আলোচিত চরিত্র। টাইম যে এই বিক্ষোভকারীদের ¯^ীকৃতি দিয়েছে, তারও রয়েছে সুনির্দিষ্ট রাজনৈতিক সমীকরণ তারা জানে, এই বিক্ষোভকারীই আগামী দিনগুলোয় সবচেয়ে বড় শত্রু রক্ষণশীলদের। রক্ষণশীলরা বামপন্থীদের চেনে, মৌলবাদীদের চেনে, লিবারেলদের চেনে কিন্তু এই বিক্ষোভকারীদের রাজনৈতিক আদর্শবোধ ও নৈতিকতা সুনির্দিষ্ট নয় বলা চলে, আগামী দিনগুলোতে রাজপথ ও আন্দোলনের মধ্য দিয়েই তারা গড়ে তুলবে তাদের নতুন রাজনৈতিক আদর্শবোধ ও নৈতিকতা। আর তা কেবল মৌলবাদী ও রক্ষণশীলদের জন্যই নয়, লিবারেলদের জন্যও ভীতিকর।
ফেসবুক হলো এই বিক্ষোভকারীদের নতুন ইস্ক্রা তাদের সংঘবদ্ধ রাজনৈতিক অভিযাত্রা দানা বেঁধেছে এই ভার্চুয়াল প্রান্তর থেকে। আর ওখানেই ভয়টা রক্ষণশীলদের পুরনো শত্রুর সুবিধা এই যে, শত্রু হলেও পরিচিত সে, পরিচিত তার পা ফেলার শব্দ। কিন্তু নতুন রাজনীতি, আদর্শ ও নৈতিকতাকে বিরোধিতা করতে হলে নতুন করে প্রস্তুতি নিতে হবে কী রক্ষণশীলদের, কী উদারতাবাদীদের; এমনকি উদ্বেলিত বামপন্থীরাও জানেন না কোন লক্ষ্যে পৌঁছবে এই বিক্ষোভ। তবে বিক্ষোভকারীদের নিয়ে আলোচনা করলেও পশ্চিমের গণমাধ্যমগুলো সচেতনতার সঙ্গে আড়াল করে রেখেছে ২০১১ সালের আরো একটি চরিত্রকে যার গুরুত্ব আরববসন্ত আর ওয়াল স্ট্রিটের শীতের মতোই গুরুত্বপূর্ণ। তিনি ব্রাডলি ম্যানিং যিনি বর্তমানে যুক্তরাষ্ট্রের সামরিক ও পররাষ্ট্রীয় স্পর্শকাতর তথ্য উইকিলিকসের কাছে পাচার করার দায়ে অভিযুক্ত। স্রোতের বিপরীতে দাঁড়ানো মানুষ ব্রাডলি ম্যানিংয়ের মতোই যুক্তরাষ্ট্রকে বেকায়দায় ফেলে দিয়েছিলেন ডানিয়েল ইলসবার্গ ১৯৭১ সালে নিউইয়র্ক টাইমসের কাছে পেন্টাগনের স্পর্শকাতর সব তথ্য দিয়ে। ডানিয়েল ইলসবার্গ শেষ পর্যন্ত মুক্তি পেয়েছিলেন অপরাধের দায় থেকে এবং স্বীকৃতি পেয়েছিলেন মার্কিনি হিরো হিসাবে। সেদিন খুব বেশি দূরে নয়, যেদিন দেশপ্রেমী মার্কিনিদের কাছে ডানিয়েল ইলসবার্গ স্বীকৃতি পাবেন প্রকৃত দেশপ্রেমিকের কেননা যুক্তরাষ্ট্রের পররাষ্ট্রতন্ত্রকে উন্মোচন করে অন্যার্থে তিনি যুক্তরাষ্ট্রের সব সাধারণ মানুষকে রাষ্ট্রের দায় থেকে মুক্ত করার চেষ্টা চালিয়েছেন।
উইকিলিকসের জুলিয়ান অ্যাসাঞ্জের কাছে ব্রাডলি ম্যানিংয়ের পাঠানো গোপনীয় তথ্যগুলো ২০১০ থেকে শুরু করে ২০১১ সালজুড়ে প্রকাশ হতে থাকে এবং যুক্তরাষ্ট্রকে হাতেনাতে চিনতে সাহায্য করে। ব্রাডলি ম্যানিংয়ের এই নিস্তব্ধ ও সংগোপন বিদ্রোহ থেকে পৃথিবী প্রবেশ করে নতুন যুগে মার্কিনি তরুণরা তাদের রাষ্ট্রকাঠামো সম্পর্কে নতুন করে ভাবতে বাধ্য হয়, সারা বিশ্বের তরুণরাও যুক্তরাষ্ট্রকে মূল্যায়ন করে তথ্য ও যুক্তির নিরিখে। ব্রাডলি পারতেন এসব তথ্য উইকিলিকসকে না দিয়ে চীন কিংবা ইরানের কাছে গোপনে বিক্রি করে লাভবান হতে; কিন্তু তিনি গোপনীয়তাকে বিক্রি করেননি, তিনি তা থেকে টাকা-পয়সা কামাননি তিনি দিনের পর দিন অপেক্ষা করেছেন এমন একটি মাধ্যমের কাছে পৌঁছতে, যা সারা পৃথিবীর মানুষকে জানিয়ে দেবে, তাদের ওপর যুক্তরাষ্ট্রের পররাষ্ট্রতন্ত্র কী অবিচার করছে, তাদের জন্য কত ভয়ানক সব ফাঁদ পেতে রেখেছে। ২০১১ সালের ডিসেম্বরের মাঝামাঝি মেরিল্যান্ডের ফোর্ট মিয়াডে ব্রাডলি ম্যানিংয়ের বিচার শুরু করেছে যুক্তরাষ্ট্র। মিডিয়াকে সঙ্গতকারণেই অন্ধকারে রাখা হচ্ছে এ বিচার সম্পর্কে।
অর্থনৈতিক সঙ্কট, সাম্রাজ্যবাদী চরিত্রের নতুন উন্মোচন এবং গণতন্ত্রের আকাক্সক্ষা এ বছর পৃথিবীর, বিশেষত ইউরোপ, আমেরিকা ও আরব বিশ্বে গণজাগরণ ঘটিয়েছে। তাহরির স্কয়ার থেকে শুরু হয়ে পুয়েরতা ডেল সোল হয়ে বিক্ষোভ পৌঁছেছে জুকোটি পার্কে। ইতিমধ্যেই বিক্ষোভকারীরা একদিকে উত্তর আফ্রিকা ও মধ্যপ্রাচ্যের ভূরাজনীতিকে ঢেলে সাজিয়েছে, অন্যদিকে ১৯৮৯ সালের পর নতুন বিশ্বব্যবস্থা ও বিশ্বায়নের যে নতুন প্রাতিষ্ঠানিক কাঠামো গড়ে উঠেছে তার প্রতি চ্যালেঞ্জ ছুড়ে দিয়েছে। স্বৈরতান্ত্রিক অথবা করপোরেটতান্ত্রিক ব্যবস্থার বিরুদ্ধে ফুঁসে ওঠা মানুষের এই বিক্ষোভের সূচনা ঘটে তিউনিসিয়ায় বিক্ষুব্ধ একজনের আত্মহননের মধ্য দিয়ে, যা যুক্তরাষ্ট্রের মতো সাম্রাজ্যবাদী রাষ্ট্রের শাসকদেরও আশাস্তিত করে, কেননা মধ্যপ্রাচ্যকে নতুনভাবে বিন্যস্ত করার সুযোগ এসে যায় তাদের হাতের মুঠোয়; কিন্তু শেষ পর্যন্ত এই আশার মৃত্যু ঘটে। কেননা উইকিলিকসে যুক্তরাষ্ট্রের পররাষ্ট্রতন্ত্র ও করপোরেটতন্ত্রের উন্মোচন, এর পাশাপাশি অর্থনৈতিক সঙ্কট যুক্তরাষ্ট্রের নাগরিকদের বিক্ষুব্ধ করে তোলে। জুকোটি পার্ক থেকে শুরু হয় বিক্ষোভ ছড়িয়ে পড়ে যুক্তরাষ্ট্রের প্রধান শহরগুলো ছাড়াও বিশ্বের বিভিন্ন উল্লেখযোগ্য নগরে। পুলিশি নির্যাতন নেমে আসে যুক্তরাষ্ট্রের বিভিন্ন শহরের বিক্ষোভকারীদের ওপর।
গত প্রায় অর্ধশতাব্দী ধরে যুক্তরাষ্ট্র, ইসরায়েল ও সৌদি আরবের ত্রিভুজ রাজনীতি বৈশ্বিক রাজনীতির জন্য নির্মাণ করে চলেছিল ধর্মজ রাজনীতির ত‚ণ। মধ্যপ্রাচ্যের রাষ্ট্র ও শাসনতান্ত্রিক কাঠামোকে নতুনভাবে বিন্যস্ত করে আরববসন্ত সেই ত‚ণটিকে গণতান্ত্রিক করে তোলার ভিত্তি তৈরি করছে বলে মনে হলেও শেষ পর্যন্ত বসন্তের হাওয়া মোড় পরিবর্তন করেছে আরব দেশগুলোর সাধারণ জনতার গণতান্ত্রিক অভিযাত্রার আকাক্সক্ষাকে লুট করতে চলেছে ধর্মতান্ত্রিক রাজনৈতিক দলগুলোর সরব উপস্থিতি। অন্যদিকে যুক্তরাষ্ট্রে ‘ওয়াল স্ট্রিট দখল কর’ আন্দোলন শেষ পর্যন্ত তীব্রতা না পেলেও ইতোমধ্যেই দীর্ঘমেয়াদি রূপ পেয়েছে। এই আন্দোলন ও সংঘবদ্ধতার মধ্য দিয়ে যুক্তরাষ্ট্রের নাগরিকরা আগামী দিনগুলোতে কি পারবে নতুন কোনো রাজনৈতিক ধারা গড়ে তুলতে? আন্দোলনের সাফল্য-ব্যর্থতা নির্ভর করছে এ প্রশ্নের মীমাংসার মধ্যে।
তবে পুরো এশিয়াতে ছিল এসবের একেবারেই বিপরীত চিত্র। এশিয়ার বিভিন্ন রাষ্ট্রে জনগণের ক্ষোভ ও রাজনৈতিক সহিংসতা থাকলেও বিক্ষোভ দানা বেঁধে ওঠেনি। এক সময় তৃতীয় বিশ্বের এ দেশগুলোতে প্রতিবাদী আন্দোলনের কেন্দ্রবিন্দুতে ছিল শিক্ষার্থীরা। এসব দেশের মধ্যবিত্ত রাষ্ট্র ও সরকার কাঠামো নিয়ে বিক্ষুব্ধ হন বটে, কিন্তু রাজনৈতিকভাবে নিরাপদ দূরত্বে থাকেন এবং নিজেদের রাজনৈতিক আকাক্স¶ার প্রতিফলন দেখতে চান শিক্ষার্থীদের গড়ে তোলা আন্দোলনের ভেতর। অতীতে এসব দেশে ছাত্র আন্দোলন গুরুত্বপূর্ণ ভূমিকা রেখেছে। কিন্তু বর্তমানে শিক্ষার্থীরাও বিশ্বায়ন, সমাজতান্ত্রিক মডেলের রাষ্ট্রগুলোর অবসান ইত্যাদি কারণে এস্টাবলিশমেন্টের অংশ হয়ে উঠেছেন। ফলে ছাত্র গণআন্দোলন গড়ে ওঠার পরিস্থিতির আপাত অবসান ঘটেছে এসব দেশে। সব মিলিয়ে এশিয়া দূরে ছিল বড় ধরনের আন্দোলন সংগ্রাম থেকে।






WORDCOUNT-1987

দেখতে দেখতে আরো একটি বছর হারিয়ে গেল মহাকালের গহবরে। আমরা পা দিলাম ২০১২ সালে। পেছনে ফেলে এসেছি ঘটনাবহুল ২০১১। গত বছরের অনেক ঘটনাই আলোচনায় এসেছে। তার মধ্যে আলোচিত ১০টি নিয়েই এই প্রতিবেদন…
শেয়ারবাজারে ধস
২০১০-এর ডিসেম্বর থেকে দেশের শেয়ারবাজারে যে ধস শুরু হয় তা এখনো কাটিয়ে ওঠা যায়নি। সর্বস্বান্ত বিনিয়োগকারীদের বিক্ষোভে বছরজুড়েই রাজপথ ছিল উত্তপ্ত। ধস কাটিয়ে উঠতে সরকার নানান আইন প্রণয়নে ফল এখন পর্যন্ত পাওয়া যায়নি। অস্থির পুঁজিবাজারে স্থিতিশীলতা ফেরাতে সর্বশেষ গত নভেম্বরে প্রধানমন্ত্রী সংশ্লিষ্টদের নিয়ে বৈঠক করেন। ঘোষণা করেন প্রণোদনা প্যাকেজের। তারপরও পুঁজিবাজারের ধস ঠেকানো যায়নি। গত বছর অস্থিরতা ছাড়া কোনো ভালো ফলাফল শেয়ারবাজারে পাওয়া যায়নি। বিশ্বের নেতৃস্থানীয় বিজনেস সংবাদ সংস্থা ও বিশ্লেষণ প্রতিষ্ঠান ব্লুমবার্গ, ফোর্বস শেয়ারবাজারে শীর্ষ পাঁচ বাজে পারফরম্যান্সের তালিকা প্রকাশ করে। সেই তালিকায় চতুর্থ স্থানে ছিল বাংলাদেশ। ডিসেম্বরের প্রথম সপ্তাহ পর্যন্ত সূচক ও লেনদেনের পরিমাণের সঙ্গে বাজার মূলধনও হারিয়েছে অনেক, সাধারণ সূচক কমেছে ৩ হাজার ৮৬৭ পয়েন্ট। ২০১০ সালের ডিসেম্বরে ডিএসইর সাধারণ সূচক ছিল ৮ হাজার ৯১৮ পয়েন্টে। আর ২০১১ সালের ডিসেম্বরের প্রথম সপ্তাহে সূচক নেমে এসেছে ৫ হাজার ৫১ পয়েন্টে। এই সময় বাজার মূলধন কমেছে ১ লাখ ১৪ হাজার ৫০১ কোটি টাকা। নিঃস্ব হয়েছে ৩৩ লাখ বিনিয়োগকারী।
 
যুদ্ধাপরাধীদের বিচার শুরু
বছরের অন্যতম আলোচিত বিষয় ছিল যুদ্ধাপরাধীদের বিচার। যুদ্ধাপরাধীদের বিচারের জন্য গঠন করা হয়েছে মানবতাবিরোধী অপরাধ ট্রাইব্যুনাল। মুক্তিযুদ্ধে মানবতাবিরোধী অপরাধে জড়িত থাকার অভিযোগে ২০১০ সালে জামায়াতে ইসলামীর আমির মতিউর রহমান নিজামীসহ দলটির শীর্ষ কয়েকজন নেতাকে গ্রেফতার করা হয় এবং একই অভিযোগে গ্রেফতার করা হয় বিএনপি কেন্দ্রীয় নেতা সালাউদ্দিন কাদের চৌধুরীকে। বছর জুড়ে তাদের বিচার কাজের প্রক্রিয়া হিসাবে তদন্ত এবং সাক্ষীদের জেরা চলে। বছরের অন্যতম আলোচিত খবর ছিল খুব শিগগিরই গ্রেফতার হতে যাচ্ছেন ’৭১-এর অন্যতম যুদ্ধাপরাধী জামায়াতের সাবেক আমির গোলাম আযম কিন্তু তিনি গ্রেফতার হয়নি এখন পর্যন্ত।
 
তত্তাবধায়ক সরকার বাতিল
গত ১০ মে প্রধান বিচারপতি এবিএম খায়রুল হকের নেতৃত্বাধীন সুপ্রিমকোর্টের আপিল বিভাগ তত্তাবধায়ক সরকার ব্যবস্থাকে অবৈধ ঘোষণা করে বিভক্ত রায় দেন। তবে দেশের শান্তি, স্থিতিশীলতা ও নিরাপত্তার স্বার্থে পরবর্তী দুটি সংসদ নির্বাচন তত্তাধায়ক সরকারের অধীনে হতে পারে বলে মত দেন। তবে আদালতের এ মতামত না নিয়ে সংবিধান থেকে বাদ দেয়া হয় এ ব্যবস্থাটি। এ রায়ের পরপরই রাজনৈতিক অঙ্গন এই ইস্যুতে উত্তপ্ত হয়ে ওঠে। সংবিধান সংশোধনে গঠিত বিশেষ কমিটিসহ বেশিরভাগ রাজনৈতিক দল আরো মেয়াদে এই ব্যবস্থা বহাল রাখার পক্ষে মত দেয়। এরপর গত ৩০ জুন সংসদে সংবিধানের পঞ্চদশ সংশোধনী বিল পাস করার মাধ্যমে এই ব্যবস্থা বাতিল হয়ে যায়। বিরোধী দল তত্তাবধায়ক সরকার ব্যবস্থা ছাড়া আগামীতে নির্বাচনে না যাওয়ার ঘোষণা দিয়ে আগের অবস্থা রাখার জন্য হরতালসহ নানা কর্মসূচি পালন করে।
 
গণপিটুনি ও গুম-গুপ্তহত্যা
বছর জুড়ে দেশের বিভিন্ন স্থানে গণপিটুনিতে নিহত ও আহত হয়েছে বেশ কয়েকজন। এসব ঘটনার জন্য আইন-শৃক্সখলা বাহিনী বিশেষ করে পুলিশ ও র‌্যাব সমালোচিত হয়েছে। উল্লেখযোগ্য ঘটনা ছিল মার্চে নিরপরাধ কলেজছাত্র লিমনের পায়ে গুলি, জুলাইয়ে ঢাকা বিশ্ববিদ্যালয়ের ছাত্র আবদুল কাদেরকে গ্রেফতার ও নির্যাতন, একই মাসের শবেবরাতের রাতে সাভারে ডাকাত সন্দেহে ৬ ছাত্রকে পিটিয়ে হত্যা এবং কোম্পানীগঞ্জে ডাকাত সন্দেহে মিলন নামে এক কিশোর গণপিটুনিতে হত্যা করা হয়। এ ছাড়া সংসদ প্রাঙ্গণে বিরোধী দলের চিফ হুইপ জয়নুল আবদিন ফারুকের ওপর পুলিশের লাঠিপেটার ঘটনা মিডিয়ায় ব্যাপক আলোড়ন তোলে।
ক্রসফায়ার নিয়ে ব্যাপক সমালোচনার পর ২০১১ সালে হঠাৎ করেই বেড়ে যায় গুমের ঘটনা। আগে ক্রসফায়ার বা এনকাউন্টার করা হতো। সেই পদ্ধতি বদল করে এখন ‘গুম’ পদ্ধতি অনুসরণ করা হয়। আগে বিচারবহিভর্‚ত হত্যার কাহিনী বলা হতো, এখন নাগরিকদের তুলে নিয়ে গুম করা হচ্ছে। গত বছরজুড়ে গুমের অভিযোগ কেবল অপরাধীচক্রের বিরুদ্ধে নয়, আইন-শৃক্সখলা রক্ষাকারী বাহিনীর বিরুদ্ধেও এ অভিযোগ ওঠে। গত এক বছরে রাজধানী ও এর আশপাশের এলাকা থেকে ২৭ জন নিখোঁজ হন। এদের মধ্যে ১০ জনের লাশ মিলেছেল। গুম হওয়া ১০ জনের রাজনৈতিক পরিচয় রয়েছে আর বাকিরা অন্য পেশার।
 
বাংলাদেশ ও ভারত প্রসঙ্গ
২০১১ সালে ভারতের সঙ্গে বাংলাদেশের পররাষ্ট্রনীতি ছিল ধোঁয়াশা। বেশকিছু গুরুত্বপূর্ণ দ্বিপক্ষীয় চুক্তি স্বাক্ষরিত হলেও সেগুলোর বাস্তবায়ন হয়নি। সাংস্কৃতিক ও ভৌগোলিক ক্ষেত্রে দুই দেশের সম্পর্ক বিদ্যমান থাকলেও অবিশ্বাস আর আস্থাহীনতা বাধাগ্রস্ত করেছে সেই সম্পর্ককে। বেশকিছু বিষয় নিয়ে দুই দেশের মধ্যে গুরুত্বপূর্ণ বৈঠক হলেও উভয় পক্ষের চাওয়া-পাওয়ার মধ্যে ছিল বিস্তর ফারাক। গত সেপ্টেম্বরে ভারতের প্রধানমন্ত্রী বাংলাদেশ সফর করেন। সফরসূচিতে টিপাইমুখসহ বেশকিছু গুরুত্বপূর্ণ সিদ্ধান্ত নেয়ার কথা থাকলেও ফল ছিল শূন্য। এখনো নিষ্পত্তির তালিকা থেকে বাদ যায়নি ৫৪টি অভিন্ন নদীর পানিবণ্টন, ৫১টি ছিটমহল, ট্রানজিট ইস্যু, সীমান্ত বিরোধ, ড্যাম নির্মাণ কিংবা পাহাড়সম বাণিজ্য ব্যবধান।
 
পদ্মা সেতু ও দুর্নীতি
পদ্মা সেতু প্রকল্পটি বাংলাদেশের ইতিহাসে সর্ববৃহৎ নির্মাণ প্রকল্প। দেশের প্রধান তিনটি নদীর মধ্যে মেঘনা ও যমুনার ওপর সেতু নির্মিত হলেও দুর্নীতির কারণে পদ্মা সেতুর বাস্তবায়ন অনিশ্চিত হয়ে পড়েছে। আনুষ্ঠানিক উদ্বোধনের আগেই দাতা সংস্থাগুলোর কাছে দুর্নীতি ধরা পড়ায় অর্থায়ন স্থগিত করে দেয় দাতা সংস্থা। বছরজুড়েই পদ্মা সেতুর দুর্নীতি নিয়ে বিশ্বব্যাংক সাবেক যোগাযোগমন্ত্রী সৈয়দ আবুল হোসেন ও তার কোম্পানি সাকোর ঊর্ধ্বতন কর্মকর্তাদের বিরুদ্ধে দুর্নীতির অভিযোগ তোলে। ২০ হাজার ৫০৭ দশমিক ২০ কোটি টাকার প্রকল্পে (২৯০ কোটি ডলার) বিশ্বব্যাংক ১২০ কোটি ডলার, এডিবি ৬১ কোটি ডলার, জাইকা ৪০ কোটি এবং আইডিবি ১৪০ কোটি ডলার দেয়ার ঋণ চুক্তি করেছিল। শেষ পর্যন্ত দুর্নীতির অভিযোগে ডিসেম্বরের প্রথম সপ্তাহে বহুল আলোচিত আবুল হোসেনকে সরিয়ে ওবায়দুল কাদেরকে যোগাযোগ মন্ত্রণালয়ের দায়িত্ব দেয়া হয়। আবুল হোসেনকে যোগাযোগ মন্ত্রণালয় থেকে সরিয়ে দেয়ায় বিশ্বব্যাংক সন্তুষ্টি প্রকাশ করেছে। তারা এ প্রকল্পের ব্যাপারে তাদের ইতিবাচক মনোভাব জানিয়েছে। নতুন দায়িত্বপ্রাপ্ত যোগাযোগমন্ত্রী বলেছেন শিগগির পদ্মা সেতু নিয়ে জটিলতার অবসান ঘটবে।
 
ঢাকা সিটি করপোরেশন ভাগ
২০১১ সালের একটি অন্যতম আলোচিত বিষয় ছিল ঢাকা সিটি করপোরেশন ভাগ। বছরের শেষদিকে ২৯ নভেম্বর সংসদে পাস হয় ঢাকা সিটি করপোরেশন ভাগ করার বিল। সংবিধান অনুযায়ী এটি এখন ঢাকা উত্তর ও ঢাকা দক্ষিণ নামে আলাদা দুটি সিটি করপোরেশন হয়েছে। ১ থেকে ২৩, ৩৭ থেকে ৪৭ এবং ৫৪ ও ৫৫ ওয়ার্ড মোট ৩৬ ওয়ার্ড নিয়ে গঠিত ঢাকা উত্তর সিটি করপোরেশন। আর ২৪ থেকে ৩৬, ৪৮ থেকে ৫৩, ৫৬ থেকে ৯২ পর্যন্ত মোট ৫৬টি ওয়ার্ড নিয়ে ঢাকা দক্ষিণ সিটি করপোরেশন গঠিত। সরকারের এই সিদ্ধান্তে রাজনৈতিক অঙ্গনের পাশাপাশি নাগরিক সমাজেও আলোচনার ঝড় ওঠে।
 
সড়ক দুর্ঘটনা
গত আলোচনার কেন্দ্রবিন্দুতে ছিল সড়ক দুর্ঘটনা। বছর জুড়েই রাজধানীসহ সারা দেশে সড়ক দুর্ঘটনায় প্রাণ হারিয়েছে শিশুসহ অনেক মানুষ। এর মধ্যে সবচেয়ে আলোচিত ছিল জুলাই মাসে চট্টগ্রামের মিরসরাইয়ের দুর্ঘটনা আর আগস্টে চলচ্চিত্রকার তারেক মাসুদ ও সাংবাদিক মিশুক মুনীরের প্রাণহানি। জুলাই মাসে সড়ক দুর্ঘটনায় মিরসরাইয়ে ৪১ স্কুলছাত্র নিহত হয়েছিল। আর ১৩ আগস্ট মানিকগঞ্জের ঘিওর উপজেলার জোকা এলাকায় আন্তর্জাতিক চলচ্চিত্রকার তারেক মাসুদ, এটিএন নিউজের সিইও সাংবাদিক মিশুক মুনীরসহ পাঁচজন নিহত হন। জুলাইয়ের শেষ প্রান্তে বগুড়ার শাহজাহানপুরের নন্দীগ্রামে সড়ক দুর্ঘটনায় ১৮ জনের মৃত্যুর ঘটনাও শোকাবহ করে তোলে দেশের মানুষকে।
 
দেশের প্রথম ল্যাপটপ
তুলনামূলক কম দামের ল্যাপটপ দেশে তৈরি করার মধ্য দিয়ে তথ্যপ্রযুক্তি বিকাশে বাংলাদেশ আরো একধাপ এগিয়েছে ২০১১ সালে। দেশে তৈরি সাশ্রয়ী ল্যাপটপের নাম ছিল ‘দোয়েল’। গত জুলাইয়ে ‘দোয়েল’-এর পরীক্ষামূলক উৎপাদন শুরু হয়ে অক্টোবরে আনুষ্ঠানিকভাবে উদ্বোধন করা হয়। দোয়েল প্রাইমারি নোটবুক, দোয়েল বেসিক নোটবুক, দোয়েল স্ট্যান্ডার্ড নোটবুক ও দোয়েল অ্যাডভান্স নোটবুক নামের চার ধরনের ল্যাপটপ তৈরি করেছে টেলিফোন শিল্প সংস্থা। মডেল ভেদে দাম নির্ধারণ করা হয় ১০ থেকে ২৬ হাজার টাকা। তবে এখনো এটি সাধারণ ক্রেতাদের হাতে আসেনি। সরকারি সিদ্ধান্ত অনুযায়ী ল্যাপটপটি প্রথমে সরবরাহ করা হবে বিভিন্ন সরকারি সংস্থাকে।
 
খেলার মাঠে
গত বছরের উল্লেখযোগ্য ঘটনাগুলোর মধ্যে অন্যতম ছিল নিজেদের মাটিতে বিশ্বকাপের আয়োজন। ভারত-শ্রীলঙ্কার পাশাপাশি বাংলাদেশ প্রথমবারের মতো বিশ্বকাপের আয়োজন করে ২০১১ সালে। স্বাগতিক দেশ হিসাবে মাঠে পারফরম্যান্স হতাশাজনক থাকলেও আয়োজক হিসেবে সেরার খেতাব পেয়েছে বাংলাদেশ। উল্লেখযোগ্য ছিল সেপ্টেম্বরে ফুটবল জাদুকর মেসিসহ পুরো আর্জেন্টিনা দলের ঢাকা সফর। সর্বশেষ বছরের শেষে অন্যতম প্রাপ্তি বাংলাদেশ মহিলা ক্রিকেট দলের ওয়ানডে স্ট্যাটাস লাভ।
 
আন্তর্জাতিক অঙ্গনের আলোচিত ১০ ঘটনা
 
২০১১তে আন্তর্জাতিক অঙ্গনের সবচেয়ে আলোচিত ঘটনা ছিল আরবের গণজাগরণ। বছরের শেষে এসে যোগ হয়েছে দখল করো আন্দোলন…
 
আরব বিদ্রোহ
২০১০-এর ডিসেম্বরের শেষে তিউনিসিয়ায় ক্ষুধা-দারিদ্র্য ও বেকারত্বের প্রতিবাদে রাজধানীর কেন্দ্রস্থল সিদি-বুয়াজিদের টাউন হলের সামনে আত্মাহুতি দেন তরুণ মোহাম্মদ বৌয়াজিজি। আরব বিশ্বের কোটি কোটি যুবক আর দারিদ্র্যপীড়িত মানুষের ক্ষোভের আগুনকে নিজের শরীরে জ্বালিয়ে বিশ্ববাসীকে যন্ত্রণা আর অপমানের কথা জানিয়ে গেছেন বৌয়াজিজি। এরপরই আরব বিশ্বে ২০১১ সালের জানুয়ারি, ফেব্রæয়ারি, মার্চে বিদ্রোহের ঢেউ আছড়ে পড়ে। শাসক-গোষ্ঠীর বিরুদ্ধে জনতার বিক্ষোভ ছড়িয়ে পড়ে লিবিয়া, মিসর, ইয়েমেন, তিউনিসিয়া, বাহরাইন, মরক্কো, সিরিয়ায়। মোটা দাগে লড়াই চলছে সম্পদশালী, বিলাসী, ¯ৈ^রাচারী আরব শাসকদের সঙ্গে গণতন্ত্রকামী সাধারণ জনতার। সবখানেই গণতন্ত্র আর সমাজ সংস্কারের দাবিতে মানুষ বিদ্রোহ করেছে। ফলে তিউনিসিয়ায় বিদায় নেন বেন আলি, পালিয়ে যান সৌদি আরব। ১১ ফেব্রæয়ারি পতন হয় মিসরের হোসনি মোবারকের। আরব বিদ্রোহ ২০১১-এর শেষে এসেও থামেনি। মিসর, সিরিয়া, বাহরাইনে এখনো বিদ্রোহ চলছে।
 
‘দখল কর’ আন্দোলন
কানাডাভিত্তিক একটি অ্যাডবাস্টারস মিডিয়া ফাউন্ডেশন ‘ওয়াল স্ট্রিট দখল কর’ আন্দোলনের ভিত্তি রচনা করে। ২০১১ সালের মাঝামাঝি সময় থেকে এ আন্দোলনের পটভ‚মি শুরু হয় এবং ১৭ সেপ্টেম্বর বিক্ষোভকারীরা এক পদযাত্রার মধ্য দিয়ে আত্মপ্রকাশ করে। ‘আমরা ৯৯ শতাংশ’Ñ এই রাজনৈতিক স্লোগান নিয়ে এগিয়ে আসেন বিক্ষোভকারীরা। আন্দোলন শুরুর পর ৯ অক্টোবর ২৫টি দেশের কর্মীরা আহবান জানান ১৫ অক্টোবরে বিশ্বব্যাপী প্রতিবাদ জানানোর। এ আহŸানের পরিপ্রেক্ষিতে ১৫ অক্টোবর ৪২টি দেশের ৯৫১টি শহরে ‘অকুপাই ওয়াল স্ট্রিটে’র আদলে প্রতিবাদ অনুষ্ঠিত হয়। পরে সময় গড়ানোর সঙ্গে সঙ্গে পৃথিবীজুড়ে নানা প্রান্তে শুরু হয় ‘দখল কর’ আন্দোলন। ২০১১-এর ২৯ অক্টোবর নাগাদ পৃথিবীর ২০০০ শহরে ২৩০০ অকুপাইড জোন তৈরি হয়েছে।
 
জাপানের ভ‚মিকম্প
২০১১ সালের ১১ মার্চ স্থানীয় সময় ২টা ৪৬ মিনিটে ৮ দশমিক ৯ মাত্রার ভ‚মিকম্প আঘাত হানে জাপানের উপক‚লে। ইতিহাসে এটিই জাপানে সংঘটিত সবচেয়ে উচ্চমাত্রার ভ‚মিকম্প। জাপানের এই ভ‚মিকম্প দেশটিকে অবর্ণনীয় দুর্দশায় ফেলার পাশাপাশি পৃথিবীর ভ‚গোলকেও বদলে দিয়েছে। এ ভ‚মিকম্পের কারণে জাপান প্রসারিত হয়েছে। ভ‚মিকম্পের পরিপ্রেক্ষিতে সৃষ্টি হওয়া সুনামিতে মানবিক বিপর্যয়ে পড়ে জাপানের মানুষ। নিহত আর নিখোঁজের সংখ্যা ছাড়িয়ে যায় ১৬ হাজার। উপদ্রুত এলাকায় যোগাযোগ, বিদ্যুৎ ব্যবস্থা পুরোপুরি ভেঙে পড়ে। অর্থনৈতিক, মানবিক এ ভয়াবহ সঙ্কট কাটিয়ে ওঠার চেষ্টা করার মুহ‚র্তে জাপান এক ভয়ানক আতঙ্কের মুখোমুখি। এর নাম তেজস্ক্রিয়তা। ফুকুশিমা-দাইচি পারমাণবিক বিদ্যুৎকেন্দ্রের তেজস্ক্রিয়তা ছড়িয়ে পড়া ঠেকাতে প্রাণপণে লড়তে হয় জাপানকে। এই বিপর্যয় নতুন এক প্রশ্নের সামনে দাঁড় করিয়ে দিয়েছে পৃথিবীকে, শক্তির উৎস হিসাবে পারমাণবিক প্রকল্প মানবজাতির জন্য কতটুকু নিরাপদ?
 
পৃথিবীর প্রথম সিনথেটিক অঙ্গ প্রতিস্থাপন
৭ জুলাই সুইডেনে পৃথিবীর প্রথম সিনথেটিক অঙ্গ প্রতিস্থাপন সফলভাবে সম্পন্ন হয়েছে। এ কাজে সার্জনরা একটি কৃত্রিম শ্বাসনালী ব্যবহার করেন। এই কৃত্রিম শ্বাসনালীটি গ্রহীতার স্টেম কোষ দিয়ে মোড়ানো হয়। রোগীর নিজের কোষ থাকায় এ ক্ষেত্রে সমস্যা হওয়ার আশঙ্কা নাকচ করে দেন ডাক্তাররা। এটিই পৃথিবীর প্রথম অঙ্গ প্রতিস্থাপন যেখানে কোনো দাতার প্রয়োজন হয়নি। ইতালির পাওলো মাচ্চিয়ারিনি ১২ ঘণ্টার এই সার্জারির নেতৃত্ব দেন। পাওলো বলেন, ‘এ কাজের সব থেকে বড় সাফল্য এটি আপনি যে কোনো মুহ‚র্তে পেতে পারেন, এ জন্য আপনাকে অপেক্ষা করতে হবে না। এ প্রক্রিয়ায় কোনো মানুষের দানের প্রয়োজন নেই।’
 
ইরাক যুদ্ধের সমাপ্তি
২০০৩ সালের ২০ মার্চ সাদ্দামের বিরুদ্ধে জীবাণু অস্ত্র রাখার অভিযোগ এনে জর্জ বুশ এবং টনি ব্লেয়ারের নির্দেশে ইঙ্গ-মার্কিন যৌথ বাহিনী হামলা চালায় ইরাকে। গত ১৫ ডিসেম্বর ইরাক যুদ্ধের আনুষ্ঠানিক অবসান ঘটে। এর আগের দিন যুদ্ধ শেষ করার ঘোষণা দেন মার্কিন প্রেসিডেন্ট বারাক ওবামা।
 
গাদ্দাফি হত্যা
এক সময় আরব বিদ্রোহের ঢেউ এসে লাগে লিবিয়াতেও। মুয়াম্মার গাদ্দাফির দীর্ঘদিনের শাসনের বিরুদ্ধে শুরু হয় বিক্ষোভ। শুরু হয় গৃহযুদ্ধ। তবে গাদ্দাফিবিরোধী লড়াইয়ে ঘি ঢালে পশ্চিমারা। গাদ্দাফির বিরুদ্ধে যে এনটিসি লড়াই করছিল তারা মূলত ছিল ন্যাটোর সমর্থনপুষ্ট। জাতিসংঘের সিদ্ধান্তে ন্যাটো বাহিনী লিবিয়ায় সামরিক অভিযান চালায়। পরে ২০ অক্টোবর নিজ শহর সিরতে নিহত হন গাদ্দাফি। পরিবারের অভিযোগ, গাদ্দাফিকে হত্যা করেছে ন্যাটো বাহিনী।
 
লাদেন হত্যা
২০১১ সালে টুইন টাওয়ারে হামলার মাধ্যমে আল কায়েদা আর তার নেতা ওসামা বিন লাদেন দুনিয়াজুড়ে আলোচনার বিষয় হয়ে ওঠেন। পরে মার্কিন যুক্তরাষ্ট্র পরিচালিত সন্ত্রাসবিরোধী যুদ্ধে প্রধান লক্ষ্য হয়ে ওঠেন তিনি। এফবিআই লাদেনের মাথার দাম ঘোষণা করে ২৫ মিলিয়ন মার্কিন ডলার। এক পর্যায়ে ২ মে পাকিস্তানের অ্যাবোটাবাদে একটি বাড়িতে মার্কিন কমান্ডো অভিযানে নিহত হন লাদেন। তাকে হত্যার এই মিশন সম্পন্ন করে ইউএস নেভি মিল এবং সিআইএর একটি টিম। প্রেসিডেন্ট বারাক ওবামার নির্দেশে পরিচালিত হয় এই অভিযান।
 
রাজকীয় বিয়ে
গত ২৯ এপ্রিল প্রিন্স উইলিয়াম এবং কেট মিডলটন বিবাহবন্ধনে আবদ্ধ হন। সারা দুনিয়ার মানুষ সরাসরি টিভি সেটে এই বিয়ের অনুষ্ঠান উপভোগ করেন। রাজকীয় এই বিয়েতে খরচ হয় প্রায় ৮০ মিলিয়ন ডলার। আগের বছর চেলসি ক্লিনটনের বিয়েতে খরচ হয়েছিল ৫ মিলিয়ন ডলার। তাই এই রাজকীয় বিয়ের খরচ অনেকেরই চোখে পড়ে। টিভিতে বিয়ের উচ্ছ¡সিত চিত্র দেখা গেলেও বিয়ের আগে চালানো এক জরিপে দেখা যায়, অর্ধেকেরও বেশি ব্রিটিশ নাগরিক এ বিয়ে নিয়ে আগ্রহী নয়। বিয়ের অনুষ্ঠান কভার করতে বিবিসি প্রায় ৫শ সাংবাদিক নিয়োগ দেয়।
 
মঙ্গলগ্রহে তরল পানিপ্রবাহের প্রমাণ
৫ আগস্ট নাসার বিজ্ঞানীরা জানান, উষ্ণ মাসগুলোতে মঙ্গলের বুকে পানিপ্রবাহের প্রমাণ পেয়েছেন তারা। এর মাধ্যমে মঙ্গলে জীবন ধারণের সম্ভাবনা আরো বাড়ল বলে জানান বিজ্ঞানীরা। মঙ্গল গ্রহে পানির অস্তিত্ব আবিষ্কার হয়েছে প্রায় এক যুগ আগে। কিন্তু এতদিন পানির অস্তিত্ব বলতে বরফ জমা পানি বোঝাত। নাসার বিজ্ঞানীরা মনে করছেন, এই তরল পানি আছে মঙ্গলপৃষ্ঠের নিচে। এই পানি লবণাক্ত হতে পারে বলে তারা ধারণা করছেন। জমাট বরফের চেয়ে তরল পানিতে জীবন ধারণ অনেক সহজ।
 
পৃথিবীর জনসংখ্যা ৭শ কোটি
৩১ অক্টোবর পৃথিবীর জনসংখ্যা ৭শ কোটির ঘর ছুঁয়েছে বলে ঘোষণা দেয় ইউনাইটেড নেশন পপুলেশন ফান্ড। এর আগে পৃথিবীর জনসংখ্যা ৬শ কোটিতে পৌঁছেছিল ১৯৯৯ সালের ১২ অক্টোবর এবং ৫শ কোটিতে ১৯৮৭ সালের ১১ জুলাই। গত ৫ বছরে সংগৃহীত ডাটার ওপর নির্ভর করে ৩১ অক্টোবর তারিখটি নির্ধারণ করা হয়।






WORDCOUNT-3271

সাফল্য-ব্যর্থতার মধ্য দিয়েই কেটেছে মহাজোট সরকারের তিন বছর। সরকারের তিন বছর পূর্তি উপলক্ষে প্রধানমন্ত্রী জাতির উদ্দেশে ভাষণ দিয়েছেন। তার ভাষণে সরকারের ইতিবাচক দিক উঠে এলেও ব্যর্থতার বিষয়ে তিনি তেমন কিছু বলেননি। বিরোধী দল প্রধানমন্ত্রীর ওই ভাষণ প্রত্যাখ্যান করেছে। মহাজোট সরকার জনগণের প্রত্যাশা কতটা পূরণ করতে পেরেছে, নির্বাচনী ইশতেহারে যে সব প্রতিশ্রুতি তার কী অবস্থা তা নিয়ে রিপোর্ট করেছেন খোন্দকার তাজউদ্দিন ও মোস্তাহিদ হোসেন
 
আওয়ামী লীগ নেতৃত্বাধীন মহাজোট সরকারের ৩ বছর পূর্ণ হয়েছে গত ৬ জানুয়ারি। এই তিন বছরে চাওয়া-পাওয়া এবং সরকারের প্রতিশ্রুতি আর বাস্তবায়ন নিয়ে নানা সমীকরণ চলছে। সরকারের পক্ষ থেকে নানা বিষয়ে সফলতার দাবি করা হচ্ছে। অন্যদিকে বিরোধী দলের পক্ষ থেকে সরকারের নানা ব্যর্থতার চিত্র তুলে ধরা হয়েছে। ব্যাপক জনসমর্থন নিয়ে ক্ষমতায় আসা এ সরকারের কাছে মানুষের প্রত্যাশার পরিমাণ ছিল অনেক বেশি। সেই প্রত্যাশা পূরণ করতে সরকার গত তিন বছর চেষ্টা করেছে। কিন্তু কাক্সিক্ষত লক্ষ্যে পৌঁছতে পারেনি। সরকারের বেশ কিছু কর্মকাণ্ড জনগণ পছন্দ করেনি।
 
দিনবদল ও ডিজিটাল বাংলাদেশ গড়ার প্রতিশ্রুতি দিয়ে ক্ষমতায় আসা মহাজোট সরকারের পাঁচ অগ্রাধিকার প্রতিশ্রুতির অগ্রগতি হয়েছে কমই। সরকারের এই ৫ অগ্রাধিকারের মধ্যে ছিল দ্রব্যমূল্য নিয়ন্ত্রণ, দুর্নীতির বিরুদ্ধে কার্যকর ব্যবস্থা গ্রহণ, বিদ্যুৎ ও জ্বালানি সঙ্কট দূর করা, দারিদ্র্য বিমোচন ও বৈষম্য রোখা এবং সুশাসন প্রতিষ্ঠা। তিন বছর পার হলেও এই পাঁচ অগ্রাধিকারের কোনো কোনোটাতে আংশিক সফলতা অর্জিত হলেও বেশিরভাগ ক্ষেত্রেই ব্যর্থতা পরিলক্ষিত হয়েছে। ফলে শুধু বিরোধী দলই নয়, সরকারি দলের পক্ষ থেকেও ব্যর্থতার কথা বলা হচ্ছে জোরেশোরেই। সরকারের কর্মকাণ্ডের অনেক বিষয়ে আশাবাদী হতে পারছে না সাধারণ মানুষ।
সংসদ কার্যকর, রাজনীতিতে পরমতসহিষ্ণুতা প্রতিষ্ঠা, সাংবিধানিক প্রতিষ্ঠানগুলো শক্তিশালীকরণ, দ্রব্যমূল্য নিয়ন্ত্রণ, বিদেশনীতি, কর্মসংস্থান, শিক্ষা, স্বাস্থ্য, শিল্পায়ন, আইনশৃক্সখলা, সড়ক যোগাযোগ ও পদ্মা সেতু, জঙ্গি দমন, জাতীয় ইস্যুতে ঐকমত্য, অর্থনীতির গতিশীলতা, কৃষি, বিদ্যুৎ সেক্টরের উন্নয়ন, আমলানির্ভর প্রশাসন, ক্ষমতার বিকেন্দ্রীকরণ ইত্যাদি বিষয় পর্যালোচনা করছে জনগণ। সরকারের নির্বাচনী প্রতিশ্রæতির হিসাব যেমন মেলাচ্ছে, তেমনি অপ্রয়োজনীয় ইস্যু করে বিতর্ক সৃষ্টির মাধ্যমে জনগণের দৃষ্টিভঙ্গি অন্যদিকে সরিয়ে রাখার কৌশলেরও মূল্যায়ন করছে।
সরকারের ৩ বছরের মূল্যায়ন প্রসঙ্গে রাষ্ট্রবিজ্ঞানী ড. এমাজউদ্দীন আহমদ বলেন, অল্প কথায় সরকারের কর্মকাণ্ডের মূল্যায়ন করা কঠিন। তবে সাফল্যের চেয়ে ব্যর্থতার পরিমাণ বেশি। জঙ্গি দমন, শিক্ষা, কৃষি, বিদ্যুৎসহ কয়েকটি সেক্টরে সরকার সাফল্য দেখালেও সংসদ কার্যকর, রাজনীতিতে সহিষ্ণুতা সৃষ্টি, সাংবিধানিক প্রতিষ্ঠানগুলো শক্তিশালীকরণ, কর্মসংস্থান সৃষ্টি, আইনের শাসন প্রতিষ্ঠা, দ্রব্যমূল্য নিয়ন্ত্রণ, আইনশৃক্সখলা পরিস্থিতি নিয়ন্ত্রণ, সড়ক যোগাযোগ ও পদ্মা সেতু, অর্থনীতির গতিশীলতা আনাসহ আরো বেশকিছু বিষয়ে সফলতা দেখাতে পারেনি।
গত তিন বছর সরকার দ্রব্যমূল্য ও মূল্যস্ফীতি নিয়ন্ত্রণে রাখতে পারেনি। দফায় দফায় বেড়েছে নিত্যপণ্যের দাম। একই সঙ্গে আইনশৃক্সখলা পরিস্থিতি ও মানবাধিকার বিষয়ে সমালোচিত হয়েছে। ক্রসফায়ারকে টপকে স্থান করে নিয়েছে গুম ও গুপ্তহত্যা। এটা নতুন করে জাতির জন্য আতঙ্কে পরিণত হয়েছে। দুর্নীতির সূচকে কিছুটা উন্নতি হলেও দেশের প্রধান প্রধান সেবা খাত রয়েছে সেই তিমিরেই। তিন বছরে প্রায় ৩ হাজার মেগাওয়াট বিদ্যুৎ উৎপাদন হলেও রেন্টাল ও কুইক রেন্টালের ফাঁদে পড়ে বিধ্বস্ত হয়ে পড়েছে অর্থনীতি। দ্রব্যমূল্য ও মূল্যস্ফীতির কারণে সরকারের দারিদ্র্য ঘোচানোর প্রতিশ্রুতিও ভেস্তে গেছে।
মহাজোট সরকার জাতীয় সংসদ কার্যকর করার ব্যাপারে ছিল অঙ্গীকারাবদ্ধ। কিন্তু সংসদকে কার্যকর করা যায়নি। বিরোধী দলকে সংসদে আনার ব্যাপারে কার্যকর কোনো উদ্যোগও নেয়া হয়নি। বিরোধী দলকে সংখ্যার অনুপাতে বিচার না করে বিরোধী দল হিসেবে মূল্যায়নের ঘোষণা দেয়া হলেও কার্যক্ষেত্রে সেটা দেখা যায়নি, বরং তত্ত¡াবধায়ক সরকার (হঠাৎ ইস্যু) ইস্যুতে সরকার নতুন করে বিতর্কের সৃষ্টি করেছে। অথচ তত্ত¡াবধায়ক সরকার ব্যবস্থা বাতিল করা আওয়ামী লীগের নির্বাচনী প্রতিশ্রæতি ছিল না। আদালত সংবিধানের পঞ্চম সংশোধনীর কিছু অংশ অবৈধ ঘোষণা করলে তত্তাবধায়ক সরকার ব্যবস্থা বাতিল হয়ে যায়। তবে রাজনৈতিক বাস্তবতার নিরিখে আদালত আরো দুই  মেয়াদে তত্তাবধায়ক সরকারের অধীনে নির্বাচনের পরামর্শ দেয়। আদালতের আদেশ অনুযায়ী বিষয়টি সুরাহার জন্য সংসদীয় কমিটি গঠন এবং বিভিন্ন পর্যায়ে ব্যাপকভাবে সংলাপও করা হয়। সংলাপে প্রায় সবাই তত্তাবধায়ক সরকার ব্যবস্থা আরো দুই মেয়াদে রাখার পক্ষে মত দেন। কিন্তু রাজনীতিক ও বিশেষজ্ঞদের মতামতকে উপেক্ষা করে হঠাৎ করে কয়েক মিনিটের মধ্যেই তত্তাবধায়ক সরকার পদ্ধতি বিলুপ্ত করে রাজনীতিতে বিশৃক্সখল পরিস্থিতির সৃষ্টি করা হয়, যা এখনো অব্যাহত রয়েছে।
সরকার গঠনের দ্বিতীয় বছর বঙ্গবন্ধু হত্যা মামলার আসামিদের ফাঁসির রায় কার্যকর করা হয়। এটা আওয়ামী লীগের নির্বাচনী প্রতিশ্রæতি ছিল। বঙ্গবন্ধু হত্যাকাণ্ডের বিচারিক প্রক্রিয়া দেশে-বিদেশে প্রশংসিত হয়েছে। বঙ্গবন্ধু হত্যার বিচারের পাশাপাশি যুদ্ধাপরাধীদের বিচার করাও আওয়ামী লীগের নির্বাচনী ইশতেহারে উল্লেখ ছিল। সেই বিচার কাজ সরকার শুরুও করেছে। কিন্তু যুদ্ধাপরাধীদের বিচার প্রক্রিয়ার স্বচ্ছতা নিয়ে বিতর্ক উঠেছে। যুদ্ধাপরাধীদের বিচারের ব্যাপারে কারো আপত্তি নেই। সাধারণ মানুষ ও বিরোধী দল বিএনপি এ কথা বারবার বলছে। কিন্তু বিচার প্রক্রিয়ার আন্তর্জাতিক মান নিয়ে বিতর্ক তীব্র আকার ধারণ করেছে। সবাই চায় যুদ্ধাপরাধীদের বিচার নিরপেক্ষ এবং দেশি ও আন্তর্জাতিকভাবে গ্রহণযোগ্য হোক। কিন্তু শুরুতেই বিচার প্রক্রিয়ার নিরপেক্ষতা নিয়ে বিরোধী দল ও দেশি-বিদেশি বিশেষজ্ঞরা প্রশ্ন তুলেছেন।
প্রতিহিংসার রাজনীতি পরিহার করে রাজনীতিতে সহনশীলতা প্রবর্তনের রাজনীতি সৃষ্টির প্রতিশ্রুতি দেয়া হয়েছিল। কিন্তু রাজনীতিতে সহনশীলতা সৃষ্টির ব্যাপারে তিন বছরেও কোনো পদক্ষেপ গ্রহণ করা হয়নি। বরং প্রতিহিংসার রাজনীতি যেন জোর কদমে চালিয়ে যাওয়ার প্রাণান্ত চেষ্টা হচ্ছে। মহাজোট সরকার শিক্ষা খাতে প্রশংসনীয় সফল্য দেখিয়েছে। স্বাস্থ্য সেক্টরেও কিছুটা উন্নতি হয়েছে। কৃষিতে উন্নতি করলেও সারের মূল্য সহনীয় পর্যায়ে আনতে পারেনি। সারের পেছনে কৃষক নয়, সারই কৃষকের পেছনে ছুটবে কৃষিমন্ত্রীর এ বক্তব্য অসার প্রমাণিত হয়েছে। কৃষকরা উৎপাদিত পণ্যের ন্যায্যমূল্য পাচ্ছেন না বলে প্রতিদিন মিডিয়ায় খবর আসছে।
বিদেশনীতিতে সরকারের সাফল্যের চেয়ে ব্যর্থতাই বেশি। ভারতের সঙ্গে সরকারের নীতিনির্ধারকদের ব্যক্তিগত সম্পর্ক ভালো হলেও দ্বিপক্ষীয় সম্পর্কের ক্ষেত্রে সরকার সাফল্য দেখাতে পারেনি। তিনবিঘা করিডর ২৪ ঘণ্টার জন্য খুলে দেয়া হয়েছে। এটা সরকারের সাফল্য। ভারতকে ট্রানজিট দেয়া হলেও তিস্তা চুক্তি স্বাক্ষরিত হয়নি। এ নিয়ে এখনো পানি ঘোলা করা হচ্ছে। প্রটোকল ভেঙে বাংলাদেশের পররাষ্ট্রমন্ত্রী দীপু মনি ভারতের একটি অঙ্গরাজ্যের মুখ্যমন্ত্রী মমতা ব্যানার্জির কাছে গিয়ে সমস্যার সুরাহা করতে পারেননি। ইস্যু এসব সরকারকে আগামী নির্বাচনে ভোগাতে পারে। সুপার পাওয়ার আমেরিকার সঙ্গেও বাংলাদেশের সম্পর্ক শীতল হয়েছে। নোবেল বিজয়ী ড. ইউনূস ইস্যুতে এ অবস্থার সৃষ্টি হয়েছে। সম্পর্কোন্নয়ন এবং সরকারের নেতিবাচক ভাবমূর্তি কাটাতে কোটি কোটি টাকার বিজ্ঞাপন বিদেশি পত্রিকায় দেয়া হয়েছে। বাংলাদেশি শ্রমিকদের সৌদি আরবসহ মধ্যপ্রাচ্যের দেশগুলোতে যাওয়া কমে গেছে এ সরকারের আমলে। সৌদি আরবে আকামা জটিলতায় হাজার হাজার বাংলাদেশি শ্রমিক মানবেতর জীবনযাপন করছেন। এ সমস্যা সমাধানে সরকার কার্যকর ক‚টনৈতিক উদ্যোগ নিতে পারেনি। ফলে বিদেশ থেকে রেমিট্যান্স কমে গেছে। দেশের অর্থনীতি নাজুক হওয়ার জন্য এটাও একটা কারণ। পররাষ্ট্রমন্ত্রী  গত ৩ বছরে ১শ ১০ বার বিদেশ সফর করেছেন। তার এই ঘনঘন বিদেশ সফর দেশের জন্য ক‚টনৈতিক ক্ষেত্রে সফলতা বয়ে আনতে পারেনি।
ঘরে ঘরে চাকরি দেয়ার কথা বললেও সেটা সম্ভব হয়নি। তিন থেকে চারটি উপজেলায় পরীক্ষামূলকভাবে কয়েকশ বেকারকে চাকরি দেয়া হলেও নতুন নতুন কর্মক্ষেত্র সৃষ্টি না হওয়ায় সে প্রক্রিয়া অব্যাহত রাখা যায়নি। অর্থনীতির বেহাল অবস্থা, শেয়ারবাজারে কেলেঙ্কারি, ব্যাংক থেকে সরকারের ঋণগ্রহণ, দেশি-বিদেশি বিনিয়োগ কমে যাওয়ায় তিন বছরে নতুন শিল্পায়ন তেমন হয়নি। ফলে বেকার সমস্যার সমাধান ও নির্বাচনী প্রতিশ্রুতি অনুযায়ী ঘরে ঘরে চাকরির ব্যবস্থাও করা যায়নি।
সরকারের প্রথম দুই বছর শেয়ারবাজারে লাগামহীন উত্থান ঘটেছে, তৃতীয় বছরে নজিরবিহীন পতন ঘটেছে। লেনদেন, বাজার মূলধন, মূল্যসূচকের উত্থান-পতনে উপর্যুপরি রেকর্ড গড়েছে। এ সময়ে কারসাজি, গুজব, আতঙ্ক, অস্থিরতা, বিক্ষোভ, অবরোধ, ভাঙচুর, মামলা, গ্রেফতারসহ পুলিশের সঙ্গে বিনিয়োগকারীদের ধাওয়া-পাল্টা ধাওয়ার ঘটনা ঘটেছে বারবার। সরকারের দায়িত্বশীল ব্যক্তিদের বালখিল্য বক্তব্য শেয়ারবাজারের অস্থিরতাকে আরো ত্বরাণ্নিত করেছে। নিয়ন্ত্রক সংস্থা এসইসির নেয়া সিদ্ধান্ত বাজারের উত্থান-পতন ঠেকাতে ব্যর্থ হয়েছে। ক্ষুদ্র বিনিয়োগকারীরা পথে বসে গেছে, পকেট ভারী হয়েছে সরকারি ও বিরোধী দলের মদদপুষ্ট একশ্রেণীর ব্যবসায়ীর। তদন্তে এসব ব্যবসায়ীকে চিহ্নিত করা হলেও তাদের বিরুদ্ধে ব্যবস্থা নিচ্ছে না সরকার। উল্টো সরকারই এদের আড়াল করার চেষ্টা করছে। ফলে শেয়ারবাজার কেলেঙ্কারি নিয়ে দেশের সর্বত্রই আলোচনার ঝড় বইছে। অব্যাহত দরপতন ও মন্দাভাবের কবলে পড়ে চলতি বছর পুঁজিবাজার ছেড়েছেন প্রায় সাড়ে ৭ লাখ বিনিয়োগকারী। কেউ কেউ দরপতনের সময় বের হয়ে যান। আবার কেউ কেউ ফোর্সসেলের  শিকার হয়ে বের হয়ে যেতে বাধ্য হয়েছেন। অর্থনীতিবিদদের মতে, অযোগ্য লোকদের দিয়ে আর্থিক খাত পরিচালনা করতে গিয়ে সরকার শেয়ারবাজারে এমন বিপর্যয় ডেকে এনেছে।
আওয়ামী লীগের নির্বাচনী ইশতেহারে ভ‚মি ব্যবস্থাপনা আধুনিকায়ন ও ভ‚মিহীন কৃষককে খাস জমি বন্দোবস্ত দেয়ার কথা উল্লেখ ছিল। সরকারি ওয়াদা অনুযায়ী ভ‚মিহীন কৃষককে খাস জমি দেয়াও হয়েছে, তবে সেই জমি দেয়া হয়েছে ভ‚মিহীন কৃষকদের নামে দলীয় নেতাকর্মীদের। গত বছর ভ‚মি মন্ত্রণালয়ের এক বৈঠকে কৃষক ছাড়া অন্য কেউ কৃষিজমি কিনতে পারবেন না এ ধরনের একটি আইন করার বিষয়ে সিদ্ধান্ত নেয়া হয়। কিন্তু তা শেষ পর্যন্ত আলোর মুখ দেখেনি। ভূমি মন্ত্রণালয়ের অধীন প্রতিষ্ঠানগুলোতে চলছে ফ্রিস্টাইল দুর্নীতি। ভ‚মি রেকর্ড ও জরিপ অধিদপ্তরে সার্ভেয়ার নিয়োগ পরীক্ষায় প্রথম স্থান অধিকারকারীর চাকরি হয়নি। বিশেষ সুবিধা (প্যাকেট) না দেয়ার কারণে এ ঘটনা ঘটে। ভ‚মি ব্যবস্থাপনায় ডিজিটালাইজেশন পদ্ধতি প্রয়োগে হাতে নেয়া পাইলট প্রকল্প অঙ্কুরেই বিনাশ হয়েছে। নীতিনির্ধারণী পর্যায়ে দায়িত্বশীলদের ব্যর্থতা, দলীয়করণ, সিদ্ধান্তহীনতা এবং পক্ষপাতমূলক সিদ্ধান্তে দেশের ভ‚মি ব্যবস্থাপনায় হ-য-ব-র-ল অবস্থা বিরাজ করছে। নিয়োগ, বদলি, পদোন্নতি, পদায়নসহ নানান বিষয়ে রয়েছে অ¯^চ্ছতার অভিযোগ। তবে বেহাত হওয়া কিছু সরকারি সম্পদ পুনরুদ্ধার, নির্দিষ্ট পদ্ধতি ও সময়ে নামজারি সম্পাদন, জলমহাল এবং বালুমহাল আইন ও নীতিমালা প্রণয়ন, মন্ত্রণালয়ের পুরনো ফাইল পুনর্বিন্যাস ও সংরক্ষণ জনগণের মনে আশার আলো জাগিয়েছে।
গত তিন বছর দলীয়করণের জিম্মিদশা থেকে জনপ্রশাসনের মুক্তি মেলেনি। প্রশাসনের বিভিন্ন স্তরে দলীয়করণ অব্যাহত আছে। অযোগ্য ও অদক্ষ হলেও দলবাজি করলে দ্রুত পদোন্নতি এবং ভালো বদলিসহ নানা সুবিধা পাওয়া যায় বলে একশ্রেণীর  কর্মকর্তাও দলীয়করণকে জিইয়ে রাখতে চায়। বর্তমান সরকারের ৩ বছরেও যোগ্য ও মেধাবীদের মূল্যায়ন হয়নি। পদোন্নতি ও পদায়ন নিয়ে বৈষম্য সৃষ্টি করা হয়েছে। সরকার উদ্যোগ নিয়েছিল প্রশাসন সংস্কার করার। সেই উদ্যোগ আলোর মুখ দেখেনি। সিটিজেন চার্টারের সুফল জনগণ পাচ্ছে না। কর্মকর্তাদের সবচেয়ে প্রত্যাশার বিষয় সিভিল সার্ভিস আইন মাঝপথে এসে আটকে গেছে। বিধিবিধান মেনে নির্ভয়ে দায়িত্ব পালনের জন্য কর্মকর্তাদের সেভগার্ড তৈরি হয়নি। তবে সীমিত পরিসরে জেলা প্রশাসনে ই-তথ্য সার্ভিস চালু হয়েছে। এ বিষয়ে প্রশ্ন করা হলে গৃহায়ণ ও গণপূর্ত সচিব ড. খোন্দকার শওকত হোসেন বলেন, তিন বছরে সরকার প্রশাসনে ব্যাপক সাফল্য অর্জন করেছে। বেশিরভাগ দফতর ই-গভর্নেন্সের আওতায় এসেছে। তথ্য অধিকার আইন হয়েছে। নানামুখী উদ্যোগের ফলে আমলাতন্ত্রের লালফিতায় বন্দিদশা থেকে বেরিয়ে এসেছে প্রশাসন। পদোন্নতির ক্ষেত্রে সুস্থ ধারা ফিরে এসেছে।
গত তিন বছরে দ্রব্যমূল্য নিয়ে দুর্ভোগ পোহাতে হয়েছে সাধারণ মানুষকে। অথচ নির্বাচনী ইশতেহারে অগ্রাধিকার দেয়া হয়েছিল এটা নিয়ন্ত্রণ করার। সরকার দ্রব্যমূল্য নিয়ন্ত্রণের কথা প্রথম থেকে বলে আসছে। দ্রব্যমূল্য নিয়ন্ত্রণের নানা উদ্যোগও নেয়া হয়েছে। প্রধানমন্ত্রীর বিশেষ নির্দেশে পণ্যমূল্য নিয়ন্ত্রণের চেষ্টাও হয়েছে। কিন্তু ব্যবসায়ী সিন্ডিকেট ভাঙতে পারেনি সরকার। মন্ত্রীদের স্ববিরোধী কথাবার্তায় পণ্যমূল্য হয়েছে লাগামহীন। তা এখন পর্যন্ত সাধারণ মানুষের ক্রয়ক্ষমতার মধ্যে আনা যায়নি। ফলে মানুষকে জমানো পুঁজি ভাঙতে হচ্ছে। কনজুমার অ্যাসোসিয়েশন অব বাংলাদেশ (ক্যাবের) বার্ষিক প্রতিবেদনে বলা হয়েছে, দেশে গত এক বছরে পণ্য ও সেবার মূল্য গড়ে প্রায় ১২ দশমিক ৫ শতাংশ বেড়েছে। ২০১১ সালে বাজারে দ্রব্যমূল্য এবং বাড়িভাড়াসহ বেশ কিছু সেবা খাতের মূল্যের হিসাব করে ক্যাব তাদের বার্ষিক প্রতিবেদনে মূল্যবৃদ্ধির এ তথ্য দিয়েছে। তাদের দেয়া তথ্য অনুযায়ী গত এক বছরে এসব খাতে গড়ে মূল্যবৃদ্ধি হয়েছে ১২ দশমিক ৭৭ শতাংশ। সবচেয়ে বেশি মূল্যবৃদ্ধি হয়েছে খাদ্যপণ্যে। এর মধ্যে ভোজ্যতেল প্রায় ২৬ শতাংশ এবং শাক-সবজিতে বেড়েছে প্রায় ১৭ শতাংশ। ২০১১ সাল জুড়েই জ্বালানি তেলের দাম বেড়েছে। এক বছরে ৪ বার জ্বালানি তেলের দাম বাড়িয়েছে সরকার। যে কারণে পণ্যের দামও বেড়ে যায়।
নির্বাচনী ইশতেহারে ঘোষণা সত্তে¡ও গত ৩ বছর আইন-শৃক্সখলা পরিস্থিতি ও মানবাধিকার বিষয়ে সরকারের অর্জনের চেয়ে ব্যর্থতাই বেশি। জোট সরকারের আবিষ্কার ক্রসফায়ার গত ৩ বছরে গুম বা গুপ্তহত্যায় উন্নীত হয়েছে। ক্রসফায়ার হলে লাশ পাওয়া যেত। গুম বা গুপ্তহত্যায় তাও পাওয়া যাচ্ছে না। এ বিষয় নিয়ে মানবাধিকার সংস্থাগুলো সোচ্চার হলেও কাজের কাজ কিছুই হচ্ছে না। বরং গুম ও গুপ্তহত্যা জনমনে আতঙ্ক সৃষ্টি করেছে। এ নিয়ে স্থানীয় ও আন্তর্জাতিক গণমাধ্যম সরগরম হয়ে উঠলেও সরকার তা আমলে নিচ্ছে না। ঘটনার শিকার পরিবারের সদস্যরা এ জন্য সরাসরি আইন প্রয়োগকারী সংস্থাকেই দায়ী করছে। ২০১১ সালে খোদ রাজধানীতেই গুম ও গুপ্তহত্যার শিকার হয়েছেন ৩০ জন। এ পর্যন্ত ১৬ জনের লাশ নদী, হাওর ও জঙ্গল থেকে উদ্ধার করা হয়েছে। মানবাধিকার সংগঠনগুলোর দেয়া তথ্য অনুযায়ী ২০০৯, ২০১০ ও ২০১১ সালের নভেম্বর পর্যন্ত ৩৫৯ জন বিচার বহিভর্‚ত হত্যার শিকার হয়েছেন। তবে জঙ্গিবাদ ও চরমপন্থি দমনে সরকার সফল হয়েছে। পাশাপাশি কোনো ঘটনা ঘটে যাওয়ার পর আইন প্রয়োগকারী সংস্থাকে তৎপর হয়ে উঠতে দেখা গেছে।
অর্থনীতির বিষয়ে নজিরবিহীন টানাপড়েনে কেটেছে সরকারের তিন বছর। ২০০৮ সালের ২৮ ডিসেম্বর সংসদ নির্বাচনের পর থেকে টানা তিনটি বছর রাজস্ব আদায় ও কৃষি উৎপাদন ছাড়া অর্থনীতিতে কোনো সুখবর নেই। বিশেষজ্ঞদের মতে, সামগ্রিকভাবে অর্থনীতিতে সরকার সফলতা আনতে পারেনি।
বর্তমান সরকার দায়িত্ব নেয়ার পর থেকেই দেশের ব্যাংকিং খাতে অস্থিরতা দেখা দেয়। সরকারি বেসরকারি ব্যাংকগুলো ঋণপ্রবাহ কমিয়ে দেয়। ২০১১-১২ অর্থবছরের বাজেটে সরকারের ঋণ প্রাক্কলন ছিল ১৮ হাজার ৯৫৭ কোটি টাকা। তবে অর্থবছরের ৫ মাস যেতে না যেতেই সরকার ব্যাংক থেকে ঋণ নিয়েছে ২১ হাজার ৩২১ কোটি টাকা। সরকারের এ ঋণ গ্রহণ ব্যাংকগুলোকে তারল্য সঙ্কটের মধ্যে ফেলে দিয়েছে।
বিদ্যুৎ ও গ্যাস সঙ্কটে কমেছে শিল্পখাতের উৎপাদন। জ্বালানি খাতের ভর্তুকি উসকে দিয়েছে মূল্যস্ফীতিকে। শেয়ারবাজারের প্রতি আস্থা হারিয়েছে মানুষ। মধ্যপ্রাচ্যের অস্থিরতায় রেমিট্যান্স প্রবাহ কমেছে। কিছু ক্ষেত্রে সাফল্য থাকলেও নিয়ন্ত্রণহীন মূল্যস্ফীতি নিম্ন ও মধ্য আয়ের মানুষের জীবনে নিয়ে এসেছে সীমাহীন দুর্ভোগে। তিন বছরে অব্যাহতভাবে কমেছে টাকার মান। বেড়েছে বৈদেশিক বাণিজ্যের ঘাটতি। সর্বশেষ পদ্মা সেতু প্রকল্পে দুর্নীতির অভিযোগ সরকারকে আন্তর্জাতিকভাবে হেয় করেছে। বন্ধ হয়ে গেছে বৈদেশিক ঋণ ও সাহায্য। ৩ বছরে জাতীয় বাজেট প্রায় দেড় গুণ হলেও বাস্তবায়নের সক্ষমতা বাড়েনি মোটেই। এ বিষয়ে প্রশ্ন করা হলে অর্থমন্ত্রী আবুল মাল আবদুল মুহিত বলেন, চ্যালেঞ্জ আছে সত্যি, কিন্তু তারপরও আমরা এগিয়ে যাচ্ছি। গত ৩ বছরে মূল্যস্ফীতি ও রেমিট্যান্স ছাড়া অর্থনীতির অধিকাংশ ক্ষেত্রেই সাফল্য রয়েছে।
সরকারের অন্যতম ওয়াদা ছিল দুর্নীতি রোধ করা। দুর্নীতি দমন কমিশনকে শক্তিশালী করার কথা উল্লেখ করা হয়েছিল নির্বাচনী ইশতেহারে। কিন্তু বর্তমানে সরকারি সব সেক্টরে দুর্নীতি আগের মতোই হচ্ছে। দুর্নীতির পরিমাণ কমেনি। সরকারি অফিস আদালতে বিশেষ করে শিক্ষা মন্ত্রণালয়, ভ‚মি মন্ত্রণালয়, স্থানীয় সরকার মন্ত্রণালয়, গৃহায়ণ ও গণপূর্ত মন্ত্রণালয় ও যোগাযোগ মন্ত্রণালয়ে ঘুষ ছাড়া ফাইল নড়ে না। এ বিষয়ে সংশ্লিষ্ট মন্ত্রণালয়ের মন্ত্রীরা একাধিক উদ্যোগ নিলেও তার ন্যূনতমও কার্যকর হয়নি। বরং ঘুষের বা দুর্নীতির মাত্রা আরো বেড়ে গেছে, দুর্নীতির অভিযোগে সৈয়দ আবুল হোসেনকে যোগাযোগ মন্ত্রণালয়ের দায়িত্ব থেকে সরিয়ে দেয়া হয়েছে। মহাজোট সরকারের সাফল্য ম্লান করে দিয়েছে বিডিআর বিদ্রোহ। বিদ্রোহে ৫৭ জন সেনা কর্মকর্তাসহ ৭৪ জনের মৃত্যু সরকারকে নাজুক অবস্থার মধ্যে ফেলে দেয়। এই বিদ্রোহের ক্ষত ৩ বছরেও সারাতে পারেনি সরকার।
বছরজুড়েই বাড়িভাড়া ছিল লাগামহীন। ২০১১ সালে গড়ে ভাড়া বেড়েছে ১৫ দশমিক ৮৩ শতাংশ। পাকা বাড়ির ভাড়া বেড়েছে ১৩ দশমিক ২৭, আধাপাকা বাড়ির ভাড়া বেড়েছে ১৪ দশমিক ১৭ শতাংশ। বাড়িভাড়া বাড়ানোর ক্ষেত্রে বাড়িওয়ালারা সরকারি নিয়ম-নীতির তোয়াক্কা করছে না। সরকারও এই অযাচিত বাড়িভাড়ার বিরুদ্ধে কোনো পদক্ষেপ নেয়নি।
২০০৮-এর নির্বাচনে সরকারের নির্বাচনী স্লোগান ছিল ডিজিটাল বাংলাদেশ গঠন। তরুণ প্রজন্ম মহাজোট সরকারের এই স্লোগান গোগ্রাসে গিলেছিল। তাদের অন্তরের চাওয়ার সঙ্গে মিল খুঁজে পেয়েছিল। যে কারণে ভোট ব্যাংকের সব হিসাব-নিকাশ মার খেয়েছিল। বর্তমান সরকার ক্ষমতায় এসে ডিজিটাল বাংলাদেশ গঠন করার ক্ষেত্রে নানা পদক্ষেপ নেয়। তবে সরকারের নেয়া এসব পদক্ষেপ পর্যাপ্ত বলে পরিগণিত হয়নি।
এর বাইরে সরকার স্থানীয় সরকার নির্বাচন, নারীর ক্ষমতায়ন, কৃষকদের জন্য ১০ টাকায় ব্যাংক হিসাব খোলার সুযোগ, শিক্ষার্থীদের কাছে সময়মতো বই পৌঁছে দেয়া, ইউনিয়ন পরিষদ পর্যায়ে ইন্টারনেট সুবিধা পৌঁছে দেয়া, মুক্তিযোদ্ধাদের ভাতা বৃদ্ধি, ১০ হাজার টাকার দোয়েল ল্যাপটপ সরবরাহ, দরিদ্রদের জন্য স্বল্পমূল্যে চাল সরবরাহ করে সাফল্য দেখিয়েছে।
শিক্ষানীতি প্রণয়ন ও বাস্তবায়ন শুধু দেশেই নয়, বিদেশেও প্রশংসা কুড়িয়েছে। স্বাস্থ্য খাতের নেয়া নানা পদক্ষেপে আঁধার কাটছে বলেই প্রতীয়মান হয়েছে। বয়স্ক ও বিধবা ভাতা বাড়ানোর প্রশংসা পেয়েছে। একটি বাড়ি একটি খামার, গৃহায়ণ, আদর্শগ্রাম কর্মসূচি বাস্তবায়নের উদ্যোগও প্রশংসিত হয়েছে। এসব দিকে অগ্রগতি অর্জিত হয়েছে। ঢাকার যানজট নিরসনে বেশকিছু প্রকল্পের প্রতিশ্রুতি দেয়া হয়েছে। কিন্তু একটিও বাস্তবায়ন হয়নি এ পর্যন্ত। ফ্লাইওভার নির্মাণের কাজ চলছে। পাতাল রেল  বা মনোরেল, সার্কুলার রেলপথ এবং উড়াল রাস্তা নির্মাণ করে গণপরিবহনের যে উন্নতি ঘটানোর কথা দিয়েছিল তার কিছুই হয়নি। ঢাকার চারদিকে বৃত্তাকার (অরবিটাল) জনপথ, বেড়িবাঁধ সড়ক ও রেলপথ নির্মাণ করার প্রতিশ্রুতি দেয়া হলেও সেসব প্রতিশ্রুতি বাস্তবায়িত হয়নি।
সংশ্লিষ্টরা বলছেন, সরকারের সামনে এখন ১০টি চ্যালেঞ্জ। সময় মাত্র ২ বছর। চ্যালেঞ্জ ১০টি হচ্ছে রাজনৈতিক স্থিতিশীলতা রক্ষা, আইনশৃক্সখলা নিয়ন্ত্রণ, যুদ্ধাপরাধীর বিচার, দ্রব্যমূল্যের ঊর্ধ্বগতিরোধ, পুঁজিবাজার চাঙ্গা করা, অর্থনৈতিক সঙ্কট নিরসন, মানবাধিকার সুরক্ষা, পদ্মা সেতু নির্মাণ, সড়ক যোগাযোগ উন্নয়ন, ভারতের সঙ্গে তিস্তা চুক্তি ও টিপাইমুখ বাঁধ ইস্যুর মীমাংসা।
গত তিন বছর ধরেই মন্ত্রিসভার অদক্ষতার কথা বারবার উঠে এসেছে। অর্থনৈতিক মন্দার বোঝা ঘাড়ে নিয়ে ক্ষমতায় আসা মহাজোট সরকারের চলার পথ মসৃণ ছিল না। বন্ধুর পথ চলার ক্ষেত্রে যে সতর্কতা থাকা উচিত ছিল, সে ক্ষেত্রে তারা সক্ষমতার পরিচয় দিতে ব্যর্থ হয়েছে। এর পাশাপাশি আন্তর্জাতিক ক্ষেত্রেও উল্লেখযোগ্য সাফল্য অর্জিত হয়নি। আগামী দুবছরে সরকার কি পারবে বিরাজমান চ্যালেঞ্জ মোকাবিলা করে ব্যর্থতার গ্লানি মুছে ফেলতে, নাকি আরো ডুবে যাবে? তা অবশ্য সময়েই জানা যাবে।
 
প্রধানমন্ত্রীর প্রতিশ্রুতির বেহাল অবস্থা
 
সরকারের তিন বছর পরে হলেও গ্রামীণ ও আঞ্চলিক অবকাঠামো উন্নয়নে প্রধানমন্ত্রীর প্রতিশ্রুত প্রকল্প (পিএমসি) এখনো অনুমোদিত হয়নি। সঠিকভাবে বিস্তারিত প্রকল্প তৈরি না করা, অর্থাভাব ও আমলাতান্ত্রিক ঢিলেমির জন্য এ রকম ঘটেছে বলে বিভিন্ন সূত্রে জানা যায়। ৬ জানুয়ারি শেখ হাসিনার মন্ত্রিসভার শপথ গ্রহণের তিন বছর পূর্ণ হয়েছে। স্থানীয় ও আঞ্চলিক উন্নয়নে প্রধানমন্ত্রীর দেয়া প্রতিশ্রুতিগুলো বাস্তবায়ন করে স্থানীয় সরকার প্রকৌশল অধিদপ্তর বা এলজিইডি। প্রতিটি সরকারের আমলে একই নামে কিংবা ভিন্ন ভিন্ন নামে প্রকল্প গ্রহণ করে তা বাস্তবায়ন করা হয়। প্রধানমন্ত্রী শেখ হাসিনার দেয়া প্রতিশ্রুতি বাস্তবায়নের লক্ষ্যে এলজিইডির পক্ষ থেকে প্রকল্প গ্রহণ করা হলেও তা অনুমোদন দেয়া হয়নি। সরকারের সীমিত আর্থিক সামর্থ্যরে কথা বলে এ পর্যন্ত দুদুবার প্রি-একনেক (জাতীয় অর্থনৈতিক পরিষদের নির্বাহী কমিটিতে উত্থাপনের পূর্ব ধাপের কাজ) হয়েছে এই প্রকল্পের। প্রথম দফায় প্রি-একনেকে অনুমোদনের পর প্রধানমন্ত্রীর কার্যালয়ে তা আটকে ছিল দীর্ঘদিন। এলজিইডির দায়িত্বশীল এক কর্মকর্তা জানিয়েছেন, গত সেপ্টেম্বরে ২৪টি প্রতিশ্রুতি বাস্তবায়নের জন্য একটি বিস্তারিত প্রকল্প প্রস্তাব (ডিপিপি) তৈরি করে পরিকল্পনা কমিশনে পাঠানো হয়েছিল। যে সময়ে বৃহৎ সড়ক ও সেতু অন্তর্ভুক্ত হয়েছে বলে ডিপিপি ফেরত দেয়া হয়। বলা হয় বেশি অর্থ ব্যয় হবে এমন প্রকল্পগুলোর জন্য ভিন্ন ভিন্ন ডিপিপি তৈরি করে তা বাস্তবায়ন করতে হবে। সে অনুযায়ী বরগুনা-বেতাগী-নেয়ামতি-বাকেরগঞ্জ ১০৬ কিলোমিটার সড়কের জন্য আলাদা প্রকল্প নেয়া হয়। ধামরাইয়ের কুটনগর সেতু ও সিংড়ার বালুবাসুয়া থেকে তাড়াশ-বারুতাম পর্যন্ত ২৫ কিলোমিটার সড়কের জন্য আলাদা প্রকল্প নেয়া হয়। সূত্র জানায়, পরবর্তী সময়ে আসা প্রতিশ্রুতিগুলো একত্রিত করে মোট ৬৪টি উন্নয়ন কাজকে পিএমসি প্রকল্পভুক্ত করে পরিকল্পনা কমিশনে পাঠানো হয়। এতে আর্থিক ব্যয় ধরা হয়েছে ৫২৮ কোটি টাকা। এলজিইডির প্রকৌশলী নাজমুল হাসান জানিয়েছেন, গত ১৮ ডিসেম্বর প্রি-একনেক বৈঠকে প্রকল্পটির নীতিগত অনুমোদন দেয়া হয়েছে। এ নিয়ে মোট দুবার প্রি-একনেকে অনুমোদন দেয়া হয়েছে এই প্রকল্প। সুনামগঞ্জের সংসদ সদস্য মোয়াজ্জেম হোসেন রতন বলেন, প্রধানমন্ত্রী সুনামগঞ্জ সফরের সময় নেত্রকোনা থেকে ধর্মপাশা, জামালগঞ্জ-সুনামগঞ্জ আঞ্চলিক মহাসড়কের প্রতিশ্রুতি দিয়েছিলেন। এখনো প্রকল্পটি অনুমোদন হয়নি। একইভাবে সীমান্তে সড়ক (বর্ডার রোড) নির্মাণেরও প্রতিশ্রুতি দিয়েছিলেন প্রধানমন্ত্রী। সেটি মূলত ধর্মপাশা ও তাহেরপুর সীমান্ত এলাকা থেকে নির্মাণের কথা ছিল। ভোলা-৪ আসনের সংসদ সদস্য আবদুল্লাহ আল ইসলাম জ্যাকব বলেন, নিউজিল্যান্ডের সাবেক প্রধানমন্ত্রী ও ইউএনডিপির প্রধান হেলেন ক্লার্ক তার নির্বাচনী এলাকার চরকুকরিমুকরিতে সারাদেশের ইউনিয়ন তথ্য কেন্দ্র উদ্বোধন করতে এসেছিলেন। সে সময় প্রধানমন্ত্রী ভিডিও কনফারেন্সে তার এলাকার ৮টি সড়ক উন্নয়নে প্রতিশ্রুতি দিয়েছিলেন। পরে প্রকল্পগুলো পিএমসি প্রকল্পভুক্ত হলেও আর অগ্রগতি হয়নি। নেত্রকোনা-১ আসনের সংসদ সদস্য মোশতাক আহমেদ রুহী বলেন, তার এলাকায় কলমাকান্দা-বড়–য়াকোনা সড়ক নাজিরপুর-শিভলী সড়ক, কালিহালা, বিশরপাশা সড়ক, পালপাড়া, পাশকাটা সড়ক, ভরতপুর সড়ক, শিবগঞ্জ গাওকান্দিয়া-শক্সখপুর সড়ক প্রধানমন্ত্রীর প্রতিশ্রুত সড়ক হিসেবে উন্নয়নের কথা ছিল। তিনি অভিযোগ করেন তার নির্বাচনী এলাকাটি পর্যটন এলাকা হলেও সড়কগুলো নির্মিত না হওয়ায় পর্যটন শিল্প বিকশিত হতে পারছে না।
নির্বাচিত সংসদীয় সরকারের শাসনামলে প্রধানমন্ত্রীর প্রতিশ্রুতির বিশেষ গুরুত্ব দেয়া হয়। সংসদীয় অধিবেশনে, আঞ্চলিক জনসভায় প্রধানমন্ত্রী বিভিন্ন প্রতিশ্রুতি দিয়ে থাকেন। গত তিন বছর প্রধানমন্ত্রী যেসব প্রতিশ্রুতি দিয়েছেন তার সিংহভাগই কার্যকর হয়নি।
 
বিশিষ্টজনদের প্রতিক্রিয়া
এইচএম এরশাদ
সাবেক রাষ্ট্রপতি ও চেয়ারম্যান জাতীয় পার্টি
 
বর্তমান সরকার মুক্তিযুদ্ধের চেতনা প্রতিষ্ঠায় কাজ করে যাচ্ছে। দেশে রাজনৈতিক সহনশীলতা থাকলে অর্থনৈতিক উন্নতি বেশি হতো। দীর্ঘদিন বিরোধী দল সংসদে অনুপস্থিত। তারা তাদের দায়িত্ব পালন করেনি। তিন বছর সরকার পরিচালনায় সফলতা ও ব্যর্থতা উভয়ই রয়েছে। শিক্ষা, খাদ্য, আইন, বিজ্ঞান প্রযুক্তি ও কৃষিতে সরকার ভালো করেছে। দ্রব্যমূল্যে বৃদ্ধি, মূল্যস্ফীতি, যোগাযোগ খাতে বিপর্যয়ের কারণে সরকার সমালোচিত হয়েছে। অর্থনৈতিক মন্দার মধ্যেও সামনের দিকে এগোনোর চেষ্টা করেছে সরকার। তবে শেয়ারবাজার কেলেঙ্কারি সরকারকে বিতর্কিত করে ফেলেছে। সরকার ব্যর্থতাগুলো চিহ্নিত করেছে। ব্যর্থ মন্ত্রী ও উপদেষ্টাও চিহ্নিত হয়েছেন। এ ক্ষেত্রে সঠিক সিদ্ধান্ত নিতে পারলে আগামীতে ভালো ফল আসতে পারে।
 
ড. দেবপ্রিয় ভট্টাচার্য
সম্মানীয় ফেলো, সেন্টার ফর পলিসি ডায়ালগ
 
অল্প অল্প হলেও বাংলাদেশের অর্থনীতিতে কাঠামোগত পরিবর্তন দৃশ্যমান হয়েছে। কৃষির উৎপাদন বেড়েছে। সেবা খাতেও আধুনিকায়নের ছোঁয়া লেগেছে। সরকার নানা ক্ষেত্রে সফল হওয়ার চেষ্টা করেছে। কিন্তু সফল হয়ে উঠতে পারেনি। অর্থনৈতিক প্রবৃদ্ধি কাক্সিক্ষত লক্ষ্যে পৌঁছতে পারেনি। শেয়ারবাজার কেলেঙ্কারিতে জড়িত খলনায়কদের চিহ্নিত করা গেলেও আইনের মুখোমুখি করা যায়নি। পদ্মা সেতুর কাজ শুরু করতে না পারা সরকারের ব্যর্থতা বলেই চিহ্নিত। বহুল কাক্সিক্ষত তিস্তা চুক্তির ব্যাপারে ফলপ্রসূ কিছু হয়নি। সরকারের যোগ্য লোকের অভাব পরিলক্ষিত হয়েছে।
 
মুজাহিদুল ইসলাম সেলিম
সাধারণ সম্পাদক, সিপিবি
 
মুক্তিযুদ্ধের বিজয় আজো পরিপূর্ণতা পায়নি। মৌলবাদী রাজনীতির করাল থাবা থেকে সরকার বেরিয়ে আসার চেষ্টা অব্যাহত রেখেছে। বঙ্গবন্ধু হত্যার বিচার হয়েছে। কিন্তু স্বাধীনতাবিরোধী রাজাকারদের বিচার এখনো হয়নি। সরকার চেষ্টা করছে বিচার করার। এটা ভালো দিক। সরকারের সবচেয়ে বড় ব্যর্থতা অর্থনৈতিক ও যোগাযোগ খাতে। গত তিন বছর দ্রব্যমূল্য নিয়ন্ত্রণ ও মূল্যস্ফীতি পুরো নিয়ন্ত্রণে রাখতে পারেনি সরকার। দফায় দফায় বেড়েছে নিত্যপণ্যের দাম। আইনশৃক্সখলা ও মানবাধিকার বিষয়ে অগ্রগতি হয়নি খুব একটা। বিদ্যুৎ ও জ্বালানি নিয়ে যা করা হয়েছে তাতে দেশের স্বার্থ ক্ষুণ্ন হয়েছে। দুর্নীতি রোধ ও দুর্নীতি দমনেও সরকার সফল হতে পারেনি।
 
বিচারপতি লতিফুর রহমান
সাবেক প্রধান উপদেষ্টা, তত্তাবধায়ক সরকার
সাফল্য-ব্যর্থতার মধ্য দিয়েই কেটেছে মহাজোট সরকারের তিন বছর। দিনবদল ও ডিজিটাল বাংলাদেশ গড়ার প্রতিশ্রুতি দিয়ে ক্ষমতায় আসা মহাজোট সরকারের নির্বাচনী ইশতেহার আংশিক পূরণ হয়েছে। বেশিরভাগ ক্ষেত্রেই অগ্রগতি হয়নি। শুধু বিরোধী দলই নয়, সরকারি দলের সংসদ সদস্যরাও ব্যর্থতার চিত্র তুলে ধরেছে। জঙ্গি দমন, শিক্ষা, কৃষিতে সফলতা দেখিয়েছে সরকার। আইনের শাসন প্রতিষ্ঠা, দ্রব্যমূল্য, আইনশৃক্সখলা পরিস্থিতি ও মানবাধিকার বিষয়ে সমালোচিত হয়েছে। সরকার গুম ও গুপ্তহত্যার কারণে সরকার আন্তর্জাতিকভাবেও সমালোচিত হয়েছে। রেন্টাল ও কুইক রেন্টালের ফাঁদে পড়ে অর্থনীতি বিপর্যস্ত হয়েছে।
 






WORDCOUNT-2575

জলবায়ু রাজনীতি নয়া মোড় নিয়েছে। ডারবান সম্মেলনে আন্তর্জাতিক দরকষাকষি নতুন মাত্রা পেয়েছে। বৈশ্বিক জলবায়ু পরিবর্তন নিয়ে দেন-দরবার নয়া মহাসড়ক ধরে যাত্রা শুরু করেছে। জাতিসংঘ জলবায়ু পরিবর্তন সনদ প্রণীত হয় নিউইয়র্কে ১৯৯২ সালে। ওই বছর জুনে রিও ধরিত্রী সম্মেলনে সেই সনদ স্বাক্ষরিত হয়। পরে ১৬টি বার্ষিক সম্মেলন অনুষ্ঠিত হয়। কিন্তু এসব সম্মেলনের সঙ্গে ডারবানের ১৭তম সম্মেলনের ফারাক অনেক। বিশ্ব জলবায়ু রাজনীতিতে অনেক চড়াই-উৎরাই পেরিয়ে আমরা পৌঁছেছি ডারবানে। জলবায়ু সনদ যখন তৈরি হয় তখন জলবায়ু পরিবর্তনের জন্য দায়ী দেশের শীর্ষে ছিল যুক্তরাষ্ট্র, ইইউ, কানাডা, জাপান, অস্ট্রেলিয়া, রাশিয়া। ১৯৯৭ সালে কিয়োটো চুক্তি তৈরির সময়ও তারাই ছিল মূল দূষণকারী। জাতিসংঘ জলবায়ু সনদ অনুযায়ী ঐতিহাসিকভাবে শিল্পোন্নত এদেশগুলোই কার্বন নিঃসরণের জন্য চিহ্নিত। তাদের কারণেই বিশ্ব আজ জলবায়ু পরিবর্তনের শিকার। বাংলাদেশের মতো স্বল্পোন্নত দেশগুলো পড়ছে ঘন ঘন ঘূর্ণিঝড়, বন্যা, খরাসহ নানা প্রাকৃতিক দুর্যোগে। কিন্তু গত কয়েক বছরে বৈশ্বিক কার্বন নিঃসরণকারী দেশের তালিকা বদলে গেছে। যোগ হয়েছে উন্নয়নশীল দেশ। শীর্ষ কার্বন নিঃসরণকারী যুক্তরাষ্ট্রকে হটিয়ে চীন এখন ১ নম্বরের কার্বন দূষণকারী দেশ। যুক্তরাষ্ট্র দ্বিতীয়। ভারত দৌড়ে যাচ্ছে পরের জায়গায়। তাই জলবায়ু রাজনীতির ছক যাচ্ছে বদলে। উন্নত দেশগুলোর গলার স্বর হচ্ছে চড়া। কিন্তু দ্রুত উন্নয়নশীল দেশগুলো ছাড় দিতে নারাজ। স্বল্পোন্নত ও অন্য উন্নয়নশীল দেশগুলো পড়েছে ক্রসফায়ারে।
এই পটভ‚মিতেই ২০০৭ সালে প্রণীত হয় বালি রোডম্যাপ। কথা ছিল ২০০৯ সালে কোপেনহেগেনে কিয়োটো চুক্তির দ্বিতীয় অঙ্গীকারকাল স্থির হবে। বৈশ্বিক কার্বন নিঃসরণের রাশ টানা হবে। দ্রুত কমানো হবে কার্বন নিঃসরণ মাত্রা। জাতিসংঘ জলবায়ু সনদের কার্যকর বাস্তবায়নে আশু ব্যবস্থা নেয়া হবে। জলবায়ু পরিবর্তন মোকাবেলায় বেগবান করতে হবে অভিযোজন কর্মসূচি। উন্নত দেশ ও দাতা সংস্থাগুলোর জোগান দিতে হবে, বিপুল অর্থের হস্তান্তর করতে হবে প্রযুক্তির। কিন্তু অনেক রাষ্ট্রনায়কের সরব উপস্থিতি সত্তে¡ও শেষ মুহূর্তে কোপেনহেগেন সম্মেলন প্রায় ভেস্তে যায়। ২০১০ সালে কানকুন সমঝোতায় ঠিক হয় ডারবানে কিয়োটো চুক্তির দ্বিতীয় অঙ্গীকারকাল ঠিক হবে। কার্বন নিঃসরণ দ্রুত কমাতে হবে। অভিযোজন পরিকল্পনার রূপরেখা চূড়ান্ত হবে। গ্রিন ক্লাইমেট ফান্ড চালু হবে।
অভিযোজন দরকষাকষি : জলবায়ু পরিবর্তন দরকষাকষিতে বাংলাদেশসহ স্বল্পোন্নত দেশগুলোর জন্য সবচেয়ে গুরুত্বপূর্ণ বিষয় হচ্ছে অভিযোজন। ডারবান সম্মেলনেও ছিল তাই। কিন্তু জলবায়ুর বিরূপ প্রভাব মোকাবেলায় ঝুঁকিপূর্ণ দেশগুলোর জন্য খাপ খাইয়ে নেয়ার এই কার্যক্রমের নেগোসিয়েশন ছিল বেশ জটিল, দুরূহ ও অনিশ্চিত। উন্নত দেশগুলো অভিযোজন নেগোসিয়েশনে এবার ছিল অনেক কঠিন। উন্নয়নশীল কয়েকটি দেশ যেমন কলম্বিয়া, বলিভিয়া, পাকিস্তান, ফিলিপাইন স্বল্পোন্নত দেশগুলোকে রীতিমতো চ্যালেঞ্জ করে বসে। তাই আমাদের মতো স্বল্পোন্নত দেশগুলোর জন্য ছিল ত্রিশঙ্কু অবস্থা। ধরুন, পাঁচ নভেম্বরের কথা। রাত ন’টা। ক’মিনিটের বিরতি। বাইরে মুষলধারে বৃষ্টি। বেরুবার উপায় নেই। আবার শুরু হবে অ্যাডাপটেশন প্ল্যান নেগোসিয়েশন। চলবে সারা রাত। গত ক’দিন-রাত চলছে টানা দরকষাকষি। উগান্ডা প্রতিনিধি প্রফেসর জন আমার সার্বক্ষণিক সহযোগী সেই কোপেনহেগেন থেকে। স্বল্পোন্নত ৪৮টি দেশের হয়ে কথা বলতে হচ্ছে। সুদানের সুমাইয়া হোটেলে ফিরছে। তিমুর লিস্তের প্রতিনিধি আদো তার মন্ত্রীকে আনতে ছুটছে এয়ারপোর্টের পথে। চেয়ার রবার্ট ওয়েন চান রাতেই এ আলোচনার সমাপ্তি। জলবায়ু সম্মেলন সভাপতি তাকে পরিষ্কার জানিয়েছেন অ্যাডাপটেশন প্ল্যান ডারবান প্যাকেজে থাকবে। অতএব রাতের মধ্যেই সমঝোতায় পৌঁছুতে হবে। এটি ¯^ল্পোন্নত দেশের এজেন্ডা।
অন্যান্য উন্নয়নশীল দেশ আমাদের এই এজেন্ডায় ভাগ বসাতে চায়। যুক্তরাষ্ট্র ও ইইউসহ উন্নত দেশগুলো তাতে নারাজি। এলডিসির পাশাপাশি অন্যদের অভিযোজন পরিকল্পনা বানাতে টাকাকড়ি দিতে চায় না। টানা সপ্তাহ জুড়ে দিন-রাত দেনদরবার করেও ফয়সলা হচ্ছে না। বাংলাদেশসহ স্বল্পোন্নত দেশগুলোর কথা হচ্ছে কোপেনহেগেনে চোখের জলে এ দাবি আমরা করেছি। কানকুনে আমাদের কান্নামাখা দাবি সবাই মেনেছে। ডারবানে তার রূপরেখা তৈরি হবে। অর্থায়নের সুনির্দিষ্ট পন্থা বাতলে দেয়া হবে। এ ছিল কানকুন এগ্রিমেন্টের ম্যান্ডেট। এলডিসি এক্ষেত্রে ছাড় দেবে না। স্বপ্লোন্নত দেশগুলোর কোটি কোটি আইলা-সিডর-নার্গিস দুর্গত মানুষের এ স্বার্থের জলাঞ্জলি দেয়া অসম্ভব।
ডারবানে এলডিসি প্রস্তুতি বৈঠকে আমাকে অ্যাডাপটেশন দরকষাকষির পূর্ণ ম্যান্ডেট দেয়া হয়েছে। এর বাইরে কোনো এলডিসি কথা বলবে না। বলতে চাইলে সমর্থনে শুধু যুক্তি দেয়া যাবে। এলডিসির সব দেশকে এক সুরে কথা বলতে হবে। সেটিও এলডিসি চেয়ারপারসন পা ওসমান জানিয়ে দিয়েছেন। প্রবীণ প্রফেসর জনের শরীর কাঁপছে। কিন্তু তিনি কোনোভাবেই আমাকে একা রেখে যাবেন না। গত ক’রাত তিনি আমাকে অসীম সাহস ও মনোবল জুগিয়ে যাচ্ছেন। রুদ্ধদ্বার দরকষাকষি শুরু হলো। উন্নত উন্নয়নশীল সব দেশের প্রতিনিধিদের তোপের মুখে স্বল্পোন্নত ৪৮ দেশের আমরা দুজন। তাদের শাণিত আর সাঁড়াশি আক্রমণের মুখে আমাদের পাল্টা যুক্তি। তাদের মনস্তাত্তি¡ক চাপের মুখে আমাদের দাবি কানকুন এগ্রিমেন্ট। বাইরে তখন ঝড়ো রাত। বিজলি চমক কনভেনশন সেন্টারের রুদ্ধ কক্ষ কাঁপিয়ে দিচ্ছে। আমাদের হার না মানা কথার পিঠে পিছুটান দেয় কলাম্বিয়া, বলিভিয়া, ফিলিপিন্স, পাকিস্তান, টোঙা আর কুকআইল্যান্ড প্রতিনিধিবর্গ।
অ্যাডাপটেশন এজেন্ডায় যুক্তরাষ্ট্র, সুইজারল্যান্ড, ইইউ, কানাডা, নরওয়ে ও অস্ট্রেলিয়া একাট্টা। ওদের চাপে হাল ছেড়ে দেয় অন্যান্য উন্নয়নশীল দেশের প্রতিনিধিরা। এলডিসি সমণ্নয়কারী হিসাবে আমার কথা হলো রাতের মধ্যে দাবি অনুযায়ী সমঝোতা। নইলে আলোচনা হবে মন্ত্রী পর্যায়ের বৈঠকে। চেয়ার বিকল্প না দেখে রাজি হলেন। বিষয়টি গড়াল মন্ত্রী পর্যায়ে। পরদিন এলডিসি বৈঠকে ঠিক হলো আমাদের পরবর্তী করণীয়। নয়া রণকৌশল নেওয়া হলো। মন্ত্রী পর্যায়ের বৈঠকে চলল টানা পাঁচ দিন-রাত দরকষাকষি। বাংলাদেশের মনিরুল ইসলাম, জাফর আলম আর বাপা’র ড. আবদুল মতিন পালা করে সঙ্গ দিয়েছেন। ড. কাজী খলীকুজ্জমান আহমদ ও ড. এম. আসাদুজ্জামানের পরামর্শ নিলাম। চেয়ার নতুন টেক্সট দিলেন। আমরা এলডিসি মানলাম। মানল না ইইউ, যুক্তরাষ্ট্র। এলডিসিতে সিদ্ধান্ত নিলাম অনড় থাকব।
কৌশল ঠিক হলো অ্যাডাপটেশন প্ল্যান নেগোসিয়েশনে সমঝোতা না হওয়া পর্যন্ত অ্যাডাপটেশন কমিটির দরকষাকষি আমরা ঠেকিয়ে রাখব। দিকনির্দেশনা দিচ্ছেন পরিবেশমন্ত্রী ড. হাছান মাহমুদসহ এলডিসির সব দেশের মন্ত্রী ও দলনেতারা। কথা বলছি ৭৭ জাতিগোষ্ঠীর মন্ত্রীদের সঙ্গে। বৈঠক হচ্ছে ইইউর মন্ত্রীদের সঙ্গে। যুক্তরাষ্ট্র, অস্ট্রেলিয়াসহ ছাতা গ্রæপের মন্ত্রীদের সঙ্গে। অবশেষে সমঝোতা হলো শেষ মধ্যরাতে। যদিও আমাদের কিছু ছাড় দিতে হলো। অ্যাডাপটেশন কমিটিতে এলডিসির প্রতিনিধিত্ব আদায় করলাম।
ডারবান দরকষাকষির খণ্ডচিত্র : ডারবান সম্মেলনে দরকষাকষির এমন খণ্ডচিত্র অনেক। দক্ষিণ আফ্রিকার দক্ষিণ-পশ্চিম উপক‚লের এ শহরে পা ফেলার সেই প্রথম দিন থেকে।
ফিরে যাই ২১ নভেম্বর। ডারবানের আকাশ মেঘে ঢাকা। ঝিরঝিরে বৃষ্টি। শেষ বিকেলের সূর্যের দেখা মেলা ভার। আমাদের বিমান ভারত মহাসাগরের দক্ষিণ-পশ্চিম উপক‚লে নামছে। সহযাত্রী অনেকে স্বপ্লোন্নত দেশের প্রতিনিধি। প্রস্তুতিমূলক সভায় যোগ দিতে আসা আমরা সবাই দুলছি আশা-নিরাশার দোলাচলে। বিশ্ব জলবায়ু সম্মেলন কি সফল হবে? বাংলাদেশ বা তিমুর লিস্তের জলবায়ু ঝুঁকি কি কমানো যাবে? প্রশ্ন তিমুর প্রতিনিধি আদোর। সুদানের সুমাইয়ার কথা হলো : ডারবানে কিচ্ছু হবে না। সামনে ঝড়ো রাত। ঘুঁটঘুঁটে অন্ধকার। ডারবানের আকাশের মতোই যেন জলবায়ু সম্মেলনের ভবিষ্যৎ।
ডারবান মহাত্মা গান্ধীর স্মৃতিবিজড়িত। এখানেই ট্রেনের প্রথম শ্রেণী থেকে ছুড়ে ফেলে তাকে। শ্বেতাঙ্গ সহযাত্রীর সেই বর্ণবাদী আচরণ এখন ইতিহাস। নেলসন ম্যান্ডেলা এখানেই প্রথম ভোট দেন। দক্ষিণ আফ্রিকায় সূচনা করেন গণতন্ত্রের। স্বল্পোন্নত দেশগুলোর সঙ্গে বৈঠককালে জানালেন দক্ষিণ আফ্রিকার পররাষ্ট্রমন্ত্রী মাইথি নকোওনা মাসাবান। ডারবান জলবায়ু সম্মেলনে সভাপতি। তিনি ¯^ল্পোন্নত ৪৮টি দেশের প্রতিনিধিদের আশ্বস্ত করতে চাইলেন। বিশ্ব জলবায়ু সম্মেলন সফল করতে তিনি এলডিসির সমর্থন চান। এলডিসি চেয়ার গাম্বিয়ার পা ওসমান এবং আমি স্বল্পোন্নত দেশগুলোর পক্ষে আশ্বস্ত করলাম। বললাম সম্মেলন সফলতার সঙ্গে ৪৮টি জলবায়ু ঝুঁকিপূর্ণ দেশের স্বার্থ এক সুতোয় গাঁথা। কার্বন নিঃসরণ চট্জলদি কমাতে না পারলে এদেশগুলোরই বিপদ সবচেয়ে বেশি। ফি বছর এসব দেশে আইলা-সিডর আঘাত হানছে। বাড়ছে জলবায়ু শরণার্থী। ধনী দেশগুলোর কারণে আমরা পুড়ছি। পড়ছি চরম দুর্গতিতে।
গোটা সপ্তাহ জুড়েই ঝড়ো হাওয়া। তখনো দেখা মেলেনি সুয্যি মামার। এলডিসির দুদিনের প্রস্তুতি বৈঠক শেষ। ১৩৪টি উন্নয়শীল দেশের (জি-৭৭) প্রস্তুতিও সম্পন্ন। মাইথি এখানেও ৭৭ জাতিগোষ্ঠীর সমর্থন চাইলেন। দক্ষিণ আফ্রিকা অন্যতম সদস্য রাষ্ট্র। ৭৭ জাতি গোষ্ঠী চেয়ার আর্জেন্টিনাসহ আমরা সবাই তাকে জোর সমর্থন দেব বলে জানালাম। বিনিময়ে তিনি কথা দিলেন সম্মেলন চলবে সবার কথায়। মূল্য দেয়া হবে সবার অভিমতের। সম্মেলন সভাপতি কোনো কিছু চাপিয়ে দেবেন না। সুবিশাল সম্মেলনস্থল কনভেনশন সেন্টার তখন আলো ঝলমল। সুয্যি মামার প্রথম দেখা মিলল। সন্ধ্যের পর সাগর সৈকতে আমরা হাঁটলাম। দেখা হলো মার্কিন জলবায়ু উপদূত জনাথন পার্সিংয়ের সঙ্গে। হাত মেলালেন। সৌজন্য বিনিময় হলো। স্বল্পোন্নত দেশগুলোর সমর্থন চাইলেন। বললাম, আইনগত বাধ্যবাধক ডারবান আউটকামের কথা।
২৮ নভেম্বর ডারবান জলবায়ু সম্মেলনের আনুষ্ঠানিক উদ্বোধন হলো। দক্ষিণ আফ্রিকার প্রেসিডেন্ট উদ্বোধনী ভাষণ দিলেন। আফ্রিকার কয়েকজন রাষ্ট্রপ্রধান বক্তব্য রাখলেন।
শুরু হলো টানা দিবা-নিশি লাঘাতার বৈঠক। কত আনুষ্ঠানিক, অনানুষ্ঠানিক সভা। বসলো টেকনিক্যাল বৈঠক। মন্ত্রীদের নিয়ে চলল সভার পর সভা। দিনভর বৈঠক, রাতজুড়ে সভা। কনভেনশন কেন্দ্র থেকে হোটেল কয়েক মিনিটের পথ। কতরাত হোটেলে এক-দুঘণ্টার বেশি থাকা হয়নি। সুবিশাল ভারত মহাসাগরের অথৈ জলরাশি, জ্যোৎস্না রাত আর নীলাকাশ দেখা হয়নি।
জলবায়ুর অভিঘাতে বিশ্ব উন্নয়ন মানচিত্র উল্টে-পাল্টে যাওয়ার আশঙ্কার কবলে। ডারবান শহরে কার্বন নিঃসরণ সংক্রান্ত কিয়োটো চুক্তির অপমৃত্যু হয়নি। স্বস্তির খবর হলো আইনগতভাবে বাধ্যবাধক এই চুক্তি বলবৎ থাকবে। এই আন্তর্জাতিক সম্মেলনে ১৯৫টি দেশের মন্ত্রী ও প্রতিনিধিবর্গ জাতিসংঘ জলবায়ু পরিবর্তন সংক্রান্ত ফ্রেমওয়ার্ক কনভেনশন ও এর কিয়োটো চুক্তির অপরিহার্যতা যখন অনেক বাক্-বিতণ্ডা শেষে মেনে নেন তখন ভারত মহাসাগরের দক্ষিণ-পশ্চিম উপক‚লে ১১ ডিসেম্বরের নতুন আলোকিত সূর্য উঠছে। মাত্র ঘণ্টাকয়েক আগে সম্মেলন সভাপতি মাইথি নকোওনা মাসাবানের মুখ থেকে হাসি মিলিয়ে গিয়েছিল। তার দুচোখ ভরা তখন জল। এমন দৃশ্য তিন সপ্তাহে নতুন নয়। তবে সুখের কথা কালো রাত পেরিয়ে নতুন প্রভাতে সে অনিন্দ্য হাসি, উচ্ছাস ফিরে আসে। সম্মেলনের নির্ধারিত সময়ের ৪০ ঘণ্টা পর তুমুল করতালি আর হর্ষধ্বনির মধ্যে মন্ত্রী ও প্রতিনিধিবর্গ ডারবান প্যাকেজ অনুমোদন করেন। মাইথির সেই শেষ হাসি ভোলার নয়।
ভেস্তে যায়নি জলবায়ু দরকষাকষি : ডারবান সম্মেলন ভেস্তে যেতে যেতেও যায়নি। কিয়োটো চুক্তির প্রথম অঙ্গীকারকাল আগামী বছর শেষ হবে। ১ জানুয়ারি ২০১৩ থেকে শুরু হবে দ্বিতীয় অঙ্গীকারকাল। অনেক তর্ক-বিতর্কের পর উন্নত ও উন্নয়নশীল দেশগুলো এতে সম্মত হয়। মন্ত্রী ও প্রতিনিধিবর্গ ডারবান প্লাটফর্ম নামে নয়া এক এডহক ওয়ার্কিং গ্রæপ গঠনেও ঐকমত্যে পৌঁছে। এর উদ্দেশ্য হলো, আগামী ২০১৫ সালের মধ্যে সব দেশের জন্য আইনগত বাধ্যবাধক এক নতুন চুক্তি অথবা প্রটোকল অথবা এমন এক সমঝোতা তৈরি করা যা আইনগতভাবে প্রয়োগযোগ্য। ধনী-গরিব নির্বিশেষে সব দেশ নতুন এ বাধ্যবাধক ব্যবস্থা অনুস্বাক্ষর করে ২০২০ সাল থেকে কার্বন নিঃসরণ দ্রুত কমাবে।
পরিবেশমন্ত্রী ড. হাছান মাহমুদের নেতৃত্বে ডারবান সম্মেলনে বাংলাদেশ এবার বেশ প্রস্তুতি নিয়ে যোগ দেয়। আমাদের প্রত্যাশা ছিল কিয়োটো চুক্তিকে দ্বিতীয় অঙ্গীকারকালে নিয়ে যাওয়া এবং সামগ্রিকভাবে কার্বন নিঃসরণ দ্রূত কমানোর উদ্যোগ নেয়া। ডারবান সম্মেলনে আপাত দৃষ্টিতে প্রাপ্তিও তাই।
প্রতিবছরের মতো বাংলাদেশ এই সম্মেলনে অংশগ্রহণ করে স্বল্পোন্নত দেশের পক্ষে নেতৃত্ব দিয়েছে। বিশেষ করে এলডিসির বর্তমান চেয়ার গাম্বিয়া এবং বাংলাদেশ স্বল্পোন্নত দেশগুলোর পক্ষে সব সভায় যোগদান করে অনুঘটকের ভূমিকা পালন করে। এ সম্মেলনে বাংলাদেশের প্রত্যাশা ছিল গ্রিন ক্লাইমেট ফান্ড গঠন, ন্যাশনাল অ্যাডাপটেশন প্ল্যানের রূপরেখা চ‚ড়ান্তকরণ, প্রযুক্তি হস্তান্তর এবং ক্যাপাসিটি বিল্ডিংয়ের বিষয়ে কার্যকর সিদ্ধান্ত গ্রহণ।
বিশ্ব নেতৃবৃন্দ শেষ পর্যন্ত কিয়োটো প্রটোকলকে দ্বিতীয় অঙ্গীকারকালে নিয়ে যাওয়ার সিদ্ধান্ত গ্রহণ করে দ¶িণ আফ্রিকার মাটিতে এর মৃত্যু ঠেকাতে সক্ষম হয়েছে। এই সিদ্ধান্ত বিশ্ববাসীর জন্য কিছুটা হলেও আশার সংবাদ। কিয়োটো প্রটোকলকে দ্বিতীয় অঙ্গীকারকাল ধরে তা আগামী ১ জানুয়ারি ২০১৩ থেকে ৩১ ডিসেম্বর ২০১৭ অথবা ৩১ ডিসেম্বর ২০২০ পর্যন্ত সময় বৃদ্ধির বিষয়ে সিদ্ধান্ত গৃহীত হয়েছে। এ সিদ্ধান্ত গ্রহণের ফলে ৩১ ডিসেম্বর ২০১২ সময়ের পর কিয়োটো প্রটোকলের কার্যকারিতা চলমান থাকবে। দ্বিতীয় অঙ্গীকারকালে উন্নত বিশ্ব ১৯৯০ সালের তুলনায় ২৫-৪০ শতাংশ কার্বন নিঃসরণ কমানোর জন্য বাধ্য থাকবে। এ সিদ্ধান্ত ডারবান সম্মেলনের একটি গুরুত্বপূর্ণ ইতিবাচক দিক। তবে জাপান, কানাডা এবং রাশিয়া দ্বিতীয় অঙ্গীকারকালে সম্পৃক্ত থাকবে না, যা দুঃখজনক।
ডারবান সম্মেলনে বেশিরভাগ সময় কেটেছে কিয়োটো প্রটোকলের ভবিষ্যৎ নিয়ে। বেশ কিছু উন্নত দেশ কিয়োটো প্রটোকলের সমাধি চেয়েছিল। দ্বিতীয় অঙ্গীকারকালে যেতে নারাজি জানায় তারা। কিন্তু শেষতক ১৩৪টি উন্নয়নশীল দেশের পাশাপাশি ইইউর ২৭টি উন্নত দেশের চাপাচাপিতে সম্মেলনের সময় প্রায় দুদিন গড়িয়ে সমঝোতা হয়। এক্ষেত্রে বাংলাদেশের ভূমিকা ছিল জোরাল। উত্তপ্ত মাঝ রাতে সম্মেলন যখন ভÊুল হতে বসে তখন আমাকে স্মরণ করিয়ে দিতে হয়েছে জলবায়ু কনভেনশনের অভীষ্টের কথা। গান্ধীর শান্তিপূর্ণ আন্দোলন আর ম্যান্ডেলার উদার গণতন্ত্রের কথা। ডারবান প্যাকেজের প্রয়োজনীয়তার কথা।
ডারবান সম্মেলনে ২০০৭ সালে বালি সম্মেলনে গৃহীত বালি অ্যাকশন প্ল্যানের অসমাপ্ত কাজ সম্পন্ন করতে এডহক ওয়ার্কিং গ্রæপ অন লং টার্ম কো-অপারেটিভ অ্যাকশনের কার্যক্রম এক বছর বাড়ানো হয়েছে। এ সময়ের মধ্যে এলডিসি তাদের কার্যক্রমের মাধ্যমে বালি অ্যাকশন প্ল্যানে উল্লিখিত সব সিদ্ধান্ত বাস্তবায়নের জন্য একটি সর্বসম্মত আউটকাম তৈরি করে আগামী দোহা সম্মেলনে উপস্থাপন করবে। বালি অ্যাকশন প্ল্যান কার্যক্রমের মাধ্যমে এলডিসিসহ সবচেয়ে ঝুঁকিপূর্ণ রাষ্ট্রগুলোকে জলবায়ু পরিবর্তনের বিরূপ প্রভাব থেকে রক্ষা করতে প্রয়োজনীয় সব ধরনের সহযোগিতা দেয়ার কথা জোরালোভাবে বলা হয়েছে।
গ্রিন ক্লাইমেট ফান্ড : ডারবান সম্মেলনে গ্রিন ক্লাইমেট ফান্ড অপারেশনালাইজ করার চূড়ান্ত সিদ্ধান্ত গৃহীত হয়েছে। ‘কপ’ এর সার্বিক তত্তাবধানে এটি পরিচালিত হবে। তবে পরিচালনার জন্য ২৪ সদস্যবিশিষ্ট একটি বোর্ড গঠন করা হয়েছে। এই বোর্ড অর্থ ব্যবস্থাপনার বিষয়ে সিদ্ধান্ত নেবে। এই বোর্ডে এলডিসির সদস্য থাকবে। এছাড়াও দীর্ঘমেয়াদি অর্থায়নের জন্য ২০ সদস্যের স্থায়ী কমিটি গঠিত হয়েছে। পরিবেশ সচিব মেজবাহ্ উল আলম গ্রিন ক্লাইমেট ফান্ড নেগোসিয়েশনে জোরালো বক্তব্য রাখেন। মন্ত্রী পর্যায়ের আলোচনায় ড. হাছান মাহ্মুদ ছিলেন সোচ্চার। দূতিয়ালি করেন ইইউ আর এলডিসি মন্ত্রীদের সঙ্গে।
বাংলাদেশের মতো সবচেয়ে ঝুঁকিপূর্ণ দেশগুলোর জলবায়ু পরিবর্তনের ঝুঁকি মোকাবেলা করতে ন্যাশনাল অ্যাডাপটেশন প্ল্যানের রূপরেখা এবং অর্থায়নের বিষয়ে চূড়ান্ত সিদ্ধান্ত গৃহীত হয়েছে। সম্মেলনের শেষ পর্যায়ে এসে এ সিদ্ধান্ত হয়েছে অনেক কাঠ-খড় পুড়িয়ে। এক্ষেত্রে স্বল্পোন্নত দেশগুলোর ঝুঁকি মোকাবেলায় করণীয় বিষয়গুলো অন্তর্ভুক্ত করা হয়েছে। এছাড়াও বিশ্বজুড়ে খাপ খাওয়ানোর কৌশল ও কর্মপদ্ধতি সমš^য়ের জন্য ১৬ সদস্যের অ্যাডাপটেশন কমিটি গঠিত হয়েছে। এখানেও স্বল্পোন্নত দেশগুলোর প্রতিনিধি থাকবে। ডারবান সম্মেলনে বাংলাদেশ অ্যাডাপটেশন নেগোসিয়েশনে স্বল্পোন্নত দেশগুলোর মুখ্য সমš^য়কারীর ভূমিকা সফলতার সঙ্গে পালন করে। এলডিসিভুক্ত ৪৮টি দেশের মন্ত্রী ও প্রতিনিধিবর্গ এবং সম্মেলনের সব দেশের দরকষাকষিকারীরা এক্ষেত্রে আমাকে অকুণ্ঠ সমর্থন জুগিয়েছেন। তা আমি কখনো ভুলব না।
জলবায়ু পরিবর্তনের বিরূপ প্রভাব থেকে ক্ষতিগ্রস্ত দেশগুলোকে রক্ষা করতে উন্নত বিশ্ব কী পদ্ধতিতে প্রযুক্তি হস্তান্তর করবে সে বিষয়ে কার্যক্রম গ্রহণের জন্য প্রযুক্তি নির্বাহী কমিটি, কেন্দ্র ও নেটওয়ার্ক-এর বিষয়ে চ‚ড়ান্ত সিদ্ধান্ত গ্রহণ করা হয়েছে। এই সিদ্ধান্তের ফলে বাংলাদেশের মতো উন্নয়নশীল দেশগুলোর উন্নত বিশ্ব থেকে জলবায়ু পরিবর্তনের বিরূপ প্রভাব মোকাবেলার জন্য অ্যাডাপটেশন এবং মিটিগেশন প্রযুক্তি পাওয়ার পথ সুগম হয়েছে।
জলবায়ু পরিবর্তনের বিরূপ প্রভাব মোকাবেলায় এলডিসি তহবিলে আরও অর্থায়ন করা হবে। এ তহবিল থেকে এলডিসি রাষ্ট্রগুলো তাদের জাতীয় অভিযোজন কর্মসূচি ও পরিকল্পনা প্রণয়নসহ অন্যান্য কার্যক্রম বাস্তবায়ন করতে পারবে। সম্মেলনে এ বিষয়ে বাংলাদেশ উন্নয়নশীল ১৩৪টি দেশের জোট ৭৭ জাতিগোষ্ঠীর মুখ্য নেগোসিয়েটরের ভূমিকা পালন করে। এ দায়িত্বটিও আমি নিষ্ঠার সঙ্গে পালনের চেষ্টা করি। জলবায়ু পরিবর্তনের ঝুঁকি মোকাবেলার ক্ষেত্রে উন্নত বিশ্ব উন্নয়নশীল রাষ্ট্রগুলোকে বিশেষত বাংলাদেশসহ স্বল্পোন্নত দেশগুলোর স¶মতা বৃদ্ধির সব সহায়তা দেবে বলে সিদ্ধান্ত গৃহীত হয়।
আমি মনে করি সামগ্রিকভাবে, ডারবান সম্মেলনে প্রত্যাশার তুলনায় অর্জন ততটা না হলেও সম্মেলনটি ব্যর্থতার হাত থেকে রক্ষা পেয়েছে। গৃহীত হয়েছে ইতিবাচক সিদ্ধান্ত। এক্ষেত্রে বাংলাদেশ অত্যন্ত সফলতার সঙ্গে অনুঘটকের ভূমিকা পালন করে। তবে ড. হাছান মাহমুদের বক্তব্যের সঙ্গে একমত যে, এ সম্মেলন থেকে আমরা বিশ্ব নেতৃবৃন্দের কাছ থেকে বিশেষ করে উন্নত বিশ্বের নেতৃবৃন্দের কাছ থেকে আরও দায়িত্বপূর্ণ সিদ্ধান্ত আশা করেছিলাম। কারণ জলবায়ু পরিবর্তনের জন্য উন্নত বিশ্বই এককভাবে দায়ী এবং এ বিষয়টি তাদেরকে মনে রাখতে হবে। সুতরাং বাংলাদেশসহ জলবায়ু পরিবর্তনের কারণে যে সব দেশ এবং জনগোষ্ঠী প্রতিনিয়ত ক্ষতিগ্রস্ত হচ্ছে তাদেরকে সব ধরনের আর্থিক এবং কারিগরি সহযোগিতা দিতে হবে। এ কথাটি তিনি ইইউ মন্ত্রীবর্গকে জোর গলায় জানিয়ে দেন। জলবায়ু পরিবর্তনের বিরূপ প্রভাব থেকে রক্ষা করা এবং বিশ্বের উষ্ণায়ন দেড় থেকে দুই ডিগ্রির মধ্যে সীমাবদ্ধ রাখতে হলে সব রাষ্ট্রকে আইনগত বাধ্যবাধক চুক্তির আওতায় আনার বিষয়ে সিদ্ধান্ত গৃহীত হলেও তা বাস্তবায়নের জন্য ২০২০ সাল থেকে কার্যক্রম গ্রহণ করার বিষয়টি দীর্ঘসূত্রতা তৈরি করবে।
দরকষাকষি কথার খেলা। কথার মারপ্যাঁচে এখানে আন্তর্জাতিক অনেক সুন্দর সিদ্ধান্তও ভেস্তে যায়। ডারবান প্যাকেজ বাস্তবায়ন করতে হলে বাংলাদেশসহ স্বল্পোন্নত ও উন্নয়নশীল বিশ্বকে আরো সোচ্চার হতে হবে। থাকতে হবে আরো সতর্ক। এখন থেকে প্রস্তুতিমূলক কাজ করতে হবে। প্রস্তুতি নিতে হবে দোহা সম্মেলনের জন্য। পরবর্তী সবকটি সম্মেলনই হবে এক একটি মাইলফলক। সব কটিই ধাপে ধাপে আমাদের পাড়ি দিতে হবে। মনে রাখতে হবে আমরা যেন জাতিসংঘ জলবায়ু কনভেনশনের চূড়ান্ত উদ্দেশ্য ভুলে না যাই। বালি অ্যাকশন প্ল্যান এবং কানকুন এগ্রিমেন্ট স্বল্পোন্নত উন্নয়নশীল দেশগুলোকে জোরকদম ফেলতে সাহস জোগাবে। প্রস্তুতি ভালো থাকলে যে কোনো আন্তর্জাতিক সম্মেলনেই অনুঘটকের জোরাল ও প্রশংসনীয় ভূমিকা রাখা যায়, আইলা ও সিডর বিধ্বস্ত দক্ষিণ জনপদের জলবায়ু উদ্বাস্তু কোটি মানুষের চরম ভোগান্তি বাংলাদেশ নেগোসিয়েশন টিমকে অফুরান শক্তি জোগায় বাংলাদেশের জন্য ডারবান সম্মেলন তার প্রমাণ। দোহা থেকে তা আরো বেগবান হবে, সেই প্রত্যাশা রইলো। আশার কথা বাংলাদেশ নেগোসিয়েশন টিমের পুরো ভাগে রয়েছেন ড. কাজী খলীকুজ্জমান আহমদ, ড. এম. আসাদুজ্জামান, ড. রেজাউল করিম, ড. আইনুন নিশাত, ড. আনছারুল করিম, মেজবাহ্ উল আলম, মনোয়ারুল ইসলাম, ড. নাসির উদ্দিন ও মঞ্জুরুল হান্নান খান। তাদের সবাইকে ধন্যবাদ উত্তাল সময় পাড়ি দেয়ার জন্য। সাম্প্রতিক অভিজ্ঞতা থেকে নিশ্চয়ই তারা রচনা করবেন বাংলাদেশের দোহা রোডম্যাপ।
অভিযোজন পরিকল্পনার জন্য আমরা সেই কোপেনহেগেন থেকে লড়ছি। ডারবানে আমরা তার রূপরেখা অর্জন করেছি। আমাদেরকে এখন তা তৈরি করে দেখাতে হবে। বাস্তবায়ন করে অন্য এলডিসিভুক্ত দেশগুলোকে শেখাতে হবে। এর জন্য অর্থ আনতে হবে জলবায়ু তহবিল অথবা এলডিসি তহবিল থেকে। অথবা জিইএফ আর জাতিসংঘ উন্নয়ন সংস্থা তো রইলই। দ্বিপক্ষীয় উৎস থেকেও আনা যাবে। আন্তর্জাতিক অর্থায়ন পেতে আমাদের আরো জোরালো ভূমিকা রাখতে হবে। এক্ষেত্রে আমরা যত দক্ষতা দেখাতে পারব তত দ্রুত পৌঁছে যেতে পারব দোহা।
আমি সম্মেলন সভাপতি মাইথিকে ধন্যবাদ জানাই। তিনি কথা রেখেছেন। সব রাষ্ট্রকে নিয়েই জলবায়ু শান্তির ট্রেন তিনি ডারবান থেকে ছেড়েছেন। নিশ্চয়ই তিনি সব রাষ্ট্রকে নিয়েই দোহা পৌঁছাতে পারবেন। শেষ হাসি হাসবেন তিনি। এর ফলে জলবায়ু ঝুঁকিপূর্ণ কয়েকশ’ কোটি মানুষ স্বস্তি পাবে। জলবায়ু সহিষ্ণু উন্নয়নের স্বাদ পাবে বাংলাদেশসহ উন্নয়নশীল বিশ্ব। জলবায়ুর চোখে আমরা উন্নয়ন দেখতে শিখব। টেকসই উন্নয়ন করায়ত্ত করব। সেই রাঙা প্রভাতের প্রত্যাশায় দোহা অভিমুখে আমাদের যাত্রা নিশ্চয়ই সফল হবে।
কামরুল ইসলাম চৌধুরী, জলবায়ু সম্মেলনে ৭৭ জাতিগোষ্ঠী ও স্বল্পোন্নত দেশগুলোর অন্যতম প্রধান সমš^য়কারী ও বাংলাদেশ নেগোসিয়েশন টিম সদস্য।
 






WORDCOUNT-2310

সার্কাস বলতে বোঝায় একটি ভ্রাম্যমাণ দলকে, যেটিতে থাকেন ভাঁড়, অ্যাক্ট্রব্যাট, বাজিকর, সংগীতশিল্পীসহ নানা ধরনের স্ট্যান্ট প্রদর্শক। অবশ্য এসব মানুষের দেখানো প্রদর্শনীকেও সার্কাস বলা হয়। পুরো প্রদর্শনীর নিয়ন্ত্রক বা সঞ্চালককে বলা হয় রিং মাস্টার। সার্কাস প্রদর্শনের জন্য প্রথাগতভাবে ব্যবহার করা হয় ৪২ ফুট ব্যাসের একটি বৃত্তাকার ক্ষেত্রকে। এই ক্ষেত্রের বাইরে থাকে দর্শকদের বসার আসন। ১৯ শতকের শেষ এবং ২০ শতকের শুরুতে সার্কাসের প্রদর্শনী শুরু হয় ক্যানভাসের তলায় এবং সাম্প্রতিক প্রদর্শনী চলে প্লাস্টিকের তাঁবুর তলায়, যাকে বলা হয় ‘দ্য বিগ টপ’। সার্কাস শব্দটি ইংরেজি অভিধানে প্রথম যুক্ত হয় চতুর্দশ শতকে। শব্দটি এসেছে লাতিন সার্কাস থেকে, যার অর্থ বৃত্ত বা রিং।
 
প্রাচীন রোমের সার্কাস কথা
প্রাচীন রোমে সার্কাস বলতে বোঝাত একটি ভবনকে, যেখানে ঘোড়া এবং রথদৌড়, বাজিকর, যোদ্ধাদের লড়াই, বাজিকর এবং প্রশিক্ষণপ্রাপ্ত প্রাণীদের খেলা দেখানো। ধারণা করা হয় রোমানদের সার্কাসের এই প্রচলন গ্রিকদের দ্বারা প্রভাবিত ছিল। রথযাত্রা এবং প্রাণীদের প্রদর্শনীর ক্ষেত্রে ছিল গ্রিকদের ঐতিহ্যগত আকর্ষণ। রোমান সার্কাসে মানুষদের পদযর্মাদা অনুসারে আসন নির্দিষ্ট থাকত। প্রাচীন রোমে সার্কাস ছিল একমাত্র প্রদর্শনী, যেখানে নারী ও পুরুষ আলাদা করা হতো না।
প্রথম রোমান সার্কাস বা স্টেডিয়াম ছিল ‘সার্কাস ম্যাক্সিমাস’। এখানে রথদৌড়ের প্রতিযোগিতা অনুষ্ঠিত হতো। এটি প্রথমে নির্মিত হয়েছিল কাঠ দিয়ে। এরপর আরো কয়েকবার পুনর্নির্মাণের পর সবশেষে এটি নির্মাণ করা হয় পাথর দিয়ে। রোমান ম্যাক্সিমাসের আসন সংখ্যা ছিল আড়াই লাখ। এটি ছিল ৪শ মিটার দৈর্ঘ্য এবং ৯০ মিটার প্রস্থবিশিষ্ট।
ম্যাক্সিমাসের পর অন্য দুটি গুরুত্বপূর্ণ সার্কাস ছিল সার্কাস ফ্লামিনিয়াস এবং সার্কাস নিরোনিস। রোমানদের পতনের পর ইউরোপে বড় এবং প্রাণীসমৃদ্ধ সার্কাসের অভাব দেখা দেয়। এ সময় প্রাক্তন সার্কাসের সদস্যরা ইউরোপে ভ্রাম্যমাণ হয়ে ঘুরে বেড়াচ্ছিল। এসব মানুষের মনে তখনো জ্বলজ্বল করছিল রোমান নস্টালজিয়া। এরা শহরে শহরে এবং মেলায় ঘুরে বেড়িয়ে প্রদর্শনী দেখাত। রোমান এবং আধুনিক সার্কাসের মধ্যে সম্পর্কের আরো একটি সূত্র হিসেবে ভাবা হয় ইউরোপের ভ্রাম্যমাণ জিপশিদের, যাদের ছিল সার্কাস খেলার দক্ষতা এবং প্রশিক্ষণপ্রাপ্ত প্রাণী।
 
আধুনিক সার্কাস
আধুনিক সার্কাসের জনক হিসেবে বিবেচনা করা হয় ফিলিপ অ্যাশলে নামক এক ব্রিটিশকে। ১৮ শতকে তিনি ইংল্যান্ড এবং ইউরোপে প্রথম স্থায়ী এবং ভ্রাম্যমাণ সার্কাস প্রতিষ্ঠা করেন। ১৭৬৮ সালের ৯ জানুয়ারি তার সার্কাসের প্রথম প্রদর্শনী অনুষ্ঠিত হয়। সার্কাস ইংল্যান্ডে এতটাই জনপ্রিয় হয়ে ওঠে যে, প্রায় সব বড় শহরে এর জন্য মিলনায়তন তৈরি করা হয়। এ রকম একটি স্থাপনা ছিল লন্ডন হিপোড্রোম। ফ্রান্সে সার্কাস প্রতিষ্ঠা করেন আন্তনিও ফ্রাকোনি। আধুনিক সার্কাসের অন্যতম অগ্রদূত হিসেবে তাকে বিবেচনা করা হয়। উনবিংশ শতকের শুরুর দিকে সার্কাস অব মেশিন অ্যান্ড ব্রিচার্ড অনেক দেশ ঘোরেন। যেমনÑ হাভানা, মন্ট্রিল ইত্যাদি আর যেখানেই তারা গেছেন সেখানেই সার্কাস থিয়েটার স্থাপন করেছেন। এ সময় বাণিজ্যিক উদ্দেশ্যে তৈরি হয় অনেক সার্কাস। ১৮২৫ সালে জোশুয়া পার্ডি ব্রাউন প্রথম সার্কাস দলের মালিক হিসেবে আবির্ভূত হন। সার্কাসের আরো একজন অগ্রপথিক হলেন ড্যান রাইস, যিনি সার্কাস এবং ভাঁড়ের জগতে বিখ্যাত ছিলেন। তার বিখ্যাত একটি শো ছিল ‘দ্য ওয়ান হর্স শো’। আমেরিকায় সার্কাস প্রতিষ্ঠার কৃতিত্ব পিটি বার্নাসের। উইলিয়াম ক্যামেরন কোপ যুক্তরাষ্ট্রের সার্কাস দুনিয়ায় বৈপ্লবিক পরিবর্তন সাধন করেন। তিনিই প্রথম সার্কাস ট্রেন চালু করেন। এই ট্রেন বিভিন্ন শহরে গিয়ে প্রদর্শনী করত। এছাড়া কোপ একই সঙ্গে একাধিক প্রদর্শনী করার রীতি চালু করেন।
১৮৪০ সালে থমাস কুক যুক্তরাষ্ট্র সফর করে ইংল্যান্ডে নিয়ে আসেন সার্কাস তাঁবুর ধারণা। জিউসেপ সিয়ারিনি (ইতালি), জ্যাকুয়েস তোরুনিয়াব (ফরাসি) এবং লুই সুলিয়ের (ফরাসি) সার্কাসের উন্মাদনা ছড়িয়ে দেন বাকি দুনিয়ায়। এ সময় ভ্রাম্যমাণ সার্কাসগুলো ঘুরে বেড়ায় চীন, ভারত, অস্ট্রেলিয়া, রাশিয়া, দক্ষিণ আফ্রিকা এবং লাতিন আমেরিকায়। লুই সুলিয়ের চীনা অ্যাক্রোব্যাটিককে প্রথম ইউরোপের সার্কাস প্রদর্শনীতে উপস্থাপন করেন। ১৯৫০ সালে রাশিয়ার সার্কাস বিভিন্ন দেশে প্রদর্শনী শুরু করে।
 
সার্কাসের কঠিন সময়
১৯৬০ এবং ১৯৭০-এর দশকে সার্কাসের জন্য ছিল কঠিন সময়। এ সময় প্রাণী অধিকার আলোচিত হতে শুরু করে। সার্কাসের মালিকরা প্রাণী ছাড়া নিত্যনতুন খেলা উদ্ভাবনে মনোযোগ দেন। এছাড়া মানুষ এবং প্রাণীর যৌথ খেলারও প্রচলন শুরু হয়। প্রাণীদের বাদ দিয়ে শুধু মানুষের খেলা দিয়ে সার্কাস প্রদর্শনীর ক্ষেত্রে গুরুত্বপূর্ণ ভূমিকা রাখে রিংগনির ব্রাদার্স অ্যান্ড বার্নাস অ্যান্ড বেইলি সার্কাস, দ্য মস্কো স্টেট সার্কাস এবং দ্য সার্কাস রয়্যাল ইন অস্ট্রেলিয়া। প্রাণীমুক্ত শুধু মানুষের বিভিন্ন প্রদর্শনী দিয়ে দুনিয়াব্যাপী সার্কাস দেখায় সারকিউ দু সোলিল প্রডাকশন। এরা তাদের সৃজনশীলতা এবং সৌন্দর্যবোধ দ্বারা সবার দৃষ্টি আকর্ষণ করে।
 
সফল সার্কাস দল
সমসাময়িক সব থেকে সফল সার্কাস দল হলো কানাডার ‘সারকিউ দু সোলিল’। ১৯৮৪ সালে এটি প্রতিষ্ঠিত হয়। এদের বার্ষিক আয় প্রায় ৮শ ১০ মিলিয়ন মার্কিন ডলার। এদের ‘নুভিয়াউ সারকিউ’ প্রদর্শনীটি ৫ মহাদেশের ২শ শহরের প্রায় ৯০ মিলিয়ন দর্শক উপভোগ করেছেন।
সমসাময়িক সার্কাসগুলো প্রাণীদের চেয়ে মানুষের বিভিন্ন প্রদর্শনীর ওপর জোর দিলেও ঐতিহ্যবাহী পুরনো দলগুলো এখনো প্রাণীদের ওপরই বেশি জোর দেয়। প্রাণীদের খেলাকেই গুরুত্ব দেয় এমন বিখ্যাত কয়েকটি সার্কাস দল হলো যুক্তরাষ্ট্রের রিংগিং ব্রাদার্স অ্যান্ড বার্নাস অ্যান্ড বেইলি সার্কাস, ইউনিভারমোউল সার্কাস, বিগ অ্যাপল সার্কাস, অস্ট্রেলিয়ার সার্কাস রয়্যাল লেনন এস সার্কাস, মিউনিখের সার্কাস ক্রোন, ইতালির মোইরা অরফি ইত্যাদি।
সার্কাসের বিখ্যাত থিম সং হচ্ছে ‘এনট্রান্স  অব দ্য গ্লাডিয়েটর। ১৯০৪ সালে এটি কম্পোজ করেন জুলিয়াস ফুবিক।
পৃথিবীর বেশ কিছু বড় শহরে বর্তমানে আছে স্থায়ী ভবন, যেখানে নিয়মিত সার্কাস প্রদর্শনী হয়। যেমন : মিউনিখের সার্কাস ক্রোন বিল্ডিং, মস্কোর স্তেতনায় বুলভার্দের মস্কো সার্কাস, সাংহাইর সাংহাই সার্কাস ওয়ার্ল্ড, প্যারিসের সারকিউ  ডি হিভার, বুদাপেস্ট সার্কাস।
 
‘এখন কোনো ধরনের সরকারি পৃষ্ঠপোষকতা নেই’
 
শামসুজ্জামান খান, মহাপরিচালক, বাংলা একাডেমী
 
এখন যে কয়েকটি সার্কাস দল কোনোরকমে টিকে আছে তাদের যে কী খারাপ অবস্থা তা বর্ণনা করার মতো নয়। একটা সার্কাস দল টিকে থাকতে হলে সবার আগে যে জিনিসটি দরকার তা হলো আর্থিক সামর্থ্য। কারণ একটা সার্কাস দলে অনেক উপকরণ দরকার হয়। যার মধ্যে জীবজন্তুসহ নানা কলকব্জার সামগ্রী রয়েছে। কাজেই এগুলো যখন থাকবে না বা নষ্ট হয়ে যাবে তখন আবার জোগাড় করতে হবে। এজন্য আর্থিক ব্যাপারটা খুব জরুরি। আগে দেখেছি সরকারের একটা সুনজর ছিল সার্কাস দলগুলোর ওপর। কিন্তু এখন কোনো ধরনের সরকারি পৃষ্ঠপোষকতা নেই। যে কারণে তারা বিলীন হয়ে যেতে বসেছে।
আমি কয়েকদিন আগে সোভিয়েত ইউনিয়ন থেকে ঘুরে এলাম। সেখানে গিয়ে সার্কাস দেখেছি। অভিভূত হয়ে গিয়েছি আমি অনেকদিন পর সার্কাস দেখে। অভিভূত আগেও হতাম, আমাদের দেশের সার্কাস দলগুলোর সার্কাস দেখে। আমাদের সার্কাস দলগুলোর সদস্যগুলোর মধ্যেও অসাধারণ প্রতিভাসম্পন্ন, দক্ষ লোক রয়েছে। এখনো তাদের সঠিক পরিচর্যা হলে তারা পিঠ সোজা করে দাঁড়াতে পারবে। কিন্তু সরকারের মনে হচ্ছে কোনো নজর নেই এদিকে। যার ফলে আমাদের নিজ¯^ একটা ঐতিহ্য হারিয়ে যেতে বসেছে।
 
‘আমাদের দেশে এক সময় সার্কাস ছিল বলে গল্প করতে হবে’
সারা আরা মাহমুদ
পরিচালক, নাট্যকলা বিভাগ, শিল্পকলা একাডেমী
 
২০০০ : বর্তমানে বাংলাদেশে সার্কাসের দৈন্যদশার মূল কারণ কী বলে আপনি মনে করেন?
সারা মাহমুদ : কেবল বর্তমানে নয়, সব সময়ই এর পেছনে সবচেয়ে বড় কারণ হলো অর্থনৈতিক। বিশেষ করে সার্কাস আর্থিকভাবে ক্ষতির সম্মুখীন হয় আমাদের মুক্তিযুদ্ধের সময়। সার্কাসে প্রচুর সামগ্রী দরকার হয় যার অর্থমূল্য অনেক। একবার ক্ষতির মুখে পড়লে তাই তা গুছিয়ে তোলা কষ্টকর হয়ে যায়। মুক্তিযুদ্ধের সময় যেসব প্রতিষ্ঠান ক্ষতির সম্মুখীন হয়েছে সেগুলোর মধ্যে সার্কাস অন্যতম। পাক বাহিনী, রাজাকার-আলবদররা তাদেরকে একেবারে ধ্বংস করে দিয়েছে। কিন্তু সার্কাসের কথা এক্ষেত্রে উল্লেখ হয়নি কখনই। এরপর কয়েকটি সার্কাস দল ছোট ছোট করে কাজ করে, চেষ্টা করে একটু একটু করে দাঁড়িয়েছে। ¯^াধীনতার পর যে কয়েকটি সার্কাস মোটামুটি দাঁড়িয়েছিল তারাও পরবর্তী সময়ে আর্থিক সঙ্কটের কারণেই বন্ধ হয়ে গেছে। আমরা গত তিন বছর ধরে খোঁজ নিয়ে সাতটি সার্কাস দলের একটি তালিকা তৈরি করতে পেরেছি, যারা কোনোরকমে টিকে আছে। দুটি মাত্র দলের কেনাপি আছে, সেই কেনাপিগুলোও শতচ্ছিন্ন। আর এক বছর পর হয়তো কেনাপি দিয়ে সার্কাস দেখানো সম্ভব হবে না। এখনই যদি সরকারি পৃষ্ঠপোষকতা না পাওয়া যায় তবে আগামী দু-এক বছরের মধ্যে ‘আমাদের দেশে এক সময় সার্কাস ছিল’ বলে গল্প করতে হবে।
২০০০ : একটা অভিযোগ পাওয়া যাচ্ছে, জেলা প্রশাসকের কার্যালয় থেকে নানা অজুহাতে অনুমতি দেয়া হয় না। নানা পরীক্ষা, রমজান মাস ইত্যাদির কথা বলা হয়। মালিকদের পক্ষ থেকে বলা হচ্ছে এ সময় তো সিনেমা হল বন্ধ থাকে না, টিভি বা স্যাটেলাইট বন্ধ থাকে না। তবে সার্কাস কেন বন্ধ থাকবে?
সারা মাহমুদ : এটা আসলে মেলা কেন্দ্রিক শিল্পমাধ্যম। এক্ষেত্রে আসলে নিরাপত্তার ব্যাপারটা বড়  হয়ে দাঁড়ায়। সার্কাস তো একটা বড় জায়গা নিয়ে খোলা জায়গায় করতে হয়। নিরাপত্তা নিশ্চিত না করতে পারলে অনুমতি দেয়া হয় না। বিপুলসংখ্যক জনসংখ্যার নিরাপত্তা জেলা প্রশাসকের জন্য একটি বড় ব্যাপার হয়ে দাঁড়ায়। নিরাপত্তা নিশ্চিত করার ক্ষেত্রটিতে আমাদের ওই পরিমাণ জনবল নেই। এটাই মূল সমস্যা বলে আমার কাছে মনে হয়।
২০০০ : আগে তো অনেক সার্কাস হতো। তখন সার্কাসের দলগুলো একটার পর একটা শো করে গেছে। তখন তো নিরাপত্তার এমন অজুহাত ওঠেনি।
সারা মাহমুদ : তখন তো দেশে জনসংখ্যা এত বেশি ছিল না। বাংলাদেশে অস্ত্রের ঝনঝনানি ছিল না। মাদকের এমন যথেচ্ছ ব্যবহার ছিল না। তরুণ সমাজের যে ভয়াবহ অবক্ষয় ঘটছে আগে এমন ছিল না। এ বিষয়গুলোকে কিন্তু মাথায় রাখতে হবে। আগে এগুলো ছিল না বলে প্রত্যন্ত অঞ্চলেও সারা রাত ধরে পালাগান, যাত্রাগান, কবিয়াল গান, সার্কাস হয়েছে। নির্বিঘে বাড়ির বৌ-ঝিরাও সেগুলো দেখে ঘরে ফিরে গেছে নিরাপদে, এখন কি সেটা সম্ভব?
২০০০ : মালিকদের কেউ কেউ বলেন, কোনো কোনো টেলিভিশনে বিদেশি সার্কাস দেখানো হয়। এ জায়গাটিতে যদি বাংলাদেশি সার্কাস দেখানোর ব্যবস্থা করে দেয়া হয়ে তবে সার্কাস দলগুলো উৎসাহিত হয়, তারা কাজ করার একটা ক্ষেত্রও পায়।
সারা মাহমুদ : এটা খুব সত্যি কথা। তথ্য মন্ত্রণালয় যদি বাংলাদেশ টেলিভিশনে অন্তত এমন একটা ব্যবস্থা করে দেয়, তবে খুবই ইতিবাচক একটা কাজ হবে। কারণ বাংলাদেশের ৬৪টি জেলার প্রত্যন্ত অঞ্চল বাংলাদেশ টেলিভিশন দেখতে পায়।
২০০০ : বাংলাদেশের সার্কাসের উন্নতির জন্য সরকারের ভ‚মিকার প্রত্যাশা করেন সার্কাসের মালিকরা। যেমন তাদের পক্ষ থেকে সুনির্দিষ্টভাবে বলা হয়েছে, বিদেশি প্রশিক্ষক এনে যদি আমাদের প্রশিক্ষণ দেয়া যায় ইত্যাদি। এগুলো করা কী সম্ভব?
সারা মাহমুদ : হ্যাঁ, সম্ভব। আমার নিজস্ব অভিজ্ঞতা থেকে বলছি, বাংলাদেশে সার্কাস দলগুলোর কোনো সমন্নয় নেই। এদের কোনো সংগঠন নেই। পারস্পরিক একতাবদ্ধতা যদি না থাকে তাহলে কিন্তু কোনো কাজ করা সম্ভব নয়। আপনি দেখুন গ্রুপ থিয়েটার ফেডারেশন, আবৃত্তি সমন্নয় পরিষদ ইত্যাদি অনেক সংগঠন রয়েছে। এরা যখন একটা প্রস্তাব সরকারকে উপস্থাপন করে তখন সেটা সহজে গৃহীত হয়। কিন্তু সার্কাস দলগুলো প্রত্যেকে আলাদাভাবে কাজ করে। এখানে অনেক জটিল, কঠিন কাজ রয়েছে, আর্থিক সঙ্কুলানের ব্যাপার রয়েছে। এগুলো এককভাবে করা সম্ভব নয়। এখানে সব সার্কাস দল যদি সম্মিলিত হতে পারি, তবে একটি প্রস্তাবনা পেশ করতে পারি। সে ক্ষেত্রে সরকারও সহজে আমাদের ব্যাপারে একটা নীতি নির্ধারণ করতে পারবে।
 
‘গ্রামবাংলার মানুষ এখনো
সার্কাস ভালবাসে’
এমএ সামাদ
সভাপতি, বাংলাদেশ সার্কাস মালিক সমিতি
 
৫০ বছর আগে সার্কাসের সঙ্গে গাঁটছড়া বেঁধেছিলেন এমএ সামাদ। খুলনার পাইকগাছায় গড়ে তোলেন ‘দ্য নিউ স্টার’ নামে একটি সার্কাস দল। সার্কাস দল নিয়ে গ্রাম থেকে  গ্রামে ঘুরে বেড়িয়েছেন, ফেরি করেছেন আনন্দ-বিনোদন। পড়ন্ত বয়সে এসেও ছাড়তে পারেননি সার্কাসের সখ্য। যতটা না জীবিকা তার চেয়েও যেন বেশি অন্যরকম এক ভালোলাগা, ভালবাসা সার্কাসের প্রতি! তাই তো ৮২ বছর বয়সে ব্রাহ্মণবাড়িয়ার গাতিয়ারা থেকে নিজের গড়া সার্কাস দল নিয়ে ছুটে এসেছেন কক্সবাজারের চকোরিয়া কাঁকড়া এলাকার ঐতিহ্যবাহী ঘোড়দৌড় মেলায়। এবার শতবর্ষ পূর্ণ হয়েছে এই মেলার। এখন সেই শতবর্ষী মেলায় দার“ণ ব্যস্ত সময় কাটাচ্ছেন তিনি। দম ফেলার ফুরসত নেই। সেই ব্যস্ততার মাঝেই সার্কাসের ইতিহাস, ঐতিহ্য ও বর্তমান অবস্থা নিয়ে সাপ্তাহিক ২০০০-এর সঙ্গে খোলামেলা কথা বলেছেন বাংলাদেশ সার্কাস মালিক সমিতির সভাপতি এম এ সামাদ। গত ৭ জানুয়ারি সন্ধ্যায় তার সাক্ষাৎকারটি গ্রহণ করেছেন আজাদ তালুকদার
সাপ্তাহিক ২০০০ : সার্কাস কখন শুর“ করেছিলেন, সার্কাসের ইতিহাস কতদিনের?
এমএ সামাদ : ছোটকাল থেকেই গান-বাজনা ও সাংস্কৃতিক অনুষ্ঠানের প্রতি ঝোঁক ছিল আমার। নিজে আনন্দ করব, অন্যদেরও আনন্দ দেবÑ এমন কিছু করার ভাবনা থেকেই মাথায় এলো সার্কাসের বিষয়টি। ’৫০-এর দশকের শেষের দিকে খুলনার পাইকগাছায় যখন এই সার্কাস দল গড়ে তুলি, তখন পূর্ববাংলায় ‘সাধনা লায়ন’ (যা এখন ‘দি লায়ন’ নামে চলছে) নামে কেবল একটি সার্কাস দল ছিল। তারা শুর“ করেছিল আমার আরো ৩০ বছর আগে।
২০০০ : আপনাদের মওসুম কখন? একটি জমজমাট মেলায় অংশ নিলে কী পরিমাণ উপার্জন হয়?
সামাদ : মূলত শীতকালটাই সার্কাসের মওসুম। এ সময় গ্রামবাংলায় ডানা মেলে বসে রকমারি মেলা। এই সময়টার জন্য সারাবছর অপেক্ষা করি আমরা। কারণ এ সময়ের উপার্জন দিয়েই সারাবছর চলতে হয় আমাদের। কিন্তু ইদানীং সার্কাসের মওসুমেও পরীক্ষা, নির্বাচন, মৌলবাদী থাবা এসবের অজুহাতে সার্কাস বন্ধ রাখতে প্রশাসন থেকে বাধ্য করা হয়। এর ফলে আগের মতো আর উপার্জন হয় না। পহেলা জানুয়ারি থেকে চকোরিয়ায় শুর“ হওয়া ১০ দিনব্যাপী এই ঘোড়দৌড় মেলার সময়সীমা আরো কিছুদিন বাড়তে পারে। যদি বাড়ে তাহলে এই মেলায় সব খরচ বাদ দিয়ে ৫ থেকে ৬ লাখ টাকা আয় হবে বলে আশা করছি।
২০০০ : এখনো এত উপার্জন, এত কদর সার্কাসের?
সামাদ : আগে সার্কাস দিয়ে আরো বেশি আয় হতো। কারণ গ্রামবাংলায় সার্কাস অসম্ভব জনপ্রিয়। আমি মনে করি, গ্রামবাংলায় সার্কাসের কদর এখনো কমেনি। তারা এখনো সার্কাস ভালবাসে। পশ্চিমা ও বিদেশি সংস্কৃতির সঙ্গে যুদ্ধ করে এখনো স্বমহিমায় সার্কাস টিকে আছে। এখনো  গ্রামের মানুষের বিনোদনের অন্যতম বড় উপলক্ষ সার্কাস। তবে এটাকে এগিয়ে নেয়ার জন্য প্রয়োজন সরকারি পৃষ্ঠপোষকতা ও সহযোগিতা। সরকার প্রচার চালিয়ে, সার্বিক সহযোগিতা দিয়ে ঐতিহ্যবাহী এ শিল্প রক্ষায় এগিয়ে এলে অবশ্যই এটি বিদেশি সংস্কৃতির চেয়ে বেশি আবেদন সৃষ্টি করতে পারবে।
২০০০ : মেলা কমিটিই বা কী পেয়ে থাকে এখান থেকে?
সামাদ : যারা আমাদের আমন্ত্রণ জানিয়ে নিয়ে আসেন সেই মেলা কমিটির সঙ্গে আমাদের চুক্তি থাকে ৭০ ভাগ, ৩০ ভাগ। উপার্জনের ৩০ ভাগ মেলা কমিটি পাবে আর আমরা পাব ৭০ ভাগ।
২০০০ : সরকারি সহযোগিতার কথা বলছিলেন, সেটা কী ধরনের?
সামাদ : বাংলাদেশ সার্কাস মালিক সমিতির পক্ষ থেকে সংস্কৃতি প্রতিমন্ত্রী প্রমোদ মানকিনের কাছে আমরা সার্কাস ব্যবসায়ীদের জানমালের নিরাপত্তা জোরদার করা, সার্কাস আয়োজনে স্থানীয় প্রশাসনের অনুমতি প্রদানের বিষয়টি সহজ ও হয়রানিমুক্ত করা, মৌলবাদী ও জঙ্গিবাদী আক্রোশ থেকে সার্কাস দলগুলোকে রক্ষার জন্য প্রয়োজনীয় সহযোগিতা, প্রয়োজনীয় প্রচার চালিয়ে ঐতিহ্যবাহী এই শিল্পকে টিকিয়ে রাখাসহ  ১৪ দফা দাবি পেশ করেছি। সম্প্রতি আমাদের নিয়ে শিল্পকলায় একটা ওয়ার্কশপ হয়েছিল। সেখানেই আমরা সংস্কৃতি প্রতিমন্ত্রীর কাছে আমাদের এসব দাবি-দাওয়া উপস্থাপন করি। মন্ত্রী আমাদের দাবি পূরণের চেষ্টা করবেন বলে আশ্বস্ত করেছেন।
২০০০ : সার্কাস অনুষ্ঠান পরিচালনা করতে গিয়ে কখনো কোনো অপ্রীতিকর ঘটনার মুখোমুখি হয়েছিলেন?
সামাদ : ১৯৯৫ সালে কক্সবাজারের ঈদগাহে বিনা কারণে একটি মৌলবাদী গোষ্ঠী আমাদের সার্কাসটি জ্বালিয়ে দেয়। এ সময় আমরা প্রায় এক কোটি টাকার ক্ষতির সম্মুখীন হয়েছিলাম। সে ক্ষতি পুষিয়ে উঠতে অনেক মূল্য দিতে হয়েছে আমাদের।
২০০০ : কী কী আইটেম নিয়ে সার্কাস প্রোগ্রাম সাজানো হয়?
সামাদ : নাচ, গান, কৌতুক, নায়ক-নায়িকাদের অভিনয় থেকে শুর“ করে বাচ্চা, জোয়ান-বুড়ো সবারই বিনোদন ও খেলাধুলার ব্যবস্থা আছে সার্কাসে। এছাড়া বাঘ-ভালুক, ঘোড়াসহ নানারকম জীবজন্তুর সাহায্যে খেলা দেখানো এবং ৬০ থেকে ৭০ রকমের বিনোদনের ব্যবস্থা থাকে সার্কাস প্রোগ্রামে।
২০০০ : সব মিলিয়ে এখন কয়টা সার্কাস দল আছে বাংলাদেশে?
সামাদ : বড় দলগুলো হলো লায়ন, রওশন, দ্য নিউ স্টার ও ল²ণ দাস। এছাড়া ছোটখাটো আরো ১০-১২টি সার্কাস প্রতিষ্ঠান আছে সারাদেশে। এসব সার্কাস প্রতিষ্ঠানে কাজ করে জীবিকা নির্বাহ করছে অন্তত ২৫ হাজার মানুষ।
২০০০ : আপনার সার্কাস দলে এখন কতজন স্টাফ আছে?
সামাদ : প্রতিষ্ঠার পর থেকে নানা প্রতিকুলতা ডিঙিয়ে হাঁটি হাঁটি পা পা করে আজকের অবস্থানে এসেছে আমার সার্কাস দল। এটি বর্তমানে বাংলাদেশের চারটি প্রথম সারির সার্কাস দলের অন্যতম। ১৬০ জন স্টাফ কর্মরত আছে আমার দলে। তাদের ওপর নির্ভর করে আড়াই হাজার মানুষের জীবিকা। হাতি, গোড়া, বাঘ-ভালুকসহ নানারকম জীবজন্তু মিলিয়ে প্রায় ৩ কোটি টাকার সম্পদ আছে আমার সার্কাসে।
২০০০ : আপনার তো এখন বয়স হয়ে গেছে! ভবিষ্যতে এটার হাল ধরবে কে?
সামাদ : এটার হাল ধরার জন্য আমার ছেলে শাহজাহান সাজুকে গড়ে তোলা হয়েছে। আমি এই সার্কাসের চেয়ারম্যান, সাজু ব্যবস্থাপনা সম্পাদক। মূলত সে-ই সবকিছু দেখাশোনা করে। আমি তাকে সঙ্গ দিই।






WORDCOUNT-928

বেশিদিন হয়নি সিরাজগঞ্জ শহরে হাতির পিঠে চড়ে প্রতিষ্ঠাবার্ষিকীর শোভাযাত্রা করল একটি ছাত্র সংগঠন। হাতিটি আনা হয়েছিল ভাড়া করে। এটি ছিল একটি সার্কাস পার্টির হাতি। খোঁজ নিয়ে জানা গেল, একটি সার্কাস দল হাতিটি ভাড়া দিয়েছিল বাড়তি আয়ের জন্য। আজকাল সার্কাসে যা আয় হয় তা যথেষ্ট নয়। যে কারণে প্রায় সময়ই সার্কাস দলকে খুঁজতে হয় বিকল্প পথ।
শহরে সার্কাস পার্টি তেমন একটা দেখা না গেলেও গ্রামকে কেন্দ্র করে সার্কাস এখনো মাঝে মধ্যেই চলে। তবে আগের মতো পড়ে না হইচই। কিন্তু সার্কাসের কথা শুনলে জ্যেষ্ঠ মানুষেরা অনেকেই ফিরে যান তাদের শৈশবে। চনমনিয়ে ওঠে তাদের মন।
জ্যেষ্ঠ মানুষ আমীর হোসেন তালুকদারের স্মৃতিতে কমলা সার্কাস এখনো উজ্জ্বল। ১৯৫১ সালে সিরাজগঞ্জে এসেছিল কমলা সার্কাস। গ্রাম এবং শহরের শত শত মানুষের ভিড়ে সিরাজগঞ্জ শহর হয়ে উঠেছিল উৎসবমুখর। বিএ কলেজের পাশে ছিল নৌকাঘাট। সার্কাস দেখতে দূর-দূরান্ত থেকে মানুষ আসত নৌকা নিয়ে। গরুর গাড়ির যাত্রীও কম ছিল না। কমলা সার্কাসের হাতি ছিল ১৭টি  সঙ্গে ঘোড়া, বাঘ, ভালুক এবং অন্য পশু-পাখি নিয়ে এক এলাহি কাণ্ড। তবে গ্লোবের ভেতর আড়াআড়ি করে চালিত দুটি মোটরসাইকেলের খেলা বিস্মিত করেছিল আমীর হোসেন তালুকদারকে। রিং-এর খেলা, জিমন্যাস্টিক্স, এক চাকার সাইকেল, শ্বাসর“দ্ধকর ত্রিফলার খেলা এখনো সিরাজগঞ্জের জ্যেষ্ঠ মানুষের মুখে মুখে। আর কমলা সার্কাসের সার্চ লাইটটি মিথ হয়ে আছে এখানকার মানুষের কাছে।
কমলা সার্কাস প্রভাব ফেলে সিরাগঞ্জের তরুণ-যুবকদের মধ্যে। কী শহর, কী গ্রাম প্রায় সব জায়গার তরুণরা সার্কাসের খেলাগুলো অনুশীলন করতে মেতে ওঠে। বিশেষ করে দত্তবাড়ি, চিথুলিয়া, রানীগ্রাম, জানপুর, চড়পাড়া, বাহিরগোলার কয়েকজন তরুণ রীতিমতো বাড়ি বাড়ি সার্কাস দেখাতে শুরু করে। একসময় বাহিরগোলার বিনোদনপ্রিয় মানুষ বরুণ সরকার এই তরুণদের সংগঠিত করে ১৯৫২ সালে তৈরি করেন একটি সার্কাস পার্টি। নাম দেন  ‘গোল্ডেন সার্কাস’।
খোঁজ নিয়ে জানা গেল, প্রথম দিকে বড় বড় নৌকার পাল সংগ্রহ করে তারা প্যান্ডেল করতেন আর সেই প্যান্ডেলেই বিনে পয়সায় খেলা দেখাত গোল্ডেন সার্কাস। শুভগাছা গ্রামটি নদীতে বিলীন হলেও বাগবাটি, রহমতগঞ্জের মাঠ এখনো সেই সাক্ষ্য বহন করে। গোল্ডেন সার্কাস দলের সদস্য কাজী মফিদুল ইসলাম ফেরদৌস জানান, বেলকুচির দেলুয়া গ্রামের একটি সার্কাস পার্টি জামতৈলে সার্কাস দেখাতে গিয়ে অনেক বড় ক্ষতির সম্মুখীন হয়। তারা বাধ্য হয় এই সার্কাস দল ভেঙে দিতে। আর এ দলের সব উপকরণ কিনে নিয়ে বরুণ সরকার শুরু করেন পেশাদার সার্কাস।
গোল্ডেন সার্কাসের অন্য এক সদস্য কোরবান আলী শেখের পুত্র আবদুল হান্নান জানান, তার বাবার সার্কাস দল সম্পর্কে তেমন কিছু জানা না থাকলেও ছোটবেলায় তার বাবা তাদের নানা রকম সার্কাস দেখাত। গোল্ডেন সার্কাস দলটি খুব বেশিদিন টিকে থাকেনি। মাত্র ৪ বছরের মাথায় পেশাদার সার্কাস দল পরিচালনায় অদক্ষতা ও আর্থিক সঙ্কটে পড়ে দলটি বন্ধ হয়ে যায়। আলতাফ হোসেন সরকার, কোরবান আলী শেখ ও কাজী মফিদুল ইসলাম ফেরদৌস গোল্ডেন সার্কাসের এই তিন সদস্য এখনো জীবিত রয়েছেন।
 
সামাদের সার্কাস দল
সীমান্ত খোকন
 
সামাদের সার্কাস। ব্রাহ্মণবাড়িয়ার একমাত্র সার্কাস প্রতিষ্ঠান এটি। কিন্তু সরকারের অসহযোগিতা এবং পরিবেশের অভাবে মানুষের চাহিদা থাকা সত্তে¡ও দিনে দিনে মুখ থুবড়ে পড়ছে প্রতিষ্ঠানটি।
প্রতিষ্ঠানটির মালিক সামাদের বড় ছেলে সাজু জানান, কোনো জায়গায় খেলা দেখাতে গেলে সরকারি অনুমতির প্রয়োজন হয়। কিন্তু অনুমতির জন্য প্রয়োজনীয় অর্থ দেয়া সত্তে¡ও কাজ হয় না। সেখানে ঘুষ দেয়ার পরও অনুমোদনের ফাইলটি টেবিলে টেবিলে ঘুরতে থাকে। এদিকে স্কুল-কলেজের মাঠে খেলা দেখাতে গেলেও কর্তৃপক্ষ নিষেধ করেন। বর্তমানে কয়েকটি জীবজন্তু নিয়েই প্রতিষ্ঠানটির পথচলা। তারা কোনো জীবজন্তু কিনতে গেলে সরকারের সহযোগিতা না থাকায় সেখানেও নানা বাধার মুখে পড়ে। ফলে ইন্ডিয়া থেকে পাচার হওয়া জীবজন্তু যেমনÑ বাঘ, ভালুক, হাতিসহ বিভিন্ন জীব বেশি দাম দিয়ে কিনতে হয়।
ফলে জায়গা ভাড়া, স্টাফ বেতন, পরিবহন ভাড়াসহ মোটা অঙ্কের বাজেট গুনতে হয়, যা ক্রমেই সার্কাস মালিকদের পক্ষে বহন করা অসম্ভব হয়ে পড়ছে।
পাকিস্তান আমল থেকে শুর“ হওয়া এ প্রতিষ্ঠানটি বন্ধ হওয়ার উপক্রম হয়েছে।
এ ব্যাপারে সরকারের সহযোগিতা কামনা করে একটি লিখিত আবেদন করলেও  কোনো সাড়া পাওয়া যায়নি।
 
সার্কাস মালিক
আমরা বাঁচতে চাই
নিরঞ্জন সরকার
মালিক, দ্য লায়ন সার্কাস
 
যেসব অঞ্চলে দর্শক সমাগম বেশি হয় সেসব অঞ্চলে আমাদেরকে প্রদর্শনীর অনুমতি দেয়া হয় না। সরকার বোধহয় চায় আমরা ব্যবসাপাতি গুটিয়ে ফেলি। নয়তো কিছু হলেই আমাদের ওপরে নিষেধাজ্ঞা জারি করে কেন? বৃহত্তর ময়মনসিংহ অঞ্চলে আমাদের শো করার অনুমতি মেলে না, অথচ ওই অঞ্চলে প্রচুর দর্শক। অনুমতি না দেয়ার কারণ হিসেবে আমাদের জানানো হয়, যেখানে সার্কাস হয় সেখানে নাকি অসামাজিক কার্যকলাপ হয়। এছাড়া সার্কাসেও নাকি মেয়েদের বাজেভাবে দেখানো হয়। হাতেগোনা কয়েকজনের জন্য আমরা সবাই শাস্তি পাব এটা কেমন কথা?
যে জায়গায় আমাদের অনুমতি মেলে সেখানকার প্রশাসন থেকে শুর“ করে ক্যাডার পর্যন্ত সবাইকে প্রতিদিন চাঁদা দিতে হয়। সরকার যদি এসব ব্যাপারে একটু নজর দিত আমাদের জন্য ভালো হতো। মাঝে মধ্যে দেখি, কোনো কোনো টেলিভিশনে বিদেশি সার্কাস দেখায়। তারা যদি আমাদের দেশি সার্কাস দেখাত তাহলে আমাদের সার্কাস দলগুলোর জন্য ভালো হতো। আর বিদেশি সার্কাসে মেয়েদের যে পোশাক থাকে তার তুলনায় আমরা অনেক বেশি সামাজিক পোশাক পরিধান করে খেলা দেখাই।
আমার খুব কষ্ট হয় এটা ভেবে যে, আমার পরে সম্ভবত আমাদের বংশের আর কেউ এই ব্যবসা ধরে রাখবে না। বড় মেয়ে সোনালী ব্যাংকে চাকরি করে। ছেলেমেয়েরা পড়াশোনা করছে। এই ব্যবসায় তারা ¯^ভাবতই আগ্রহী হবে না।
 
জেলা প্রশাসক অনুমতি দেন না
সাফদার আলী
স্বত্বাধিকারী, দি নিউ সুমী সার্কাস, সৈয়দপুর
 
আমরা এখন হাতেগোনা কয়েকটি সার্কাস দেশে টিকে আছি। আমার জানা মতে, তাদের সংখ্যা ১৩-এর বেশি নয়। একটা সার্কাস দলের মালিক হিসেবে আমাকে অনেক দৌড়াদৌড়ি করতে হয়। এক্ষেত্রে ভোগান্তি যতটা হয় তার প্রায় সবটুকুরই ভুক্তভোগী আমি। আমাদের বড় সমস্যা হচ্ছে অনুমতি নেয়া। আমাদের কোনো এলাকায় প্রদর্শনী করতে হলে সে জেলার জেলা প্রশাসকের কাছ থেকে অনুমতি নিতে হয়। কিন্তু জেলা প্রশাসকরা অনুমতি দেন না। তারা নানাপ্রকার অজুহাত দেখান। কখনো বলেন, এখন এসএসসি পরীক্ষা চলছে, এখন সার্কাস হবে না। কখনো বলেন, ওই এলাকাটা অনিরাপদ, সার্কাস হবে না। এসএসসি, এইচএসসি, ডিগ্রি পরীক্ষা, রমজান মাস ইত্যাদি সময়ে তো সার্কাস করতে কোনো প্রকার অনুমতি দেয়া হয় না। বলা হয়, পরীক্ষার্থীদের পড়াশোনার সমস্যা হবে। কিন্তু এ সময় তো সিনেমা হল বন্ধ থাকে না। ডিশের লাইন বন্ধ থাকে না, ভিসিআর বন্ধ থাকে না। যে কারণে আমাদের এখন বছরের বেশিরভাগ সময় বসেই কাটাতে হয়। দলের ৫০ থেকে ৭০ জন মানুষ যে কারণে বেকার হয়ে পড়ছে। আপনারাই বলুন এই বন্ধের সময় তারা কী করবে? তারা রোজগার করতে পারে না, তাদের পরিবারের সদস্যরাও যে কারণে এ সময় অভাবের তাড়নায় অনেক কষ্টে দিনাতিপাত করে।
সরকারের বক্তব্য সরকার ডিজিটাল বাংলাদেশ গড়বে। কিন্তু ডিজিটাল বাংলাদেশ গড়তে হলে তো কর্মসংস্থানের ব্যবস্থাটাও করতে হবে। না হলে মানুষ হতাশাগ্রস্ত হয়ে খারাপ কাজে লিপ্ত হবে, নেশায় আসক্ত হয়ে পড়বে। সেটা কি খুব ভালো হবে দেশের জন্য?






WORDCOUNT-1363

লক্ষ দাসের সার্কাস। এ নামেই দলটি পরিচিত বাংলাদেশে। কারণ এর মালিক লক্ষ দাস। কিন্তু দলটির মূল নাম ‘দি রয়েল বেঙ্গল সার্কাস’। সার্কাস লক্ষ দাসের কাছে শুধু ব্যবসা ছিল না, ছিল এক ধরনের নেশা। হাজার হাজার জনতার উপস্থিতিতে নিজের সেরা খেলাটি যখন দেখাতেন, তখন আনন্দে মন ভরে উঠত। সেই নির্মল আনন্দ ছড়িয়ে দিতেন গ্রাম থেকে গ্রামে, জনপদ থেকে জনপদে।
বরিশালের গৌরনদী উপজেলার উত্তর পালরদী গ্রামে কয়েকজন যুবককে সংগঠিত করে ল²ণ দাস ১৯৪৮ সালে এই সার্কাস দলটি তৈরি করেন। কয়েকজন যুবকের এই দলটিতে এখন ৮২ জন মানুষ বিভিন্নভাবে যুক্ত। বাংলাদেশের যে কয়টি হাতেগোনা সার্কাস দল রয়েছে তার মধ্যে এই দলটিই সবচেয়ে বড় ও সার্কাস নৈপুণ্যে সেরা দল। কিন্তু যার নামে সার্কাস সেই মানুষটি আজ নেই। ১৯৭১ সালে নিজের প্রিয় হাতি বাতাসীর সঙ্গে ল²ণ দাসকেও পাকিস্তানি বাহিনী গুলি করে হত্যা করে। স্ত্রী নীলা রানীকে বেয়নেট চার্জ করে ট্রাঙ্ক ভর্তি সোনা, টাকা লুট করে নিয়ে যায় তারা। স্বাধীনতার পর এই বিধ্বস্ত সার্কাস আবার গড়ে তুলেছেন তার দুভাই বীরেন্দ্রচন্দ্র দাস ও অরুণচন্দ্র দাস।
সার্কাস দলে রয়েছে দুটি পোষা হাতি মোহনমালা-মধুমালা। রয়েছে ভালুক, ঘোড়া, ছাগল, এমু পাখি, কুকুরসহ নানা জীবজন্তু। এসব জীবজানোয়ার থাকলেও অতীতের রয়েল বেঙ্গল টাইগার ফিরে আসেনি এ সার্কাস দলে। ১৯৭১ সালে শুধু পোষা হাতি নয়, খাঁচার ভেতরে বাঘ, ভালুকসহ পোষা বিভিন্ন প্রাণীকে পাকিস্তানি বাহিনী গুলি করে হত্যা করে। সার্কাস মালিকের শহীদ হয়ে যাওয়া, পোষা প্রাণীদের হত্যার পরও থেমে নেই রয়েল বেঙ্গল সার্কাসের পথচলা। ১৯৪৮ সাল থেকে আজ পর্যন্ত গ্রাম-শহরে লাখ লাখ মানুষকে নির্মল আনন্দ জুগিয়ে চলেছে এ দলটি।
 
যেভাবে গড়ে ওঠে লক্ষ দাসের সার্কাস
স্কুলে থাকতেই ল²ণ দাস সুঠাম দেহের অধিকারী ছিলেন। বিভিন্ন শিক্ষাপ্রতিষ্ঠানে শারীরিক কসরতও দেখাতেন। একবার বাবার সঙ্গে রাগ করে ঢাকায় মেসো সাধু চরণ সরকারের কাছে চলে যান। মেসোর ছিল ‘দি সাধনা লায়ন সার্কাস’। অল্প দিনেই সার্কাস দলে ল²ণ দাসের নৈপুণ্য ছড়িয়ে পড়ে। তবে মেসোর দলে বেশি দিন থাকেননি। বাড়ি এসে কয়েক যুবককে সঙ্গে নিয়ে গড়ে তোলেন ‘দি রয়েল বেঙ্গল সার্কাস’। সেই থেকে শুরু। দেশের বিভিন্ন প্রান্ত থেকে বহু দক্ষ গুণী শিল্পীদের জড়ো করেন তিনি। সেই সঙ্গে হাতি, বাঘ ও ভালুকসহ বেশ কিছু প্রাণীকেও পোষ মানিয়ে ফেলেন। ধীরে ধীরে ছড়িয়ে পড়ে রয়েল বেঙ্গল সার্কাসের সুনাম।
 
রয়েল বেঙ্গল সার্কাসের আকর্ষণীয় খেলা
সাধারণত এক চাকা, দুই চাকা, হাই সাইকেল, ব্যাম্বু ব্যালেন্স, রিং নৃত্য, অগ্নি রিং-এ জাম্প, ডেগার নিক্ষেপ, ফ্লাইং, ফ্লাইং ট্রাপিজ, অ্যাক্রোবেটস, ম্যাজিক, হাতির ফুটবল খেলা, ভালুক-কুকুর-ছাগলের খেলা রয়েছে এই সার্কাসে। তবে শহীদ লক্ষ দাসের কয়েকটি খেলা দেখান তার ভাই অরুণচন্দ্র দাস। এর মধ্যে চোখ দিয়ে ও গলায় রড বাঁকানো, ভারোত্তোলন ও লোহার গ্লোবের মধ্যে মোটরসাইকেল চালনা। ২০ ফুট ব্যাসের লোহার গোলকে মোটরসাইকেল যখন ঘুরতে থাকে দর্শক শিহরিত না হয়ে পারে না।
 
১৯৭১ : শহীদ হলেন ল²ণ দাস
১৯৭১ সালে এপ্রিলের শুরুতে পিরোজপুরের মাটিভাঙায় ছিলেন ল²ণ দাস। ২৫ এপ্রিল পাকিস্তানি বাহিনী বরিশালে প্রবেশ করে। এর কয়েক দিন পরে গৌরনদীতে ক্যাম্প করে তারা। ল²ণ দাস পোষা বাঘ ভালুকদের বাড়িতে রেখে শুধু প্রিয় হাতি বাতাসীকে নিয়ে কোদাল ধোয়ার মিস্ত্রি বাড়িতে ওঠেন। স্থানীয় এক রাজাকার গৌরনদীর পাক আর্মির ক্যাম্পে এ খবর পৌঁছে দেয়। পাকসেনারা শব্দ যাতে না হয়, সেজন্য বিলের মধ্যে দিয়ে স্পিডবোট না চালিয়ে বাইতে বাইতে আসে। পাকিস্তানি আর্মি কোদাল ধোয়ার মিস্ত্রি বাড়িতে গিয়ে পলায়নরত ল²ণ দাসের পরিবারকে খুঁজে পায়। প্রিয় হাতিকে বাঁচাতে ল²ণ দাস বেশি দূরে পালাতে না পারায় পাকিস্তানি আর্মি তাকে খুঁজে পেয়ে গুলি করে হত্যা করে। স্ত্রী নীলা রানীর হাতেও বেয়নেট চার্জ করে। ল²ণ দাসকে হত্যার পর হাতিটিকেও গুলি করে হত্যা করে বাগদা স্কুল সংলগ্ন এলাকায়। হাতির চিৎকারে আশপাশের গ্রাম কেপে উঠলেও প্রাণের ভয়ে কেউই এগিয়ে আসতে পারেনি। পরবর্তী সময়ে মৃত হাতির মাংস পঁচা গন্ধ কোদাল ধোয়া গ্রামসহ কয়েকটি এলাকায় ছড়িয়ে পড়ে। হাতির সঙ্গে তার প্রভুর জীবন দান বাংলাদেশের সার্কাস ইতিহাসে বিরল। এভাবে কারণ ছাড়াই সার্কাসের প্রাণী হত্যার ঘটনাও বিরল। ১৯৭১ সালে ১৬ জুনের এই মর্মান্তিক ট্র্যাজেডির প্রত্যক্ষদর্শীরা জানান, হাতিটি তার প্রভুর আর্তচিৎকার শুনে ক্ষেপে যায়। পাকিস্তানি আর্মি হাতিটিকে গুলি করে হত্যা করে।
 
সার্কাসের একাল সেকাল
সার্কাস দলের অন্যতম পরিচালক শহীদ ল²ণ দাসের ভাই বীরেন্দ্রচন্দ্র দাস জানান, পাকিস্তান আমলে সার্কাস বলতে নির্মল আনন্দকেই বোঝাত। তখন সার্কাস দেখানোর অনুমতি সহজেই মিলত। দর্শক ছিল প্রচুর। সে সময় রোজার সময়ও সার্কাস দেখানো হতো। বাংলাদেশের প্রথম দিকেও এ রেওয়াজ ছিল। এছাড়া বছরের ১০-১১ মাস পর্যন্ত খেলা দেখানো হতো। সার্কাস নিয়ে কোনো বিরূপ পরিবেশ ও পরিস্থিতি ছিল না। সবাই একে নির্মল বিনোদন হিসেবেই গ্রহণ করত। তখনকার দিনে এত ঘন ঘন পরীক্ষা হতো না। ফলে পরীক্ষার অজুহাতে সার্কাস বন্ধ থাকত না। সার্কাস সরকারি বা ব্যবসায়িক সমিতির মধ্যে হতো। কোনো গণ্ডগোল, বিশৃক্সখলা ছিল না। ফলে সার্কাসে কি মধ্যবিত্ত কি নিম্নবিত্ত ঘরের উৎসাহী, দক্ষ মেয়েরা আসত। এসব কারণে সার্কাস দেখতে প্রচুর ভিড় হতো।  এখানকার মতো তখন সার্কাসের সঙ্গে সঙ্গে যাত্রা, জুয়া বা ভ্যারাইটিজ শোর নামে অশ্লীলতা ছিল না। বর্তমানে সার্কাস সাধারণত বিভিন্ন যাত্রা ও সাংস্কৃতিক অনুষ্ঠানের সঙ্গে যুক্ত করে প্রদর্শন করায় এর বিরোধিতায় একদল মানুষ বাইরে মিছিল-মিটিং করে। সার্কাসের মেয়েরাও বর্তমানে অনেক সময় হামলার শিকার হন। ফলে দক্ষ মেয়ে-খেলোয়াড়রা সহজে এর সঙ্গে যুক্ত হতে চায় না। অথচ সার্কাসকে টিকিয়ে রাখতে হলে সারা বছর খেলা প্রয়োজন। পেশাগত প্রয়োজনে এমনকি দক্ষতা টিকিয়ে রাখতেও এর কোনো বিকল্প নেই।
 
পৃষ্ঠপোষকতা নেই
সার্কাস সামাজিক আনন্দের উৎস হলেও সার্কাসকে কি সরকারিভাবে, কি সামাজিকভাবে কোনো পৃষ্ঠপোষকতা করা হয় না। ফলে গ্রামীণ জীবনের অপার আনন্দের এই উৎসটি ক্রমশ হারিয়ে যাচ্ছে। সার্কাসের পশুপাখিদের বাঁচিয়ে রাখতে প্রচুর যতœ ও চিকিৎসা প্রয়োজন। এছাড়া তাঁবু ও গ্যালারি করতেও প্রচুর খরচ হয়ে যায়। সার্কাসকে যুগোপযোগী করার জন্যও কোনো পরামর্শ-সহায়তা মেলে না। বর্তমানে যে কোনো উদ্যোগে ঋণ পাওয়া গেলেও সার্কাস দলকে আধুনিক করতে কোনো ঋণ সহায়তা মেলে না। এছাড়া ইন্স্যুরেন্সের আওতায় রয়েল বেঙ্গল সার্কাসকে নেয়া হয়নি বলে প্রাকৃতিক যে কোনো বিরূপ সময় দলটিকে প্রচুর লোকসান দিতে হয়।
 
বারবার বিধ্বস্ত রয়েল বেঙ্গল সার্কাস
বারবার বিধ্বস্ত হয়েছে রয়েল বেঙ্গল সার্কাস। ১৯৭১ সালে পাকিস্তানি হানাদার বাহিনীর হামলায় এই সার্কাসটি একেবারে নিশ্চিহ্ন হয়ে যায়। সার্কাসের পশুদের মেরে ফেলে পাকিস্তানি আর্মি। গৌরনদীতে মুক্তিযোদ্ধা নিজাম বাহিনীর প্রধান নিজামউদ্দিন প্রথম ১৯৭২ সালে তাঁবু দিয়ে সহায়তা করে এই সার্কাস দলটিকে। এছাড়া ১৯৭৫ সালে বরিশালের জেলা প্রশাসকও সাহায্যের হাত বাড়ান। সিডরের সময় এই সার্কাস দলটি পুনরায় বিধ্বস্ত হয়। এছাড়াও গত বছরের ঝড়েও সার্কাস দলটি গৌরনদীতে বিধ্বস্ত হয়। বারবার ঝড়ে, বন্যায়, হামলায় বিধ্বস্ত হলেও আবার ফিনিক্স পাখির মতো ভস্ম থেকে জেগে উঠে এই সার্কাস দলটি। দলের অন্যতম পরিচালক অরুণচন্দ্র দাস জানান, এরপরও বাংলাদেশে রয়েল বেঙ্গল সার্কাসের খ্যাতি গড়ে উঠেছে। ১৯৭৯ সালে শিল্পকলা একাডেমীতে সার্কাস দেখিয়ে প্রশংসাপত্রসহ ২ লাখ টাকার অনুদান দেয় সরকার। ১৯৮০ সালে এই দলটি শ্রেষ্ঠ দল নির্বাচিত হয়ে প্রেসিডেন্ট পদক পায়।
 
বিরূপ প্রচার-প্রভাব পড়ছে সার্কাসে
নানা রকম ধর্মীয় কথা বলে সার্কাসের বিরুদ্ধে সাধারণ মানুষকে খেপিয়ে তোলা হচ্ছে বলে অভিযোগ করেছেন রয়েল বেঙ্গল সার্কাসের পরিচালক বীরেন্দ্রচন্দ্র দাস। বিগত জোট সরকারের আমলে এই প্রচারণার কারণে প্রশাসনের কাছে থেকে সার্কাস দেখানোর অনুমতি মিলত না। ফলে সে সময়ে ১১ মাস সার্কাস দলটিকে বসে কাটাতে হয়। দীর্ঘদিন বসে থাকায় খেলোয়াড়রা দক্ষতা হারিয়ে ফেলে। সার্কাস দলটিকে প্রচুর লোকসান দিতে হয়।
 
সার্কাসের জীবজানোয়ার সংগ্রহে সমস্যা
সাধারণত সিলেট ও চট্টগ্রাম থেকে বাচ্চা হাতিদের সংগ্রহ করা হয়। বর্তমান দলের দুটি হাতি মোহনবালা ও মধুবালাকে সংগ্রহ করা হয়েছিল কুমিল্লা ক্যান্টনমেন্ট থেকে। এছাড়া অন্য জীবজানোয়ারদের একটি অংশ বিভিন্ন সার্কাস দল থেকে ও ব্যক্তিগত সংগ্রহ থেকে কেনা হয়েছে। এসব জীবজানোয়ারকে রোগ সংক্রমণ থেকে রক্ষা করতে ও খাবার দিতে প্রচুর সময় ও অর্থ খরচ হয়। কারণ জীবজানোয়ারই একটি সার্কাস দলের মূল প্রাণ। এদের বাঁচিয়ে রাখা দুরূহ।
 
সার্কাসকর্মীদের দিনযাপন
এক সময় সার্কাস দেখতে যে পরিমাণ দর্শক আসত বর্তমানে এত দর্শক নেই। এছাড়া বিরূপ পরিবেশের কারণে রুচিবোধসম্পন্ন দর্শকরা সার্কাস দেখতে আসতে উৎসাহ বোধ করেন না বলে মন্তব্য করেন রয়েল বেঙ্গল সার্কাসের ক্যাশিয়ার পরিমলচন্দ্র দাস। তার মতে, সার্কাস দলের খরচও বেড়ে গেছে বহুগুণ। পাকিস্তান আমলে টিকেট ছিল ৮ আনা-১০ আনা। স্বাধীনতার প্রথম দিকে টিকেট ছিল ১ টাকা, ২ টাকা ও ৫ টাকা। বর্তমানে টিকেট ৫০ টাকা, ৭০ টাকা ও ১০০ টাকা। সব মিলিয়ে দলের খরচ উঠিয়ে আনাই কঠিন। অরুণচন্দ্র দাস বলেন, বিগত বছরে সার্কাস দলটি বিধ্বস্ত হয়ে পড়ার পাশাপাশি অধিক সংখ্যক শো দেখাতে না পারায় দলটি লোকসান পড়ে। তিনি জানান, বর্তমান দলটিতে সব মিলিয়ে ৮২ জন মানুষ যুক্ত আছেন। এর মধ্যে খেলোয়াড়দের সংখ্যা ৪০ জন, যার অধিকাংশই মেয়ে। এছাড়া আছে ছোট ছেলেমেয়েরা।
বর্তমানে অ্যাক্রোবেটসের প্রতিজনকে দৈনিক ১২শ টাকা অন্য খেলোয়াড়দের মাসে ৬-১০ হাজার টাকা পর্যন্ত বেতন দিতে হয়।  সঙ্গে থাকা ও খাওয়া খরচও সার্কাস দলটিকে জোগাতে হয়।
এছাড়া প্রতি প্রদর্শনী থেকে ৫-১০ হাজার টাকা পর্যন্ত আয়োজকদের দিতে হয় বলে অভিযোগ করেন তিনি। জেলা প্রশাসকের এলআর ফান্ড, আয়োজকদের প্রচুর অর্থ দেয়ার পরও দলীয় নেতা-কর্মীদের ফ্রি সার্কাস দেখাতে বাধ্য করা হয়। এসব কারণে সার্কাস এখন আনন্দ নয় বরং ‘হাঙ্গামা’। ফলে বাংলাদেশের সার্কাস দল ক্রমশ কমছেÑ এর দর্শকও কমছে। দলটির পরিচালক অরুণচন্দ্র দাসের মতে, সার্কাসও এখন দলীয় ব্যাপার। নানা কারণে তা নির্মল আনন্দ দিতে পারছে না। সার্কাস দলের সঙ্গে নিত্যনতুন আইটেম ও খেলোয়াড় যুক্ত হচ্ছে না। সার্কাসের আর্কষণ গড়ে উঠছে না সামাজিক-দলীয়-ধর্মীয়-রাষ্ট্রিক বাধার কারণে।





WORDCOUNT-2100

সার্কাস পৃথিবীর সব দেশেই জনপ্রিয়। আমাদের দেশেও এক সময় সার্কাস খুব প্রিয় একটি বিনোদন মাধ্যম ছিল। বিশেষ করে বছর শেষে শীতের মেলা বা বৈশাখী মেলার আয়োজন করা হলে তার একটি অংশ হিসেবে রাখা হতো সার্কাস পার্টিকে। কারণ সার্কাস না হলে মেলা যেন অপূর্ণ থাকত…
 
সার্কাস শব্দটির বাংলা অর্থ গোলাকৃতি চত্বর। অনেক সময় যে স্থানে চারদিক থেকে চারটি পথ এসে মিলিত হয়েছে তাকেও সার্কাস বলে। যেমন লন্ডনে রয়েছে পিকাডেলি সার্কাস নামে একটি পথচত্বর। তবে সাধারণভাবে সার্কাস বলতে বোঝানো হয় জীবজন্তু ও মানুষের শারীরিক কসরতযুক্ত খেলাকে। বাংলাদেশের সার্কাস পার্টিগুলোতে সাধারণত হাতি, বাঘ, সিংহ, ঘোড়া, গাধা, ভালুক, কুকুর, ছাগলের খেলা এবং মানুষের চোখ দিয়ে রড বাঁকানো, ভারোত্তোলন, এক চাকা, দুচাকা, হাই সাইকেল, লোহার খাঁচা ও ক‚পের মধ্যে মোটরসাইকেল চালানো, ব্যালান্স রোপ, রিং নৃত্য, ড্যাগার থ্রোয়িং, ব্যাম্বু ব্যালেন্স, ফ্লাইং ট্রাপিজ, অ্যাক্রোব্যাটস, ম্যাজিক ইত্যাদি খেলা দেখানো হতো। এর মধ্যে অনেক খেলা তাক লাগিয়ে দেয়ার মতো, আবার অনেক খেলা দেখে দর্শকের বুক ধক করে উঠত। কেননা তা ছিল সত্যিই ঝুঁকিপূর্ণ।
লোহার গোলকের ভেতরে দ্রুতগতিতে মোটরসাইকেল চালানোর খেলা দেখাতে গিয়ে আহত হয়ে মারা গিয়েছিলেন লায়ন সার্কাসের নিত্যানন্দ সরকার। এরপর খেলাটি দেখাতেন দলটির বর্তমান মালিক নিরঞ্জন সরকার। তিনিও কয়েকবার গুরুতর আহত হওয়ায় বর্তমানে খেলাটি দেখান রঞ্জিত কুমার সরকার। বিপজ্জনক জেনেও খুশি মনে এই খেলা দেখান তিনি। কারণ হিসেবে তিনি বলেন, সার্কাসের প্রতি রয়েছে তার অদম্য নেশা। দেশের বাইরে ছিলেন তিনি অনেক দিন। অন্য ব্যবসাও করেছেন। কিন্তু সার্কাসের প্রতি তার ঝোঁক এত বেশি যে, সব ছেড়ে এখানে ফিরে এসেছেন। রঞ্জিত কুমার যে মোটরসাইকেল দিয়ে খেলা দেখান সেটি তার বাবার কেনা বিএসএ মোটরসাইকেল। বাবার একমাত্র স্মৃতিচিহ্ন এটি। যেটাতে চড়লে তার প্রিয়তম বাবাকে যেন ফিরে পান তিনি। এসব বিষয় তাকে আকৃষ্ট করে সার্কাসের এই ঝুঁকিপূর্ণ পেশায় ফিরে আসতে।
সার্কাস পৃথিবীর সব দেশেই জনপ্রিয়। আমাদের দেশেও এক সময় সার্কাস খুব প্রিয় একটি বিনোদন মাধ্যম ছিল। বিশেষ করে বছর শেষে শীতের মেলা বা বৈশাখী মেলার আয়োজন করা হলে তার একটি অংশ হিসেবে রাখা হতো সার্কাস পার্টিকে। কারণ সার্কাস না হলে মেলা যেন অপূর্ণ থাকত। যে কারণে ’৯০-এর দশকেও বিশেষ করে শীতকালে সারাদেশে শহর থেকে শুরু করে গ্রামগঞ্জে অন্তত ৫০টি স্থানে পঞ্চাশটি সার্কাস প্রদর্শনী চলত। বর্তমানে দেশের দুটি স্থানে দুটি সার্কাস প্রদর্শনী হচ্ছে এমনটি খুঁজে পাওয়া মুশকিল।
 
সার্কাসের সূচনা
আজ থেকে প্রায় ৮শ বছর আগে সার্কাসের সূচনা হয় প্রাচীন গ্রিসে। তখন ঘোড়া আর ঘোড়ার সঙ্গে জুড়ে দেয়া দুচাকার গাড়ির দৌড় প্রদর্শনী ছিল সার্কাসের মূল উপজীব্য। এরপর রোম ঘোড়ার গাড়ির দৌড়ের সঙ্গে যুক্ত করে মঞ্চে মল্লযুদ্ধ, প্রশিক্ষিত জীবজন্তুর হুকুম তামিল, অ্যাক্রোব্যাট এবং শরীর প্রদর্শনী। তখন সার্কাসের চেহারা এই কয়েকটি বিষয়ের মধ্যে সীমাবদ্ধ থাকলেও পরবর্তী সময়ে তা প্রদর্শনীর ব্যাপকতা নিয়ে আবিভর্‚ত হয়। মন জয় করে দুনিয়াজোড়া দর্শকের। যে কারণে একটা সময় সার্কাস আবালবৃদ্ধবনিতার বিনোদনের অন্যতম বড় মাধ্যম হয়ে ওঠে এবং তা এতটাই জনপ্রিয় হয়ে ওঠে যে, প্রাচীন রোমে বিখ্যাত ম্যাক্সিমাসের সার্কাস প্রদর্শনীর সময় প্রায় আড়াই লাখ লোকের বসার জন্য আসনের ব্যবস্থা করতে হতো। ১৪ শতকের দিকে ইউরোপের বিভিন্ন দেশে এবং ১৫ শতকের দিকে ব্রিটেনে সার্কাসকর্মীরা প্রবেশ করে। তখন তাদের ডাকা হতো জিপসি নামে। যাদের সঙ্গে থাকত প্রশিক্ষিত জীবজন্তু।
 
আধুনিক সার্কাস
আধুনিক সার্কাসের জন্মদাতার নাম ফিলিপ অ্যাশলে। তিনি একজন ইংরেজ। অ্যাশলে ছিলেন খুব দক্ষ ঘোড়সওয়ার। লন্ডনের আশপাশে খুব নামডাক ছিল তার। তবে খুব একটা ধনী লোক ছিলেন না তিনি। বলতে গেলে কষ্টে-সৃষ্টেই কাটত তার দিন।
১৭৬৭ সালের কোনো এক সময় লন্ডনের ওয়েস্টমিনস্টার ব্রিজের ওপর দিয়ে হেঁটে যাচ্ছিলেন তিনি। হঠাৎ একটি আংটি পড়ে থাকতে দেখেন। আংটিটা তুলে নেন তিনি। নিজের কাছে রাখেন কিছুদিন। চেষ্টা করেন আংটির প্রকৃত মালিককে খুঁজে বের করতে। কিন্তু তার সব চেষ্টা ব্যর্থ হয়। এক সময় অ্যাশলের অর্থনৈতিক অবস্থা আরো খারাপ হয়ে পড়ে। তখন তিনি বাধ্য হয়েই আংটিটি বেচে দেন। আংটিটিতে দামি পাথর বসানো ছিল। যার অর্থমূল্য ছিল অনেক। ফলে অনেক টাকা হাতে আসে অ্যাশলের। নিজের প্রয়োজন মিটিয়েও বড় অঙ্কের টাকা থেকে যায়। এ টাকাটাকে স্থায়ীভাবে কাজে লাগাবেন বলে সিদ্ধান্ত নেন তিনি। কিন্তু কী করবেন তিনি? না জানেন ব্যবসা, না অন্যকিছু। জানেন কেবল ঘোড়ার পিঠে চড়ে খেলা দেখাতে। অবশেষে ঘোড়ার পিঠে চড়ে খেলা দেখিয়েই উপার্জন করবেন বলে চূড়ান্ত সিদ্ধান্ত নেন অ্যাশলে। তার সিদ্ধান্তের কথা জানতে পেরে তারই মতো কয়েকজন খেলোয়াড় বন্ধু এসে যোগ দেন তার সঙ্গে। কয়েকজন আবার ভালুক ও বানর নিয়ে এসে অ্যাশলের দলে ভিড়ে যায়। অ্যাশলের প্রচেষ্টায় ১৭৬৮ সালের ৯ জানুয়ারি ইংল্যান্ডে প্রথম সার্কাসের প্রদর্শনী হয়। মাত্র কয়েক বছরের মধ্যে অর্থাৎ ১৭৭৭ সালের দিকে অ্যাশলের সার্কাস ইংল্যান্ডজুড়ে ব্যাপক জনপ্রিয়তা লাভ করে।
জন বিল রিকেট্স নামের এক ভদ্রলোক মার্কিন যুক্তরাষ্ট্রে প্রথম সার্কাস নিয়ে যান। তিনি ১৭৮০ সালে লন্ডনের সার্কাস দল হিউজের রয়েল সার্কাসে কাজ করতেন। ১৭৯৩ সালের ৩ এপ্রিল ফিলাডেলফিয়ায় রিকেট্সের সার্কাস দল মার্কিন যুক্তরাষ্ট্রে প্রথম সার্কাস প্রদর্শন করে। এই প্রদর্শনীটিকে সার্কাসের ইতিহাসে বিশ্বের প্রথম পূর্ণাঙ্গ সার্কাস প্রদর্শনী বলা হয়।
এরপর দিনে দিনে সার্কাসে আধুনিকতার ছোঁয়া লাগে। মানুষের শারীরিক কলাকৌশলের সঙ্গে ব্যবহার করা হতে থাকে আলো ও যন্ত্রের কার“কাজ। ফলে সব শ্রেণীর দর্শকের কাছে দ্রুত জনপ্রিয়তা পেতে থাকে সার্কাস। ছড়িয়ে পড়ে সারা বিশ্বে।
 
উপমহাদেশে সার্কাস
১৮৭৯ সালে রোমান উইলিয়াম সিরিন একটি ইতালিয়ান সার্কাস দল নিয়ে উপস্থিত হন ভারতের কেরালা রাজ্যে। সেখানে উইলিয়াম চ্যালেঞ্জ ছুড়ে দেন তার দলের কোনো খেলা নকল করে দেখানোর মতো উপযুক্ত কেউ নেই সারা ভারতে। এই চ্যালেঞ্জ মহারাষ্ট্রের রাজা কুরুওয়ানদানের আত্মসম্মানে আঘাত করে। রাজা কুরুওয়ানদান তখন উইলিয়ামের চ্যালেঞ্জ গ্রহণ করেন। তার অশ্ব প্রশিক্ষক এবং আরো দুশিষ্যকে নিয়ে তিনজন মিলে উইলিয়ামের সার্কাস দলের প্রদর্শিত খেলা একে একে নকল করে দেখান। ভেঙে দেন রোমানদের অহঙ্কার। এরপর এই তিন ভারতীয় মিলে প্রতিষ্ঠা করেন একটি সার্কাস দল। কেবল দল গঠনই নয়, সাধারণ মানুষকে প্রশিক্ষণের মধ্য দিয়ে ক্যারিয়ার গড়ে তোলার সুযোগ দিতে প্রতিষ্ঠা করেন সার্কাস স্কুল। যে কারণে ভারতের কেরালাকে উপমহাদেশের সার্কাস ইতিহাসের পুণ্যভ‚মি বলা হয়।
 
বাংলাদেশে সার্কাসের সূচনাকাল
আধুনিক সার্কাসের বিষয়গুলো নিয়েই স্বাধীনতাপূর্ব বাংলাদেশে যাত্রা শুরু হয়েছিল বেশ কয়েকটি সার্কাস দলের। যার মধ্যে উল্লেখযোগ্য কয়েকটি দলের নাম সাতক্ষীরার জুড়ান কর্মকারের দ্য আজাদ সার্কাস, বরিশালের ল²ণ দাসের দ্য রয়েল পাকিস্তান সার্কাস, বরিশালের বনমালী মোদকের দ্য ইস্ট পাকিস্তান সার্কাস, নারায়ণগঞ্জের রাধানাথ সরকারের দ্য আর এন ডল ড্যান্স সার্কাস, নবাবগঞ্জের কার্তিক সরকারের ল²ীনারায়ণ সার্কাস, নবাবগঞ্জের সাধু দাসের দ্য লায়ন সার্কাস, ব্রাহ্মণবাড়িয়ার এমএ সামাদের দ্য সেভেন স্টার সার্কাস, রংপুরের আলী আকবরের দ্য রওশন সার্কাস।
¯^াধীন সার্বভৌম বাংলাদেশে যুদ্ধের ক্ষয়ক্ষতি কাটিয়ে উঠে বেশ কিছু সার্কাস দল নতুনভাবে গঠিত হয়। পাশাপাশি বেশ কিছু দল আর্থিক অসামর্থ্যরে দরুন ভেঙে পড়ে। নতুনভাবে গঠিত সার্কাস দলগুলো হলো : বগুড়ার মহাস্থানগড়ের আবদুস সাত্তারের দ্য বুলবুল সার্কাস, বরিশালের বীরেনচন্দ্র দাসের দ্য রয়েল বেঙ্গল সার্কাস, ফেনীর সুনীলচন্দ্র পালের দ্য সবুজ বাংলা সার্কাস, সাতক্ষীরার দ্য সুন্দরবন সার্কাস, নারায়ণগঞ্জের মুকুলের দ্য কাঞ্চন সার্কাস, চট্টগ্রামের আনোয়ার খানের দ্য কোহিনূর সার্কাস, সৈয়দপুরের আকবর শেখের দ্য রওশন সার্কাস, ব্রাহ্মণবাড়িয়ার এমএ সামাদের দ্য নিউ স্টার সার্কাস, আবদুল বশিরের ন্যাশনাল সার্কাস, নবাবগঞ্জের নিরঞ্জন সরকারের দ্য লায়ন সার্কাস, ঢাকা বর্ধনপাড়ার রতন সরকারের দ্য ল²ীনারায়ণ সার্কাস ও দ্য রাজমহল সার্কাস, শৈলেন বাবুর নিউ সবুজ বাংলা সার্কাস, কেরানীগঞ্জের বসন্তকুমার মোদকের দ্য সোনার বাংলা সার্কাস।
ঢাকার প্রথম সার্কাস দলের নাম দ্য লায়ন সার্কাস। ১৯০৫ সালে ঢাকার নবাবগঞ্জের বর্ধমানপাড়ার রায়মোহনচন্দ্র সরকার এটি প্রতিষ্ঠা করতে সহায়তা করেন নবাবগঞ্জের সাধু দাসকে। দি লায়ন সার্কাস প্রতিষ্ঠার সময় তার সম্বল ছিল সামান্য পুতুল নাচ আর টিয়া পাখির খেলা। কিছুদিন পরে তাতে যোগ হয় বায়স্কোপ। কিন্তু এই সামান্য জিনিস নিয়েই যখন বিভিন্ন স্কুলের মাঠে, বাজারে কিংবা মেলায় খেলা দেখাতেন তখন চারদিকে থাকত উপচেপড়া মানুষের ভিড়। দিন যেতে থাকে, লায়ন সার্কাসের পরিধিও বাড়তে থাকে। রায়মোহনের দুছেলে সাধুচরণ সরকার ও নিত্যানন্দ সরকার বাবার মৃত্যুর পর সার্কাসের হাল ধরেছিলেন। মুক্তিযুদ্ধের সময় পাকহানাদারদের হাতে ব্যাপক ক্ষতি হয় লায়ন সার্কাসের। ’৭৫-এর পর নিত্যানন্দের ছেলে নিরঞ্জন সরকার দায়িত্ব নেন। বর্তমানে লায়ন সার্কাসের খেলোয়াড় ও কর্মচারীর সংখ্যা ১শ ৭০ জন। ম্যানেজার তিন জন আর ক্যাশিয়ার একজন। এছাড়া প্রায়ই বিভিন্ন প্রয়োজনে, ৩০ বৈশাখ থেকে ৩০ বৈশাখ অর্থাৎ এক বছরের খেলোয়াড় বা কর্মকর্তা সংগ্রহ করা হয় বিভিন্ন স্থান থেকে।
বর্তমানে লায়ন সার্কাসে পশুপাখির মধ্যে রয়েছে হাতি ৪টি, চিতাবাঘ ২টি, হায়েনা ২টি, ভালুক পাঁচটি, ঘোড়া দুটি, গাধা দুটি, হরিণ তিনটি, কুকুর চারটি (বিভিন্ন প্রজাতির), বানর, হনুমান এবং ছাগল বেশ কয়েক জোড়া।
 
বাংলাদেশে সার্কাসের আয়োজন
যেভাবে হয়
সার্কাস পুরোদস্তুর একটি বাণিজ্যিক ঘরানার শিল্পরীতি। এখানে যেমন প্রতিটি খেলোয়াড়কে তার দক্ষতা অনুযায়ী বেতন দিতে হয় তেমনি বহনকর্মী, ম্যানেজার, প্রশিক্ষকসহ প্রত্যেককে তার প্রাপ্য বুঝিয়ে দিতে  হয়। ফলে মালিককে যেমন ব্যবসাটা বুঝতে হয় ঠিক তেমনি প্রদর্শনীর প্রতিটি ক্ষেত্রে গভীর পর্যবেক্ষণ রাখতে হয়। সার্কাস দলের মালিককে হিসাব করতে হয় রথের মেলা, চৈত্রসংক্রান্তির মেলা বা শারদীয় উৎসবে কোথায় কত লোক সমাগম হতে পারে। সম্ভাবনার ক্ষেত্র নিশ্চিত হলে মালিকপক্ষ যোগাযোগ করে সেই এলাকার আয়োজক কমিটির সঙ্গে।
কমিটি রাজি হলে উভয় পক্ষের মধ্যে ১শ ৫০ টাকার দলিলে চুক্তি স্বাক্ষরিত হয়। চুক্তির মধ্যে উল্লেখ থাকেÑ ১. আয়োজক কমিটিকে প্রশাসনের অনুমতি নিয়ে দিতে হবে। ২. সার্কাস প্রদর্শনী উপযোগী খোলা মাঠ কিংবা খেলার মাঠের ব্যবস্থা করে দিতে হবে। ৩. সার্বিক নিরাপত্তা দিতে হবে। ৪. ফেরতযোগ্য সিকিউরিটি মানি মালিক পক্ষকে দিতে হবে। ধরা যাক ২ কোটি টাকা সমমূল্যের মাল বহর নিয়ে সার্কাস দল নবাবগঞ্জ থেকে ময়মনসিংহ গেল। যেতে-আসতে রাস্তায় রয়েছে যাতায়াত খরচ। প্যান্ডেল বাঁধতে সাতদিন, খুলতে চারদিন। খোলা-বাঁধার জন্য কর্মীদের পেছনে খরচ রয়েছে। সেখানে থাকা-খাওয়া হলো কিন্তু কমিটির খামখেয়ালি অথবা প্রাকৃতিক বিপর্যয় অথবা কমিটির দলীয় কোন্দল প্রভৃতি কারণে সার্কাস প্রদর্শিত হতে পারল না। মাঝখান থেকে হলো বিপুল পরিমাণ অর্থ ব্যয়। সেই ক্ষেত্রে সার্বিক বিবেচনায় হিসাব-নিকাশ শেষে ক্ষতির মোট পরিমাণ অর্থ এই সিকিউরিটি মানি তথা নিরাপত্তা তহবিল থেকে কেটে রাখা হবে। যদি এসব অনাকাক্সিক্ষত কোনো ঘটনা না ঘটে এবং প্রদর্শনী নিয়মিতভাবে প্রদর্শন শেষে সুস্থ স্বাভাবিকভাবে বিদায় নেয়ার মতো সময় আসে, তবে মালিক পক্ষ  বিদায় নেয়ার আগে পুরো নিরাপত্তা তহবিল আয়োজক কমিটির হাতে ফেরত দেবে। ৫. প্রতিটি শোর টিকেট বিক্রির ওপর নির্দিষ্ট হারে কমিশন (সাধারণত ১০ শতাংশ থেকে ২০ শতাংশ) মালিক পক্ষ দেবে আয়োজক কমিটির হাতে ইত্যাদি।
সার্কাস দলের প্রদর্শনী কোনো কারণে একদিন বন্ধ থাকলে ওই একদিন গড়ে তাদের ১শ ৫০ থেকে ২শ মানুষের খাওয়া খরচ (মানুষ, জীবজন্তু), খেলোয়াড়-কর্মীদের বেতন, যানবাহন খরচ, চিকিৎসা সেবা প্রভৃতি সাপেক্ষে খরচ মেটাতে হয় দৈনিক ২৫ থেকে ৩০ হাজার টাকা। রমজান মাসের এক মাস বাদে বাদবাকি এগারো মাস প্রদর্শনী হওয়ার কথা থাকায় প্রদর্শনী হোক বা বন্ধ থাকুক, খরচ একইভাবে এগুতে থাকে। এর ওপর রয়েছে আয়োজক কমিটির নির্দিষ্ট কমিশন প্রদান। অথচ উপার্জন বলতে কেবল টিকেট বিক্রির অর্থ। ফলে অনিয়মিত প্রদর্শনী এবং বিনোদনের আরো নানা মাধ্যমের (চলচ্চিত্র, টেলিভিশন, থিয়েটার, যাত্রা, সংগীত ইত্যাদি) সঙ্গে পাল্লায় টিকতে পারছে না সার্কাস। এভাবে ভেঙে পড়েছে সাতক্ষীরার জুড়ান কর্মকারের দ্য আজাদ সার্কাস, সুন্দরবন সার্কাস, চট্টগ্রামের আনোয়ার খানের দ্য কোহিনূর সার্কাস, ঢাকার নবাবগঞ্জের দ্য রাজমহল সার্কাস, গোপালগঞ্জের উল্কা সার্কাস, কেরানীগঞ্জের বসন্তকুমার মোদকের দ্য এশিয়া সার্কাস।
 
সার্কাসের সুদিন এবং দুর্দিন
সার্কাস এক সময় এতটাই জনপ্রিয়তা লাভ করে যে, কোনো কোনো সার্কাস দল সরকারি প্রতিষ্ঠান থেকে আজ থেকে ৩০ বছর আগে ২ লাখ টাকা পর্যন্ত অনুদান পেয়েছে। পেয়েছে প্রেসিডেন্ট পদকও। কিন্তু সার্কাস দলগুলোর বর্তমান পরিস্থিতি অনুসন্ধানে দেখা গেছে যে দু-একটি দল এখন পর্যন্ত টিকে আছে তাদের পক্ষে অস্তিত্ব টিকিয়ে রাখাটাই মুশকিল হয়ে পড়েছে। সার্কাস দল টিকিয়ে রাখতে তারা ঋণ নেয়ার চেষ্টা করলেও কোনো ঋণ পাচ্ছে না। জানা গেছে, সার্কাস দলের এই দুর্দিন শুরু হয় মূলত বিগত জোট সরকারের আমলে। সে সময় কোনো অঞ্চলে সার্কাস প্রদর্শন করার অনুমতি নিতে গেলে জেলা প্রশাসন থেকে অনুমতি দেয়া হতো না। সার্কাসে জীবজন্তু দিয়ে যেসব খেলা দেখানো হয় তা ধর্মীয়ভাবে নিষিদ্ধ এ রকম অজুহাত দেখানো হতো। এছাড়া দু-একটি জায়গায় প্রদর্শনী চললেও রাজনৈতিক দলগুলোর দলীয় লোকদের ফ্রি দেখানোর জন্য বাধ্য করা হতো। ফলে সার্কাসের আয়-রোজগার বন্ধ হয়, জীবজন্তুসহ খেলোয়াড়দের খাদ্যাভাব দেখা দিতে থাকে। শারীরিক কসরত দেখানোর দক্ষতাও হারিয়ে যেতে বসে চর্চার অভাবে। কর্মীরা অন্য পেশায় চলে যেতে শুরু করে।
এছাড়া সার্কাসে পশু সংগ্রহ করার কাজটিও কঠিন হয়ে পড়ে। এছাড়া  সরকারি নানা বিধি-নিষেধ, সংশ্লিষ্ট কর্মকর্তাদের ঘুষ-দুর্নীতি ইত্যাদি কর্মকাণ্ড সার্কাসের স্বাভাবিক গতিকে বাধাবিঘের মুখে ফেলে দেয়। ফলে লগ্নিকারীরাও এ জায়গা থেকে সরে আসতে শুরু করে। এভাবে ক্রমেই শহর থেকে শুরু করে প্রত্যন্ত গ্রামাঞ্চলের সর্বস্তরের মানুষের জন্য নির্ভেজাল বিনোদনের মাধ্যম সার্কাস হারিয়ে যেতে শুরু করে এবং বর্তমানে তাদের সংখ্যা হাতে গোনা যায়।
 
কয়েকজন সার্কাস দর্শক
এখন যে মেলা হয় তাতে থাকে লটারি, সিডি-ভিসিডির দোকান আর রাতে হয় জুয়া খেলা
আহমেদ আলী, রংপুর (৩৫)
 
নানাবাড়ির মেলায় আগে দেখতাম সার্কাস হতো। সার্কাসের খেলাগুলো খুব আনন্দ দিত। পরিবারের সবাই সার্কাস দেখার জন্য কত আনন্দে প্রস্তুত হতাম। সে দিনগুলোর কথা এখন মনে হয় স্বপ্নের মতো। আগে মেলাগুলো খুব জমজমাট হতো এবং সম্পূর্ণ দেশি জিনিসপত্র বিক্রি হতো। কিন্তু এখন যে মেলা হয় তাতে থাকে লটারি, সস্তা ভারতীয় ও চায়নিজ পণ্য, সিডি-ভিসিডির দোকান এবং রাতে হয় জুয়া খেলা। সার্কাস ও যাত্রা প্যান্ডেলে অশ্লীল কর্মকাণ্ডের আসর বসে। গ্রামের সাধারণ মানুষদের ঠকিয়ে লটারির জমজমাট ব্যবসা দেখে খুব খারাপ লাগে। প্রশাসনের নাকের ডগায় এগুলো হলেও প্রশাসন নির্বিকার ভ‚মিকা পালন করে। এমনকি তাদের কাছে অভিযোগ করেও কোনো লাভ হয় না।
সার্কাসের নামে চলে নোংরা কার্যকলাপ
মোঃ সুমন মিয়া, ঝিনাইদহ (৩০)
 
ছোটবেলায় অনেক সার্কাস দেখেছি। আমাদের এদিকে দ্য রয়েল বেঙ্গল সার্কাস, সুন্দরবন সার্কাস, লায়ন সার্কাস প্রায় প্রতি বছর তাদের খেলা দেখাতে আসত। সে সময় প্রতি বছর মেলা বসত। মেলায় একটা অংশে থাকত সার্কাসের প্যান্ডেল। বিকেল হলেই উপচে পড়া মানুষের ভিড় থাকত প্যান্ডেলের গ্যালারিতে। এরপর যখন সার্কাসের বাজনা ঢোল, বাঁশি বাজত তখন যেন আনন্দ ছড়িয়ে পড়ত চারিদিকে। সেই আনন্দের রেশ এখনো যেন মুছে যায়নি মন থেকে। খারাপ লাগে আমাদের সন্তানরা সেই আনন্দ পেল না। তারা বঞ্চিত হলো। কারণ, এখন আর সার্কাস আসে না আমাদের এদিকে খেলা দেখাতে। এখনও দু-এক বছর পরপর এদিকে মেলার আয়োজন করা হয় কিন্তু সেখানে সার্কাসের নামে চলে নোংরা কার্যকলাপ। সেখানে সার্কাসের নামে চলে অর্ধনগ্ন নারীর নৃত্য, বসে জুয়ার আসর। এর প্রভাবে নষ্ট হচ্ছে আমাদের যুবসমাজ। প্রতারিত হচ্ছে মানুষ। মূলত সার্কাস আগে ছিল একটি সুস্থধারার বিনোদন। সরকারের উচিত আইন প্রয়োগের ভিত্তিতে এই সুস্থধারার বিনোদন ফিরিয়ে এনে বাংলাদেশের একটি প্রাচীন ঐতিহ্যকে বাঁচিয়ে রাখা।






Wordcount-4854

‘ঘুষ ছাড়া ফাইল নড়ে না।’ এটা অনেকটা প্রবাদ বাক্য হয়ে গেছে। ঘুষ দেয়া-নেয়া
আমাদের প্রশাসন সংস্কৃতির এক অপরিহার্য অংশ হয়ে উঠেছে। জন্ম থেকে মৃত্যু পর্যন্ত সব পদক্ষেপেই ঘুষের টাকা গুনতে হচ্ছে। সরকারি-বেসরকারি সব কাজেই ঘুষের প্রচলন হয়েছে। দুর্নীতির সবচেয়ে প্রকট অংশ ঘুষ। ভুক্তভোগী থেকে গবেষণা প্রতিষ্ঠান সবাই স্বীকার করে ঘুষের দৌরাত্ম্য, প্রভাব ও প্রতিপত্তির কথা। ঘুষ এখন কেবল আর অবৈধ আর্থিক লেনদেন নয়, এক সামাজিক প্রপঞ্চ। ঘুষের স্বরূপ অনুসন্ধান করেছেন খোন্দকার তাজউদ্দিন ও মোস্তাহিদ হোসেন
 
প্রাচীনকাল থেকেই এদেশে যেমন চাষাবাদের চল ছিল, তেমনি ঘুষের চলও ছিল। ‘উপঢৌকন’ কিংবা ‘ইনাম’ শব্দটা তো রাজা-বাদশাহদের আমলে সব দেশে জনপ্রিয় ছিল। ব্রিটিশ আমলেও এ দেশে ঘুষের প্রচলন ছিল ব্যাপক। পাকিস্তানি আমলেও ঘুষের ব্যবহার ছিল। বাংলা ব্যাকরণে ঘুষের নানা প্রতিশব্দ রয়েছে। প্রাচীন আমল থেকে ডিজিটাল সময় পর্যন্ত এর ব্যবহার হয়েছে নানারূপে। ঘুষের যত প্রতিশব্দ রয়েছে, অন্য কোনো শব্দে তত আছে কি না সন্দেহ। ঘুষের প্রাচীনরূপ ছিল উপঢৌকন বা ইনাম। ব্রিটিশ আমলে হয় বাম হাতের খরচ, উপরি, বকশিশ। পাকিস্তান আমলে পরিচিত হয় চা-পানের খরচ, সেলামি, খুশি করা আর স্বাধীনতাপরবর্তী সময়ে উৎকোচ, মালপানি, খরচপাতি, বোনাস এমনি আরো কত কি? স্বাধীনতাপরবর্তী সময়েও কাজ করাতে ঘুষ লেনদেনের ধারা থেকে বের হয়ে আসা সম্ভব হয়নি। সামরিক শাসক জিয়া ও এরশাদের আমলে ঘুষ নতুন মাত্রা পায়। অবশ্য দুজনই ঘুষ-দুর্নীতির বিরুদ্ধে জিহাদ ঘোষণা করে ক্ষমতা দখল করেছিলেন। কিন্তু কিছু দিন যেতে না যেতেই খোলস বদলে স্বমূর্তিতে আবিভর্ত হন।
ঘুষের কারণে বাংলাদেশে বিয়ের বাজারও বদলে যাচ্ছে। কন্যাপক্ষের কাছে বিশ্ববিদ্যালয়ের শিক্ষকের চেয়ে তিতাস গ্যাসের মিটার রিডার কিংবা কাস্টম অফিসের কেরানি বা বিমানবন্দরের লোডারদের কদর বেশি। কারণ পরবর্তী সময়ে ছেলেমেয়ে স্কুলে ভর্তি করতে ঘুষের ইংলিশ ভার্সন ‘ডোনেশন’ দিতে বিশ্ববিদ্যালয়ের শিক্ষকের চেয়ে মিটার রিডারদের ক্ষমতাই বেশি।
ঘুষের অন্য নাম কখনো কখনো ‘গিফট’। সভ্যতার এ যুগে মানুষের মৌলিক চাহিদা অন্ন, বস্ত্র, বাসস্থান, শিক্ষা ও চিকিৎসার পাশাপাশি ষষ্ঠ মৌলিক চাহিদা হিসাবে ঘুষই যেন জায়গা করে নিয়েছে। বাংলাদেশের সব রাষ্ট্রীয় প্রতিষ্ঠানে তথা সরকারি অফিসে ঘুষের প্রচলন ও ব্যবহার রয়েছে। কাজের ধরন অনুযায়ী শুধু পরিমাণে কমবেশি হয়ে থাকে। ঘুষের প্রভাব এতই সর্বগ্রাসী যে, এর লেনদেনে এখন আর কোনো সামাজিক লাজলজ্জা নেই। নচিকেতার ভাষায় ‘ঘুষ আমার ধর্ম, ঘুষ আমার বর্ম, ঘুষ নিতে কী সংশয়/ প্রকাশ্যে চুমু খাওয়া এই দেশে অপরাধ, ঘুষ খাওয়া অপরাধ নয়।’
 
পুলিশি বকশিশ
পুলিশ আর ঘুষ একে অপরের পরিপূরক। অপরাধ দমন এবং আইন-শৃক্সখলা পরিস্থিতি নিয়ন্ত্রণ পুলিশ বাহিনীর বিধিবদ্ধ কাজ হলেও এখন পুলিশ নিজেরাও প্রায়ই অপরাধ করছে। অপরাধীদের লালন করছে। খুন, চাঁদাবাজি, অপহরণ, ভয়ভীতি প্রদর্শনসহ প্রায় সব ধরনের অপকর্ম করানো যাচ্ছে পুলিশকে দিয়ে। গোল্ডলিফ সিগারেট থেকে কোটি টাকার চাঁদা কোনোটিতেই না নেই পুলিশের।
চাকরি নেয়ার সময়ই পুলিশ সদস্যরা ঘুষ দিয়ে যাত্রা শুরু করে। কথিত আছে সাব ইন্সপেক্টর ৫-৭ লাখ, সার্জেন্ট ৬ লাখ, কনস্টেবল পদে ৩ লাখ টাকা ঘুষ দিতে হয়। এই ঘুষের টাকা আবার তুলে আনতে হয় ঘুষ নিয়ে। আর এসব ঘুষের টাকা নাকি ভাগাভাগি হয় কনস্টেবল থেকে শুরু করে আইজির দপ্তর পর্যন্ত। বদলি হতে কিংবা বদলি ঠেকাতে ঘুষ আবশ্যক। জানা জায়, বেশি আয়ের থানাগুলোতে ওসি পদে বদলি হতে ২০ থেকে ৩০ লাখ টাকা ঘুষ দিতে হয়। তেজগাঁও, মতিঝিল, সাভারের মতো উচ্চ-আয়ের থানাগুলোতে এসআই পদে বদলি হতে ১০ থেকে ১৫ লাখ টাকা, এএসআই ৫ লাখ, কনস্টেবল পদে ১ লাখ টাকা উৎকোচ দিতে হয়।
পুলিশের স্লোগান হলো ‘সেবাই পুলিশের ধর্ম।’ এই সেবা পেতে পুলিশকে ঘুষ দিতে হয়Ñ বিভিন্ন সময়ে পাওয়া অভিযোগের ভিত্তিতে জানা যায়। থানায় মিথ্যা মামলা করতে ২০ হাজার টাকা, পুলিশি নির্যাতন করাতে ৩০ থেকে ৫০ হাজার টাকা, নির্যাতন করে কাউকে খুন করতে ৩ থেকে ৫ লাখ টাকা (যেমন- রুবেল হত্যা), প্রতিপক্ষের সন্ত্রাসী হত্যা করতে ১ লাখ থেকে ৩ লাখ টাকা, মিথ্যা রাজনৈতিক মামলায় হয়রানি করতে ৩৫-৫০ হাজার টাকা। এসব ঘুষ অবৈধ কাজের জন্য। বৈধ কাজেও পুলিশকে ঘুষ দিতে হয়। যেমন বাসা বাড়িতে চুরি-ডাকাতি হলে পুলিশ এলে তাকে খরচ দিতে হয় ২ থেকে ৫ হাজার টাকা।
ঘুষ খাওয়ার ক্ষেত্রে ট্রাফিক পুলিশও পিছিয়ে নেই। ফিটনেসের অজুহাতে ট্রাকপ্রতি ৩শ থেকে ৫শ টাকা, সিটি লোকাল বাস ১ থেকে ৩শ টাকা, ট্যাক্সি ক্যাব ও প্রাইভেট কার ১শ টাকা, মাইক্রোবাস ২শ টাকা, সিএনজি ৫০ টাকা, মোটরসাইকেলের জন্য ১শ টাকা ঘুষ দিতে হয়। যে সব রাস্তায় অযান্ত্রিক যান চলাচল নিষিদ্ধ সেসব জায়গায় ১০ থেকে ৫০ টাকা পর্যন্ত ঘুষ দিয়ে রিকশা, ঠেলাগাড়ি ও মুরগি ভ্যান অনায়াসে পার করে নেয়া যায়।
আইনশৃক্সখলা পরিস্থিতির উন্নতির জন্য পুলিশের পাশাপাশি গঠন করা হয় র‍্যাব। প্রথম প্রথম র‍্যাব জনপ্রিয় হলেও এখন র‌্যাবও পুলিশের মতো ঘুষ বাণিজ্যে লিপ্ত হয়েছে। ঘুষের বিনিময়ে ক্রসফায়ার দেয়ার একাধিক অভিযোগ রয়েছে তাদের বিরুদ্ধে। র‌্যাবের গুরুত্বপূর্ণ পদে বদলি ও পদোন্নতিতে ঘুষের প্রচলন শুরু হয়েছে বলে অভিযোগ উঠেছে। এসব তথ্য উঠে এসেছে পর্যবেক্ষণ ও ভুক্তভোগীদের কাছ থেকে।
 
রাজউক : ঘুষ ছাড়া ফাইল নড়ে না
দুর্বৃত্তায়নে রাজধানী উন্নয়ন কর্তৃপক্ষের (রাজউক) অবস্থা এমন পর্যায়ে এসে পৌঁছেছে এখানকার ইট-কাঠ-পাথরও ঘুষ খায়। ঘুষ ছাড়া ফাইল নড়ানোর সাধ্য এখানে কারো নেই। এমন মন্তব্য অনেক ভুক্তভোগীর।
রাজউকে প্ল্যান পাস করাতে হলে কোনো ব্যক্তির পক্ষে ফাইল নিয়ে সারাবছর দৌড়াদৌড়ি করেও সফল হওয়া সম্ভব নয়। এখানে তৃতীয়-চতুর্থ শ্রেণীর কর্মচারীরা ছোট পার্টির সঙ্গে চুক্তিবদ্ধ হয়ে কাজ করে দেয়। আর বড় পার্টি অর্থাৎ রিয়েল এস্টেট ও হাউজিং কোম্পানির সঙ্গে চুক্তিবদ্ধভাবে কাজ করে অফিসার পর্যায়ের লোকজন। বিধিমাফিক ফি যাই হোক না কেন এক তলা থেকে ছয় তলা পর্যন্ত বাড়ির নকশা অনুমোদন করাতে খরচ হয় ৩০ থেকে ৪০ হাজার টাকা। একজন নির্দিষ্ট দালাল এর জন্য কাজ করে। প্রাথমিকভাবে ১৫ থেকে ২০ হাজার টাকা অগ্রিম নেয়। বাকিটা কাজ শেষে। একটি প্ল্যান পাস হতে ফাইল ঘোরে ১০ জনের কাছে। প্রত্যেকেই কিছু কিছু বখরা পায়। এ কাজকে ‘প্যাকেজ প্রোগ্রাম’ বলা হয়। স্থানভেদে কিছু পরিবর্তন হয়ে থাকে। সাধারণত ধানমন্ডি, মোহাম্মদপুর, রমনা, মতিঝিল, গুলশান, বারিধারা, তেজগাঁও এলাকায় প্যাকেজ প্রোগ্রামের ব্যয় বেড়ে দাঁড়ায় ৫০ হাজার টাকা।
বহুতল ভবনের নকশা অনুমোদনে উচ্চ পর্যায়ের কর্মকর্তারা চুক্তি নিয়ে থাকেন। সে ক্ষেত্রে পার্টির সঙ্গে ১০ থেকে ১৫ লাখ টাকায় চুক্তি হয়। রিয়েল এস্টেট কোম্পানি এবং হাউজিং কোম্পানিগুলো অগ্রিম ৫ লাখ টাকা দিয়ে থাকে। কাজ শেষে বাকি টাকা দেয়া হয়। বিরোধযুক্ত কোনো জমির ওপর রাজউক থেকে নিষেধাজ্ঞার নোটিশ আনতে ৫০ হাজার থেকে ১ লাখ টাকা খরচ করতে হয়। জমির দখল নিশ্চিত করতে এ টাকা দেয়া লাগে। স্থানভেদে কম-বেশি হয়ে থাকে। অতিরিক্ত টাকা গুনলে রাজউক তার নিজের জমি অন্যের নামে বন্দোবস্ত করে দেয়।
 
এলজিইডি : ঘুষ যেখানে শেষ কথা
এলজিইডি ও ঘুষ-দুর্নীতি একে অপরের পরিপূরক। এখানে ঘুষ দিলে ফাইল নড়ে। হাত দিলেই ঘুষের টাকা। এখানে প্রকল্প প্রণয়ন থেকে বাস্তবায়ন পর্যন্ত চলে টাকার খেলা। ঘুষের রেটের ওপর প্রকল্পের বাস্তবায়ন নির্ভর করে। এ ক্ষেত্রে ইঞ্জিনিয়ার, প্রকল্প পরিচালক ও ঠিকাদার একে অপরের পরিপূরক হয়ে কাজ করে। ঘুষের টাকার ওপর ঠিকাদারের ভাগ্যলিপি লেখা হয়। কে কত বেশি কমিশন দেবে তার ওপর ভিত্তি করে কার্যাদেশ বণ্টন করা হয়। এখানে প্রকল্পের ফাইল তৈরির জন্যও গড়ে উঠেছে একটি মধ্য¯^ত্বভোগীচক্র। ঘুষ দুর্নীতি এখানে ওপেন সিক্রেট। ফাইলের সামনে ঘুষের টাকা পেছনেও টাকা। এ ব্যাপারে কোনো রাখঢাক নেই। ঘুষের টাকায় প্রকল্প জালিয়াতি, ভুয়া বিল ভাউচার তৈরি, ভুয়া প্রকল্প বানানোসহ নানা জালিয়াতি হয়। প্রতিদিন নিত্যনতুন কৌশলের আশ্রয় নিয়ে এলজিইডির কর্মকর্তা-কর্মচারীরা গড়ে তুলেছেন সম্পদের পাহাড়। এলজিইডিতে প্রতিবছর গড়ে ৬শ কোটি টাকার ঘুষবাণিজ্য হয়ে থাকে। এ টাকার ভাগ পিয়ন থেকে প্রধান প্রকৌশলী পর্যন্ত পেয়ে থাকেন। এলজিইডিতে ঘুষবাণিজ্য নিয়ে যৌথবাহিনী, দুদক, গোয়েন্দা সংস্থা এমনকি সংসদীয় কমিটিও কাজ করে হার মেনেছে। ঘুষবাণিজ্য এখানে শিল্পের পর্যায়ে পৌঁছে গেছে।
রোড কাটিং প্রকল্প, স্কুল, কলেজ, ইউপি ভবন নির্মাণ, রাস্তা নির্মাণ, সংস্কার করতে দুর্নীতি বেশি হয়। জানা গেছে, প্রকল্প তৈরি করতে ৫০ হাজার, উত্থাপন করতে আরো ৫০ হাজার টাকা গুনতে হয়। একটি প্রকল্প পাস করতে ছয়টি টেবিলের স্বাক্ষর সংগ্রহ করতে হয়। এই ছয় টেবিলেই টাকার কারবার চলে। প্রকল্পের অর্থ বরাদ্দের পরিমাণ অনুযায়ী ১০ শতাংশ, ২০ শতাংশ ও ৩০ শতাংশ কমিশনের সিস্টেম রয়েছে। অনেক ক্ষেত্রে ভবন না করেই কাজ হয়েছে দেখিয়ে বরাদ্দ অর্থ তুলে নেয়া হয়। সে ক্ষেত্রে কমিশনের পরিমাণও বেড়ে যায়।
 
জমি রেজিস্ট্রেশন, নামজারি ও পরচা
সরকারি অফিস হিসাবে ভ‚মি অফিসের ঘুষবাণিজ্যের ইতিহাস সুপ্রাচীন। ভ‚মি অফিস হচ্ছে সেই সরকারি অফিস যেখানে বিকাল ৫টার পরও কাজ চলে হরদম। জমি কেনাবেচার যাবতীয় কাজ সম্পন্ন হয় রেজিস্ট্রি অফিসের মাধ্যমে। দেশে ৪৭৫টি রেজিস্ট্রি অফিস রয়েছে। সাব রেজিস্ট্রি-অফিসের ওপরে জেলা রেজিস্ট্রি অফিস। জেলা রেজিস্ট্রি অফিসের ওপরে আইজিআর, এরপর আইনমন্ত্রী।
কোনো জমি কিনতে দলিল মূল্যের প্রতি লাখ টাকায় ১২ হাজার টাকা অফিসে ঘুষ হিসাবে যাবে। আর ২ হাজারের মতো পাবে সরকার। এই টাকা আগেই দলিল লেখকের কাছে গুনতে হবে। তিনি এই টাকা ৯ ভাগ করে জেলা রেজিস্ট্রার, হেড ক্লার্ক, আইজিআর এবং মন্ত্রণালয় পর্যন্ত পৌঁছানোর ব্যবস্থা করে দেন। ঘুষের শুরু এক্সট্রা মোহরারদের থেকে। ১ লাখ টাকায় ক্রয়-বিক্রয় এক্সট্রা মোহরার পায় মাত্র ২০ টাকা। তবে একটা জমির বেচাকেনার সঙ্গে ৩ থেকে ৭ জন এক্সট্রা মোহরার জড়িত থাকে। এক্সট্রা মোহরার থেকে সরকারি মোহরার। তেজগাঁও রেজিস্ট্রার কমপ্লেক্সের এক্সট্রা মোহরার মাসুক বলেন, তার কাছে কেউ এলে তিনি নিয়ে যান সরকারি মেহরার আবদুল হাকিমের কাছে। সেখান থেকে পাঠানো হয় কেরানির কাছে। একটি সাব-রেজিস্ট্রি অফিসে একজন কেরানি থাকে। কেরানি লাখে ১ থেকে ২ হাজার টাকা নিলেও মোহরার পায় ৫শ টাকা। একটি জমি বেচাকেনায় ৩ থেকে ৪ জন মোহরার জড়িত থাকে। কেরানির সঙ্গে একাধিক পিয়ন থাকে। এসব পিয়ন দিন শেষে ৪শ টাকা পেয়ে থাকে। সাব-রেজিস্ট্রি অফিসে ঘুষের টাকার বড় অংশ পান সাব-রেজিস্ট্রার। তার জন্য লাখে ৫ থেকে ৭ হাজার টাকা বরাদ্দ।
সাধারণত জমি যারা কেনেন তারা দলিলে প্রকৃত মূল্য লিখতে চান না মূলত কর ফাঁকি দেয়ার জন্য। ১০ লাখ টাকার জমির দলিল হয় ৪ লাখ টাকায়। সে জন্য দলিল মূল্য লাখে ১২ হাজার টাকার বাইরেও অর্থ ব্যয় করতে হয় ক্রেতাদের। ক্ষেত্রবিশেষে তা ১০ থেকে ১৫ হাজার টাকাও হয়ে থাকে। সাধারণত সাফ কবলায় এভাবে বড় অঙ্কের টাকা গুনতে হয়।
জমি সংক্রান্ত বিষয়ে সেটেলমেন্ট অফিসও কাজ করে। জমির ভৌগোলিক পরিমাপ অর্থাৎ পরচা সংগ্রহের কাজ এখানে করতে হয়। পরচা তুলতে বৈধ স্ট্যাম্প ফি ৫ টাকা আর একটি ফরম কিনতে খরচ হয় ৫ টাকা। সরকারি কোষাগারে এই ১০ টাকা জমা পড়ে। কিন্তু পরচা তুলতে কমপক্ষে খরচ হয় ৫শ টাকা। দ্রুত তুলতে হলে ২ থেকে ৩ হাজার টাকা লাগে।
জমির দলিল লেখায়ও খরচ গুনতে হয়। ১২ লাখ টাকার জমিতে দলিল লিখতে ২০ হাজার টাকা, ভায়া দলিল লিখতে মূল খরচ ১শ থেকে ৫শ টাকা হলেও প্রকৃত খরচ দিতে হয় ২ হাজার টাকা। নামজারি করতে নির্ধারিত ফি যাই হোক না কেন প্রকৃত খরচ হয় ৩ হাজার টাকা। অবশ্য জাল বা নকল দলিল হলে রেট ভিন্ন হয়ে যায়। রেজিস্ট্রি অফিসে যারা স্ট্যাম্প বিক্রি করে তারা লাইসেন্সপ্রাপ্ত। এই লাইসেন্স পেতেও ১০ হাজার টাকা ঘুষ দিতে হয়। অপরদিকে দলিল লেখকদেরও লাইসেন্স আছে। দলিল লেখকদের লাইসেন্স পেতে ৫০ থেকে ১ লাখ টাকা ঘুষ দিতে হয় জেলা রেজিস্ট্রারদের।
 
স্বাস্থ্যসেবায় ঘুষ
সখিনা বেগমের বাড়ি কোনো এক প্রত্যন্ত গ্রামে। বয়স ৫১ বছর। জীবনে কোনোদিন মোটরগাড়ি চোখে দেখেননি। জ্বর-সর্দি-কাশির জন্য গ্রাম্য হাটের কবিরাজের দাওয়াই খেয়েই বেশ চলেছে এতদিন। হঠাৎ স্বামী অসুস্থ হলেন। ভয়ানক অসুখ। তিনি তাকে নিয়ে এলেন শহরের হাসপাতালে। এর পরের কাহিনী কতটা করুণ তা ভুক্তভোগীমাত্রই জানেন। সরকারি হাসপাতালের কথাই ধরা যাক। একেবারে বাইরের যে সদর ফটক সেখান থেকে তার জীবনের অন্য অভিজ্ঞতা শুরু। দালাল বাহিনী কীভাবে, কী প্রকারে, কী প্রলোভন দেখিয়ে তারা বেশিরভাগ রোগীকে তথাকথিত ক্লিনিকে নিয়ে যাচ্ছে, নিজের চোখে না দেখলে বিশ্বাস করতে পারতেন না। এই বেড়াজাল ডিঙিয়ে টিকেট কাউন্টারে পৌঁছানোমাত্র তাকে নিয়ে সাপ-লুডু খেলা শুরু হয়। কাউন্টারের সামনে লম্বা লাইন, লোকজন একে-ওকে ঠেলে যারপরনাই এগুতে চায়, আর কাউন্টারের ওপারে ভ্রæক্ষেপহীন নার্স অথবা কাউন্টারম্যান অপরিচ্ছন্ন ও ধোঁয়াটে হাতের লেখায় কলম পিষছে। তবে ব্ল্যাকার তথা দালালের হাতে ১০ টাকা দিলে ৬ টাকার টিকেট ঠিকই দ্রুত পেয়ে যাওয়ার অভিজ্ঞতা অর্জন করেন। অসুস্থ রোগীর সুস্থ আত্মীয় বা সঙ্গে আসা গাইড অর্ধেক অসুস্থ হয়ে রোগীকে নিয়ে টিকেটের গায়ে লেখা রুমের সামনে হাজির। সেখানেও মোটামুটি এক জটলা। ডাক্তার নেই, জরুরি কাজে (!) ব্যস্ত, ওটিতে আছেন ইত্যাদি নানা অজুহাতে ২-৩ ঘণ্টা পার। এরপর অবশ্য ২-৩ মিনিটেই গায়ে বিচিত্র কিছু আঁকিবুঁকি নিয়ে সে রুম থেকে বের হয়ে এসেছেন। যদিও ডাক্তারের সহকারী পিয়নটিকে ২০, ৩০ বা ৫০ টাকা দিয়ে আগে সিরিয়াল দিয়েছেন, লাভ হলো না কিছুই। অবশ্য এই মূল্য (মাত্র ২০ টাকা হারে) সরাসরি গ্রহণ করেন আমাদের স্বাস্থ্যকেন্দ্রের ডাক্তাররা। আর বাইরের বেলায় এই উপঢৌকন একটু ভিন্নমাত্রা পেয়েছে। সরাসরি কিছু দেয়ার বদলে আপনি হাতে করে নিয়ে এসেছেন ডাক্তার সাহেবের পছন্দের ডায়াগনস্টিক সেন্টারে করাতে হবে এমন পরীক্ষা-নিরীক্ষার ফর্দ। এরপর হাসপাতালে ভর্তি।
অপরিচ্ছন্ন নোংরা কম্বলে মেঝেতে শুয়ে চিকিৎসা চলছে। ওয়ার্ডবয়, আয়া, দারোয়ান এমনকি ওয়ার্ড মাস্টার পর্যন্ত ক্রমাণ্নয়ে ঘুষ ঢালার পর একটি বিছানা। অসুস্থ হয়ে যে থুথু, কফ, রক্ত, পুঁজ ঝরছে সেই ময়লা পরিষ্কারের জন্য সুইপারকে দিতে হবে নিয়মিত মাসোহারা। বাথরুম ব্যবহারের জন্য ইনচার্জকে চার্জ দিয়ে চাবি নিতে হবে। কোনো কোনো হাসপাতালের বারান্দায় রোগীদের রান্না করার জন্য চুলা ব্যবহার করা যায় সামান্য কিছু চার্জের বিনিময়ে। সরকারি হাসপাতালে নন-পেয়িং বেডের বেশিরভাগ পরীক্ষা-নিরীক্ষা ফ্রি হলেও পরীক্ষার রিপোর্ট সরবরাহকারীকে দিতে হবে নগদ বকশিশ! আর পেয়িং হলে তো কথাই নেই। ‘পেয়িং বিছানায় ঘুমান আর কিছু ঢালবেন না এইডা কেমুন কতা।’ অপারেশনের পর অজ্ঞান রোগীকে যে ট্রলি বয় ঠেলে ঠেলে অপারেশন থিয়েটারে নিয়ে আসে তার আয় জানলে মনে হবে এই চাকরিটা কেন আমার হলো না।
আর যদি মা হওয়ার জন্য হাসপাতালে ভর্তি হতে চায়, তাহলে টাকা না দেয়ায় সদ্যোজাত শিশু নিয়ে টানা-হেঁচড়া এমনকি আটকে রাখার ঘটনার পুনরাবৃত্তি অবধারিত। পৃথিবীর আলো দেখার সঙ্গে সঙ্গেই ঘুষ দেয়ার হাতেখড়ি হয়ে যায় শিশুদের। হাসপাতালে রাখা ওষুধ ও জিনিসপত্র যে কোনো সময় হারিয়ে যেতে পারে। বিচিত্র কথা হচ্ছে, তা আবার উদ্ধারও করা যায়, তবে সামান্য কিছুর বিনিময়ে।
 
ওষুধ প্রশাসনে যা হয়
ঘুষ, দুর্নীতি আর অনিয়ম অব্যাহত রয়েছে ওষুধ প্রশাসনে। অভিযোগ আছে দেশের ২৪৬টি ওষুধ কোম্পানির মধ্যে ১৭০টি ভুঁইফোঁড়। এসব কোম্পানি নিজেদের ইচ্ছেমতো ওষুধ তৈরি ও বাজারজাত করে। এসব ওষুধের অধিকাংশ নিম্নমানের। অসাধু কর্মকর্তাদের ছত্রছায়ায় ওষুধ শিল্পের সঙ্গে সম্পৃক্ত অর্ধশত অসাধু ওষুধ ব্যবসায়ী নকল, ভেজাল ও নিম্নমানের ওষুধ উৎপাদন করে কোটিপতি বনে গেছেন। গোয়েন্দা তথ্য অনুযায়ী দেশে ২৪৬টি অ্যালোপ্যাথিক, ২০৪টি আয়ুর্বেদিক, ২৯৫টি ইউনানী ও ৭৭টি হোমিওপ্যাথিক কোম্পানির প্রসেসিং লাইসেন্স, মূল্য নির্ধারণ, লেভেল পারমিশন, ড্রাগ লাইসেন্স ইস্যু, ইনভেন্ট অনুমোদন, কাঁচামাল আমদানি, ব্লক লিস্ট অনুমোদনসহ প্রজেক্ট প্রফাইল তৈরিতে ঘুষ দিতে হয়। অর্থাৎ ওষুধ প্রশাসন অধিদফতরের প্রত্যেক স্তরে ঘুষের টাকা গুনতে হয়। জানা যায়, সংশ্লিষ্ট ৮টি স্তরের প্রত্যেকটিতেই হাজার হাজার টাকা ঘুষ দিতে হয়।
 
পাসপোর্ট
বৈধ কিংবা অবৈধ তিন ধরনের উপায়ে পাসপোর্ট করা যায়Ñ ক. সাধারণ, খ. জরুরি এবং গ. অতি জরুরি। এ জন্য নির্ধারিত সরকারি ফি রয়েছে। সাধারণ পাসপোর্টে ২ হাজার টাকা, জরুরি ৩ হাজার এবং অতি জরুরি ৫ হাজার টাকা। কোনো প্রকারের দালালের সহযোগিতা ছাড়া ব্যাংকে টাকা জমা দিয়ে রসিদসহ পাসপোর্ট অফিসে আবেদনপত্র দাখিল করার পর আরম্ভ হয় ঘুষের খেলা। অবশ্য দীর্ঘ লাইনে দাঁড়িয়ে আবেদনপত্র জমা দেয়ার হাঙ্গামা এড়াতে হলে দালালকে ২শ থেকে ৩শ টাকা দিতে হবে। পুলিশ অনুসন্ধানের জন্য এসবি অফিসারকে ৩শ টাকা এবং থানার অনুসন্ধানী অফিসার যে বাসায় যাবে তাকে দিতে হবে ২শ টাকা। জরুরি পাসপোর্টের জন্য এসবি অফিসের কর্মকর্তাকে ৪শ টাকা এবং পুলিশকে ৩শ টাকা আর অতি জরুরি পাসপোর্টে এসবি অফিসে ৫শ টাকা এবং পুলিশকে ৪শ টাকা দিতে হবে।
অনেক ক্ষেত্রে ব্যাংকের কর্মকর্তা-কর্মচারীকেও ঘুষ দিতে হয়, যার পরিমাণ ৩শ থেকে ৫শ টাকা হতে পারে। পাসপোর্ট নবায়ন করার ক্ষেত্রে ফি ৫শ টাকা হলেও ব্যাংকে অতিরিক্ত ২শ টাকা ঘুষ দিতে হয়। পাসপোর্ট সারেন্ডার করতেও ঘুষ দিতে হয়। যে কোনো এক জায়গায় ঘুষের টাকা না দিলে পাসপোর্ট আলোর মুখ দেখবে না। ২১ দিনে পাওয়ার কথা থাকলেও ৬ মাসেও তা মিলবে না। বেআইনি পাসপোর্ট মানে একই ব্যক্তি একাধিক কিংবা ভিন্ন পরিচয়ে পাসপোর্ট করতে চাইলে দালালদের শরণাপন্ন হতে হবে। পাসপোর্ট অফিসের কর্মকর্তারা সাধারণ মানুষের সঙ্গে এই জাতীয় কাজ করে না। এতে খরচ পড়বে ১২-১৫ হাজার টাকা।
 
বিআরটিএ : সবই হবে প্রকাশ্যে
বাংলাদেশ রোড ট্রান্সপোর্ট অথরিটির (বিআরটিএ) প্রধান কার্যালয় তেজগাঁওয়ের এলেনবাড়ি এলাকায়। এ ছাড়াও বিআরটিএ (উত্তর) অফিস মিরপুর ১৩ নম্বর সেকশনে। আর কেরানীগঞ্জের ইকুরিয়ায় অবস্থিত বিআরটিএ (দক্ষিণ) কার্যালয়। এ দুটি অফিস থেকে ড্রাইভিং লাইসেন্স, গাড়ির ফিটনেস, রুট পারমিট, মালিকানা পরিবর্তন এবং রেজিস্ট্রেশন দেয়া হয়। বিআরটিএ এলাকায় ঢুকলেই ঘিরে ধরবে দালালরাÑ ড্রাইভিং লাইসেন্স, গাড়ির ফিটনেস, রুট পারমিট বা রেজিস্ট্রেশন কোনডা লাইগবো? আসল না নকল কোনডা লাইগবো? আসল চাইলে রেট বেশি, নকলে অনেক কম। যে কাজেই হোক না কেন সরকার নির্ধারিত ফির চেয়েও দ্বিগুণ-তিনগুণ টাকা গুনতে হবে। নইলে হয়রানি চরমে উঠবে। অনুসন্ধানে দেখা গেছে, পেশাদার ড্রাইভিং লাইসেন্সের সরকারি জমা ৬৫০ টাকা।
কিন্তু এ জন্য খরচ করতে হয় ৫ থেকে ৬ হাজার টাকা। অন্যথায় ড্রাইভিং লাইসেন্স পরিণত হয় সোনার হরিণে। আবার ফিটনেসের সময় গাড়ির গ্লাস ভাঙা থাকলে বা হেডলাইট না জ্বললেও কাউকে সমস্যায় পড়তে হয় না। স্রেফ ১শ থেকে ২শ টাকা ধরিয়ে দিলেই হলো। গাড়ি না এনেই গাড়ির ফিটনেস করিয়ে নেয়ার সুযোগও আছে। তবে এ জন্য ৫শ টাকার দুটি নোট গুঁজে দিতে হয় সংশ্লিষ্ট পরিদর্শককে।
 
কাস্টমস : আইসিডি (ইনল্যান্ড কন্টেইনার ডিপো)
আইসিডিতে ঘুষের খেলা চলে দিন-রাত। আমদানিকৃত পণ্য কাস্টম থেকে বের করার জন্য প্রথমে কম্পিউটার এন্ট্রি বাবদ ৭শ, এপিএস বাবদ ২শ, প্রিভেনটিভ ২শ, সুপার ১ হাজার, ইন্সপেক্টর ২ হাজার, পোর্ট ৫শ, বন্দর শ্রমিক বকশিশ ৫শ থেকে ২ হাজার এবং কাস্টম অফিসারকে ২ হাজার টাকা দিতে হয়। অ্যাসেসমেন্ট পর্যায়ে সুপার ২ হাজার, ইন্সপেক্টর ৩ হাজার, সহকারী কমিশনারের সিপাহী ৩শ থেকে ৪শ, জয়েন্ট কমিশনারের সিপাহী ৪শ এবং পিয়নের জন্য ২শ টাকা ধার্য করা আছে বলে আমদানিকারকরা জানালেন।
নরমাল পেপারের ক্ষেত্রে গ্রæপ-১ সহকারী কমিশনার ৫ থেকে ১০ হাজার এবং গ্রæপ-২ সহকারী কমিশনারকে ৩ হাজার টাকা দিতে হয়। মালামাল খালাসের ক্ষেত্রে বন্দরের স্টাফ খরচ ১১টি টেবিল বাবদ ৫ হাজার টাকা দিতে হয়। নিরাপত্তা বিভাগের গেট এসআই ৮শ, গেট সার্জেন্ট ৪শ, শুল্ক গোয়েন্দা ৩ হাজার, প্রিভেনটিভ বাবদ ৩ হাজার, শ্রমিক বকশিশ মালামাল ডেলিভারি বাবদ ১ হাজার টাকা দিতে হয়। আইসিডিতে পণ্য আমদানি করার জন্য সবাইকে এই ফর্মুলা মেনে চলতে হয়। নাম প্রকাশে অনিচ্ছুক আইসিডির এক কর্মকর্তা বলেন, আমদানিকারকরা তাদের পণ্য ছাড় করাতে বাড়তি কিছু টাকা ব্যয় করে কাজটা একটু দ্রুত করানোর জন্য। তবে আপনারা যেভাবে বলছেন, সে রকম কোনো ঘুষের রেট এখানে নেই। পণ্য রফতানি করতে হলে পেপার অ্যাসেসমেন্ট ৮-৯শ, পরীক্ষা বাবদ ৬শ, বন্দর কর্তৃপক্ষ ৭শ, শ্রমিক বকশিশ ১৫০ টাকা, ই-বক্সপি ছাড়করণ ৪শ টাকা দিতে হয়।
 
বিমানবন্দর
বিমানবন্দরে সাধারণ আধাকেজি পণ্য রফতানি করতে ৫শ, ১০-১৫ কেজি হলে ১৫ হাজার, বাণিজ্যিক হলে ৩৫-৪০ হাজার টাকা ব্যয় করতে হয় বলে অভিযোগ রয়েছে।
 
ব্যাংকপাড়ায় ঘুষের ছড়াছড়ি
ব্যাংকপাড়ায় চলে ঘুষের টাকার ছড়াছড়ি। সরকারি-বেসরকারি প্রায় সব ব্যাংকের কেন্দ্রীয় অফিস মতিঝিল ও দিলকুশায়। দেশের অধিকাংশ ব্যবসা নিয়ন্ত্রিত হয় এখান থেকেই। এখানেই অবস্থান করছে কেন্দ্রীয় ব্যাংক, যা বাংলাদেশ ব্যাংক নামে পরিচিত। মতিঝিল অফিসপাড়া থেকেই সব বড় বড় ব্যাংকঋণ দেয়া হয়ে থাকে। সংশ্লিষ্ট সূত্রে জানা যায়, ১ থেকে ৩০ কোটি টাকায় যে কোনো লোন পাস করাতে ২ শতাংশ থেকে ৫ শতাংশ কমিশন গুনতে হয়। শিল্পঋণের ক্ষেত্রে ১০ শতাংশ কমিশনও দিতে হয়। আবার ঋণের সুদ মওকুফে চলে ঘুষের টাকার অন্য খেলা। এসব ঘুষ লেনদেনে ব্যাংকের চেয়ারম্যান, ব্যবস্থাপনা পরিচালক, পরিচালক থেকে শুরু করে সিবিএ নেতারা জড়িয়ে পড়েন। ঘুষের টাকার কমিশন সবাই পেয়ে থাকেন।
 
আয়কর বিভাগ
ব্যক্তি বা প্রতিষ্ঠানের নামে আয়কর ফাইল খুলতে হলে কর পরিদর্শককে ১ হাজার, সহকারী কর কমিশনার ২-৩ হাজার টাকা ও পিয়নকে ৫শ টাকা ঘুষ দিতে হয়। এ ক্ষেত্রে আয়কর উকিল ফাইল তৈরি করে দেন। তারও একটা ফি আছে। সব মিলিয়ে পড়ে ৪ থেকে ৫ হাজার টাকা।
 
হাউস বিল্ডিং ফাইন্যান্স করপোরেশন
হাউস বিল্ডিং ফাইন্যান্স করপোরেশনে ঘুষের ব্যাপারটা চলে ঋণের ক্ষেত্রে এবং ঋণ নেয়ার পর কিস্তি দিতে ব্যর্থ হলে। এখান থেকে ঋণ নিতে হলে প্যাকেজ প্রোগ্রামে যেতে হয়। কাজ শুরুর আগে অগ্রিম হিসাব ৪০ হাজার দিতে হয়। ঋণ পাওয়ার পর আরো ৬০ হাজার টাকা দিতে হয়। ঋণের পরিমাণ বেশি হলে টাকাও বেড়ে যায়। সাধারণত ৫ থেকে ১০ লাখ টাকার ক্ষেত্রে এ প্রক্রিয়া প্রযোজ্য। ১০ থেকে ৫০ লাখ টাকা হলে ঘুষের পরিমাণ ৩ থেকে ৫ লাখ টাকায় দাঁড়ায়।
 
শিক্ষা ভবন না উৎকোচ ভবন
ঘুষের টাকা পকেটে নিয়ে যাওয়া ছাড়া শিক্ষা ভবনে যাওয়ার কথা ভাবার উপায় নেই। এখানে ঘুষ দেয়ার সময় সঠিক লোককে চিহ্নিত করতে হবে। তা না হলে ঘুষের টাকা ফেরত পাওয়ার কোনো উপায় নেই। এখানে সঠিক ঘুষ গ্রহীতার সন্ধান করতে প্রথমেই পিয়নকে ম্যানেজ করতে হয়। পিয়ন বলে দেবে কাকে ঘুষ দিলে লক্ষ্য অর্জিত হবে। এ ক্ষেত্রে পিয়নকে ১শ টাকা আগেই বকশিশ দেয়া উত্তম।
এমপিওভুক্তি সংক্রান্ত সমস্যা সমাধানে ৫০ হাজার টাকা থেকে ১ লাখ টাকা গুনতে হয়। এখানে মাধ্যমিক ও কলেজের জন্য আলাদা বিভাগ রয়েছে। ঘুষের কারবার সাধারণত কর্মকর্তারা করেন না। তাদের কাছে ঘুষ দিতে গেলে বিব্রতকর অবস্থায় পড়তে হতে পারে। ঘুষের লেনদেন পরিচালনা করে কর্মকর্তাদের পিএস বা এপিএসরা। ঘুষের টাকার ভাগ পিয়ন থেকে সর্বোচ্চ পর্যায় পর্যন্ত সবাই পেয়ে থাকেন এমন অভিযোগ আছে। এখানে ঘুষের প্রচলনটা অনেকটা পুলিশের মতো। ঘুষ বেশি আদায় করতে পারে এ রকম কর্মকর্তা ডিজির বিশেষ নজর পেয়ে থাকেন।
এমপিওভুক্তিকরণের সময় স্কুল বা কলেজের অবস্থানের ওপর ঘুষের হার নির্ভর করে। স্কুল বা কলেজের অবস্থা ভালো হলে ৫০ হাজার থেকে ১ লাখ টাকায় কাজ হয়ে যায়। আর খারাপ হলে পরিমাণ বেড়ে যায়। অনেক সময় এলাকাভিত্তিক সম্পর্কের কারণে কম লাগে। একইভাবে শিক্ষকদের গ্রেড পরিবর্তনে ৫শ থেকে ১ হাজার টাকা, বেতন মঞ্জুরকরণে ১০ থেকে ৩০ হাজার টাকা পর্যন্ত দিতে হয়। বদলি করা বা বদলি ঠেকাতে ১৫ থেকে ২০ হাজার টাকা লাগে। এখানে সরকারপন্থী শিক্ষকদের খরচ কম লাগে। বিরোধী দলের হলে বেশি আর শিক্ষক যদি নেতা হয় তাহলে কোনো টাকা লাগে না। এ ছাড়া কোনো কারণে প্রতিষ্ঠান বা নির্দিষ্ট শিক্ষকের বিরুদ্ধে শাস্তিমূলক ব্যবস্থা হিসাবে অনুদান বা বেতন বন্ধ হয়ে গেলে তা পুনরায় চালু করতে ৩০-৪০ হাজার টাকা ঘুষ দিতে হয়।
পেনশনের কাগজপত্র প্রসেসিংয়ে ঘুষ দিতে হয়। তার পরিমাণ ১৫ থেকে ২০ হাজার টাকা।
প্রতিষ্ঠান পরিদর্শনের আগে পরিদর্শককে ঘুষ দিতে হয়। এর ফলে প্রতিষ্ঠানের পক্ষে রিপোর্ট দেয়া হয়। এই ঘুষের পরিমাণ ১০ থেকে ১৫ হাজার টাকা।
রাজধানীসহ বড় শহরগুলোর ইংলিশ মিডিয়াম স্কুল কিংবা কিন্ডারগার্টেনের অনুমতি নিতে বিশাল অঙ্কের টাকা ঘুষ দিতে হয়। একই অবস্থা হাইস্কুল ও কলেজের ক্ষেত্রেও। এই ঘুষের পরিমাণ সর্বনিম্ন দেড় লাখ টাকা। এই জাতীয় লেনদেন বড় কর্মকর্তারা করে থাকেন। মাদ্রাসা বিভাগেও একইভাবে ঘুষের কারবার চলে।
 
স্কুলে ডোনেশন
স্কুলে ভর্তির জন্য ডোনেশন প্রথা প্রথমে চালু করেছিল ইংলিশ মিডিয়াম স্কুলগুলো। এখন বাংলা মিডিয়াম স্কুলেও একই সংস্কৃতির চর্চা শুরু হয়েছে। এ ক্ষেত্রে অধিকাংশ টাকা চলে যায় স্কুল পরিচালনা পর্ষদের সদস্যদের কাছে। যে কারণে স্কুল ম্যানেজিং কমিটির নির্বাচন যেন ছোটখাটো সংসদ নির্বাচনের অবস্থা হয়ে দাঁড়ায়। ম্যানেজিং কমিটির সদস্য হতে পারলেই ২৫-৩০ জন ছাত্রছাত্রী ভর্তির অলিখিত লাইসেন্স হাতে মিলে যায়। কোনো কোনো স্কুলের সদস্যরা বছরে ২০ থেকে ৭০ লাখ টাকা আয় করে থাকেন। এ ক্ষেত্রে ছাত্রভর্তিতে ৫০ হাজার থেকে ৫ লাখ টাকা পর্যন্ত নেয়ার নজিরও রয়েছে।
 
বিশ্ববিদ্যালয়ের ঘুষবাণিজ্য
দেশে সর্বোচ্চ বিদ্যাপীঠ ঢাকা বিশ্ববিদ্যালয়েও ঘুষবাণিজ্য আছে। ২-৩ লাখ টাকা ঘুষ দিয়ে এখানে ভর্তি হওয়া যায় এর প্রমাণ মেলে মাঝে মধ্যে বাঁকা পথে ভর্তি হওয়া ছাত্রদের ছাত্রত্ব বাতিলের ঘটনার মধ্য দিয়েই। অবিশ্বাস্য হলেও সত্য, কলা অনুষদে ভর্তির জন্য প্রয়োজন দেড় লাখ থেকে দুই লাখ টাকা। আর বাণিজ্য ও বিজ্ঞান অনুষদে ভর্তির জন্য প্রয়োজন ৩ লাখ টাকা। তবে টাকা দিয়ে ভর্তির সুযোগ খুবই সীমিত এবং তা গুটিকয়েক বিভাগে প্রযোগ্য। বছরে গড়ে প্রায় ১শ জন এভাবে ভর্তি হয়। এখানে ঘুষের চেয়েও মূল্যবান লবিং। রেজিস্ট্রার ভবনের কিছু কর্মকর্তা ও কর্মচারী এবং এক শ্রেণীর ছাত্রনেতা এ কাজ করে থাকে। এ কাজ করার জন্য নির্দিষ্ট শ্রেণীর দালাল রয়েছে। তারা পার্টি ধরে নিয়ে আসে। সাধারণত বিভিন্ন পদ্ধতিতে এ ধরনের অবৈধ ভর্তি হয়। কোনো ছাত্র যদি ভর্তি পরীক্ষায় ‘খ’ ইউনিট (কলা অনুষদ) এবং ‘ঘ’ ইউনিট দুটোতেই সুযোগ পায়, তাহলে সে যে ইউনিটে ভর্তি হয় না, সেই ইউনিটের মেধা তালিকায় তার নামের জায়গায় আরেকজনের নাম বসিয়ে দেয়া হয়।
এ ক্ষেত্রে রেজিস্ট্রার ভবনের কর্মকর্তারা কর্মচারীদের মাধ্যমে দালালদের খরব দেয়। দালালরা ছাত্রনেতাদের মাধ্যমে পার্টি (ভর্তি ইচ্ছুক) সংগ্রহ করে দেয়। তখন ভর্তির ব্যাপারে আপসরফা বা দেনদরবার হয়।
এ ছাড়া কোনো বিভাগে ভর্তি সম্পন্ন হওয়ার পর মাইগ্রেশনের মাধ্যমে এক বা একাধিক ছাত্র অন্য বিভাগে চলে গেলে সিট ফাঁকা হয়। এখন ওই জায়গায় অবৈধভাবে ছাত্র ভর্তি করা হয়। এ ক্ষেত্রে ঝুঁকি একটু বেশি থাকে। তাই দালালদের টাকাও বেশি দিতে হয়। কারণ প্রত্যেক জায়গায় নিবন্ধন থাকায় নতুন করে নাম তুলতে হয়। এমনকি ওই বিভাগের ইনকোর্স অথবা টিউটোরিয়াল খাতায় আলাদাভাবে নাম তোলা হয়।
এছাড়া ঢাকা বিশ্ববিদ্যালয়ের বিভিন্ন কোটা রয়েছে। যেমন যোদ্ধা পোষ্য কোটা, শিক্ষক পোষ্য কোটা। উপাচার্যের বিশেষ সুপারিশে দুএকজন ভর্তি হয়ে থাকে। এসব সিট রাজনৈতিক প্রভাবের মাধ্যমে পূরণ হয়ে থাকে।
 
অবৈধ ভিওআইপি ব্যবসায় ঘুষের খেলা
দেশের টেলিকম খাতে ঘুষ-দুর্নীতির খেলা চলছেই। এ খাতের ভিওআইপি (ভয়েস ওভার ইন্টারনেট প্রটোকল) এখন ব্যাপক আলোচনায় রয়েছে। র‌্যাব-পুলিশের তৎপরতার মধ্যেও শুধু ঘুষের টাকার কারণে অবৈধ ভিওআইপি ব্যবসা চলছেই। এটা এখন হাইটেক ব্যবসা হওয়ায় অনেকে প্রকাশ্যে ঘুষ দিয়ে ঝুঁকি নিচ্ছেন। সংশ্লিষ্ট সরকারি সংস্থার প্রতিবেদন থেকে জানা যায়, ২০০১ থেকে ২০০৬ সাল পর্যন্ত হাওয়া ভবনকেন্দ্রিক ব্যবসা নিয়ন্ত্রণ করা হতো। সে সময় যারা এ ব্যবসায় জড়িত ছিলেন সবাই হাওয়া ভবনে নির্দিষ্ট অঙ্কের টাকা ঘুষ দিয়ে এ ব্যবসা করেছিলেন। সংশ্লিষ্ট সূত্রে আরো জানা যায়, ওই সময় আন্তর্জাতিক কলের ৬০ থেকে ৭০ ভাগ অবৈধ পথে টার্মিনেশন করা হতো। ওই ৫ বছরে সরকার রাজ¯^ হারায় ৮ হাজার কোটি টাকা। বর্তমান সরকার ক্ষমতায় আসার পর ভিওআইপি ব্যবসা নিয়ন্ত্রকের হাতবদল হয়। হাওয়া ভবনের বদলে তা দখলে নেয় আমেরিকা প্রবাসী এক ব্যবসায়ী ও ইডেনের ছাত্রী কেলেঙ্কারির সঙ্গে জড়িত সরকারের প্রভাবশালী এক ব্যক্তি। সূত্রের দাবি, ভিওআইপি ব্যবসা নিয়ন্ত্রণ করতে বিটিসিএল, বিটিআরসি, পুলিশ ও র‌্যাবকে ম্যানেজ করতে হয় ঘুষের মাধ্যমে। পাশাপাশি সংশ্লিষ্ট মন্ত্রণালয়ের কর্তাব্যক্তিদের ঘুষ দিতে হয়। এক একটি এমটিএম বরাদ্দ দেয়া হয় সর্বোচ্চ ৬ মাসের জন্য। একটি এমটিএমের প্রতিদিন আয় ৩০ থেকে ৩২ লাখ টাকা। ৩ মাসের জন্য একটি এমটিএম বরাদ্দ পেতে ঘুষ দিতে হয় ১০ থেকে ১২ কোটি টাকা। ঘুষ লেনদেনে এই সেক্টরেই সবচেয়ে বেশি এগিয়ে রয়েছে।
 
গ্যাস-বিদ্যুৎ-পানি
ডেসা ও পিডিবির মিটার রিডারদের সঙ্গে চুক্তিতে আসতে পারলে সহজেই বিদ্যুৎ লাইন পাওয়া যায়। আবার বিল দেয়ার ক্ষেত্রে কম বিল দেয়া যায়। কলকারখানার মালিকরা এভাবেই ওদের সঙ্গে চুক্তিতে এসে লাখ লাখ টাকার বিদ্যুৎ বিল কম দেয়।  ফলে মিটার রিডাররা হয়ে পড়ে কোটিপতি। একই পদ্ধতিতে গ্যাস কোম্পানিগুলোর কর্মকর্তা-কর্মচারীদের সঙ্গে বোঝাপড়া করে নেন মালিক পক্ষ। ঢাকা ওয়াসার পানির লাইন পেতে ও বিল কম দিতে কর্মচারীদের সঙ্গে আঁতাত করতে হয়। এই আঁতাতের ফলে লাইন দ্রুত লেগে যায়। আর পানির বিল সহজেই কমিয়ে আনা যায়। অবশ্য এ ঘুষের টাকা মিটার রিডার বা কর্মচারী একা পায় তা নয়। এ টাকার ভাগ চলে যায় প্রতিষ্ঠানের শীর্ষ ব্যক্তি পর্যন্ত। বাংলাদেশের সরকার ও প্রশাসনের উচ্চ পর্যায়ে যারা আছেন তাদের অনেকেই কম-বেশি ঘুষ খান। সরকার ও প্রশাসনের উচ্চ পর্যায়ের ব্যক্তিদের ঘুষ গ্রহণের প্রবণতা বাংলাদেশকে দুর্নীতিগ্রস্ত দেশে পরিণত করেছে। অপ্রিয় হলেও সত্য, এখানে গড়ে উঠেছে ঘুষের বাজার। চাহিদা জোগানের ঊর্ধ্বমুখী প্রণবতার কারণে বাড়ছে ঘুষের দর। অথচ এই ঘুষ প্রকারান্তরে জনগণের ওপর অনানুষ্ঠানিক কর। এই করের বোঝা যেভাবে বাড়ছে তা নিঃসন্দেহে দেশ ও জাতির জন্য ক্ষতিকর। সব শ্রেণীর মানুষের ওপর ছড়ি  ঘুরিয়ে শৈল্পিকভাবে যারা ঘুষ খাচ্ছেন তারাই দেশের সবচেয়ে বেশি সর্বনাশ করছেন।
 
ঘুষের বাজার দর
কাজ   ঘুষের পরিমাণ
 
স্কুলে ভর্তি     ৫০ হাজার থেকে ৫ লাখ
ঢাকা বিশ্ববিদ্যালয়ে ভর্তি      ৫০ হাজার থেকে ৩ লাখ
নতুন শিক্ষাপ্রতিষ্ঠানের অনুমতি      ৭০ হাজার থেকে ৩ লাখ
সরকারি চাকরি       ৫০ হাজার থেকে ৮ লাখ
বাড়ির প্ল্যান পাস করানো    ৫০ হাজার থেকে ১০ লাখ
সরকারি হাসপাতালে ভর্তি    ৫শ থেকে ২ হাজার
পাসপোর্ট      ৩ হাজার
অবৈধ পাসপোর্ট       ১৫ হাজার
ড্রাইভিং লাইসেন্স     ৬ হাজার
আমদানি পণ্য খালাস ১৫ থেকে ২০ হাজার
ওষুধের নাম অনুমতি ৫০ হাজার থেকে ১ লাখ
হাউস লোন   ১ থেকে ৫ লাখ
ব্যাংকঋণের সুদ মুক্তি ১ লাখ থেকে ৫০ লাখ
১ লাখ টাকার জমি রেজিস্ট্রি  ২০ হাজার টাকা
 
বিআরটিএ অফিসে ঘুষের রেট
১. ড্রাইভিং লাইসেন্স
(৫টি পরীক্ষায় ৫০০ টাকা করে
২,৫০০ টাকা)সহ      ৫,০০০-৬,০০০ টাকা
২. ফিটনেস   ১০০-১০০০
৩. রেজিস্ট্রেশন       ২,৫০০-৪,৫০০
৪. রুট পারমিট        ১,০০০-৩,০০০
৫. মালিকানা পরিবর্তন       ২,০০০-৪,০০০
 
শিক্ষা ভবনে ঘুষের হার
প্রাথমিক বিদ্যালয়
শিক্ষকদের গ্রেড পরিবর্তন    ৫০০-১,০০০ টাকা
ক্লাইন্ড অন্তর্ভুক্তকরণে ৫০০ (প্রতি শিক্ষক)
এমপিওভুক্তিকরণ     ৫০ হাজার থেকে ১ লাখ
শিক্ষকদের বেতন মঞ্জুরকরণ ১০ থেকে ৩০ হাজার
সরকারি স্কুলে বদলি সংক্রান্ত ১৮ থেকে ২০ হাজার
পেনশন কাগজপত্র প্রসেসিং  ১০ থেকে ১৫ হাজার
পরিদর্শক স্কুলে গেলে ১৫ হাজার
 
উচ্চ বিদ্যালয়
বিএড অন্তর্ভুক্তকরণ  ১ থেকে ২ হাজার
এমপিও অন্তর্ভুক্তকরণ        ৪০ হাজার থেকে ১ লাখ ৫০ হাজার
শিক্ষকদের বেতন মঞ্জুরকরণ ৩০ থেকে ৫০ হাজার
সরকারি স্কুলে বদলি  ২০ হাজার থেকে ১ লাখ
পেনশন সংক্রান্ত কাজ        ২০ থেকে ৪০ হাজার
পরিদর্শক স্কুল পরিদর্শনে গেলে      ১৫ হাজার টাকা
 
কলেজ
এমপিওভুক্তিকরণ     ১ থেকে ২ লাখ টাকা
শিক্ষক বেতন পাস করতে    ২০ থেকে ৫০ হাজার
পরিদর্শক      ২০ হাজার
 
বিশিষ্টজনদের প্রতিক্রিয়া
ডা. আ ফ ম রুহুল হক
মন্ত্রী, স্বাস্থ্য ও পরিবারকল্যাণ মন্ত্রণালয়
 
স্বাস্থ্য খাতে বিগত জোট সরকারের সময় ছিল দুর্নীতির আখড়া। দুর্নীতি ও অনিয়ম এখানে অনেকটাই নিয়ম হয়ে দাঁড়িয়েছিল। তত্তাবধায়ক সরকারের সময় এ অবস্থার পরিবর্তন শুরু হয়। মহাজোট সরকার ক্ষমতায় এসে তা অব্যাহত রেখেছে। বর্তমান সরকার দুর্নীতিকে প্রশ্রয় দিচ্ছে না। বরং শক্ত হাতে দমন করছে। যাদের বিরুদ্ধে অভিযোগ উঠছে তদন্ত করে তাদের বিরুদ্ধে অভিযোগ প্রমাণিত হলে ব্যবস্থাও নেয়া হচ্ছে। দুর্নীতির লাগাম টেনে ধরা হয়েছে। ঘুষ দেয়া-নেয়ার দীর্ঘদিনের যে চর্চা তা একদিনে পরিবর্তন করা সম্ভব নয়। স্বাস্থ্য খাতে দুর্নীতি কমেছে।
 
নূরুল ইসলাম নাহিদ
মন্ত্রী, শিক্ষা মন্ত্রণালয়
 
শিক্ষা মন্ত্রণালয়ের বিরুদ্ধে ঘুষ-দুর্নীতির অভিযোগ নেই। অভিযোগ যা আছে তা মাউশির বিরুদ্ধে। এখানে ঘুষের লেনদেন হয়, এ কথা অস্বীকার করার উপায় নেই। আমি নিজেও হাতেনাতে দুর্নীতিবাজদের ধরেছি, শাস্তি দিয়েছি। জোট সরকারের সময় মাউশি ছিল ঘুষ-দুর্নীতির আখড়া। বর্তমান সরকার ক্ষমতায় এসে দুর্নীতির বিরুদ্ধে ব্যবস্থা নেয়া শুরু করে। এতে মাউশির ঘুষ-দুর্নীতি কমেছে। যাদের বিরুদ্ধে দুর্নীতির অভিযোগ উঠছে তাৎক্ষণিকভাবে তদন্ত কমিটি গঠন করে যাচাই-বাছাই করে অ্যাকশন নেয়া হচ্ছে। পরিবর্তনে যে ধারা শুরু হয়েছে তা অব্যাহত থাকলে মাউশি দুর্নীতিমুক্ত হবে। ঘুষ লেনদেনও বন্ধ হবে।
 
বিশিষ্টজনদের প্রতিক্রিয়া
অধ্যাপক মোজাফফর আহমেদ
সাবেক চেয়ারম্যান, টিআইবি
 
বাংলাদেশে বিভিন্ন সেক্টরে ঘুষের প্রচলন রয়েছে। ঘুষবাণিজ্যে পুলিশ সেক্টর শীর্ষে রয়েছে। এই সেক্টরে ঘুষ ছাড়া কোনো কাজই হয় না। এর পরই শিক্ষার অবস্থান। এখানেও ঘুষ না দিলে ফাইল নড়ে না। ঘুষ নিয়ে দীর্ঘদিন ধরে কাজ করা হচ্ছে। কিন্তু সত্যিকার অর্থে বলতে গেলে ফলাফল আশানুরূপ নয়। অর্থাৎ এই সংস্কৃতি থেকে আমরা বেরিয়ে আসতে পারিনি। বরং ঘুষের প্রচলন সব সেক্টরে নতুন মাত্রা পেয়েছে। জাতি হিসেবে আমাদের টিকে থাকতে হলে এখান থেকে বের হয়ে আসতে হবে।
 
ড. আকবর আলি খান
সাবেক উপদেষ্টা, তত্তাবধায়ক সরকার
 
ঘুষ দিতে আমরা এখন অভ্যস্ত। বার্থ সার্টিফিকেট কিংবা ডেথ সার্টিফিকেট, স্কুলে ভর্তি কিংবা চাকরি কোনো কিছুইÑ এখন আর ঘুষ ছাড়া হয় না। ঘুষ দেয়া-নেয়াটা আমাদের সংস্কৃতির এক অপরিহার্য অংশ হয়ে উঠেছে। সরকারিভাবে কোনো ঘুষের হার না থাকলেও সরকারি অফিসগুলোতে সব বৈধ এবং অবৈধ কাজের জন্যই ঘুষের হার নির্ধারিত হয়ে আছে। সব রাজনৈতিক দল ক্ষমতায় আসার আগে ঘুষ-দুর্নীতির বিরুদ্ধে জিহাদ ঘোষণা করে। কিন্তু ক্ষমতায় এসে জিহাদ তো দূরের কথা নিজেরাই আকণ্ঠ ডুবে যায় দুর্নীতিতে। ঘুষের প্রচলন সমাজকে কলুষিত করছে। এই দুর্বৃত্তায়ন থেকে আমাদের বের হয়ে আসা উচিত।
 
হাসান মাহমুদ খন্দকার
ইন্সপেক্টর জেনারেল অব পুলিশ
 
দেখেন ঢালাওভাবে পুলিশকে দোষারোপ করা ঠিক নয়। ঘুষ কালচার একদিনে গড়ে ওঠেনি। আবার এক দিনে দূর করাও সম্ভব নয়। প্রাচীনকাল থেকেই আমাদের সমাজে এর প্রচলন রয়েছে। বর্তমান সরকার ক্ষমতায় এসে পুলিশকে নানাভাবে সহযোগিতা করতে নাগরিক সুবিধা বাড়ানোর জন্য মডেল থানা গঠন করা হয়েছে। মানুষ এখন থানায় গিয়ে সেবা পাচ্ছে। ধানের মধ্যে চিটা থাকে। সব সেক্টরে ভালো-মন্দ লোক আছে। আমরা চেষ্টা করছি জনগণকে সর্বোচ্চ সেবা দেয়ার। সে লক্ষ্যে পুলিশ বাহিনী কাজ করছে। ঘুষবাণিজ্যের অভিযোগ যাদের বিরুদ্ধে এসেছে এবং তদন্তে তা প্রমাণ হয়েছে তাদের বিরুদ্ধে শাস্তিমূলক ব্যবস্থা নেয়া হয়েছে। এই ধারা অব্যাহত থাকবে।
 
গোলাম রহমান
চেয়ারম্যান, দুর্নীতি দমন কমিশন
 
ঘুষ-দুর্নীতির বিরুদ্ধে দুদক কাজ করছে না এ ধরনের তথ্য সঠিক নয়। আর দুদক ঠুঁটো জগন্নাথ নয়। দুদক তার নিজস্ব গতিতে কাজ করছে। দুর্নীতির বিরুদ্ধে আপসহীনভাবে লড়াই করে যাচ্ছে। দুদকের কর্মকর্তারা ঘুষ খাচ্ছেন এ রকম অভিযোগ আমার কাছে আসেনি। কারো বিরুদ্ধে অভিযোগ উঠলে তা যথাযথভাবে তদন্ত করে দোষী সাব্যস্ত হলে ব্যবস্থা নেয়া হয়। বর্তমান সরকার ক্ষমতায় আসার পর দুদক স্বাধীনভাবে কাজ করছে। নতুন করে সাড়ে চারশ মামলা করা হয়েছে। দুদকে জনবল কম থাকায় যথাসময়ে তদন্তের কাজ করা সম্ভব হচ্ছে না। আমরা জনবল বাড়ানোর উদ্যোগ নিয়েছি। অচিরেই এর সুফল পাওয়া যাবে।






6561

গত এক যুগ ধরে বলতে গেলে প্রায় নিঃশব্দে মহিলা মাদ্রাসার সংখ্যা বেড়ে চলেছে বাংলাদেশে। কিন্তু নারীশিক্ষা বিস্তারের ক্ষেত্রে এসব মাদ্রাসা কোনো ইতিবাচক ভ‚মিকা রাখতে পারছে কি না তা নিয়ে সন্দিহান অনেকেই। কোমলমতি ছাত্রীদের জীবন ও জগৎ সম্পর্কে জিজ্ঞাসু করে তোলার বদলে এসব মাদ্রাসা তাদের জীবনের গণ্ডিকে সঙ্কীর্ণ করে তুলছে। কেন বাড়ছে মহিলা মাদ্রাসা? কোন প্রবণতা থেকে মহিলা মাদ্রাসায় মেয়েদের পড়তে পাঠাচ্ছেন অভিভাবকরা? মহিলা মাদ্রাসাগুলোতে শিক্ষার পরিবেশ কেমন? রাজধানী ঢাকাসহ দেশের কয়েকটি জেলার রিপোর্টারদের অনুসন্ধানের ভিত্তিতে লেখা হয়েছে সাপ্তাহিক ২০০০-এর এ প্রচ্ছদ প্রতিবেদন।
লিখেছেন- জেড এম সাদ ও
রিফাত পারভীন
 
কেমন আছে মহিলা মাদ্রাসার ছাত্রীরা? এক কথায় এ প্রশ্নের উত্তর দেয়া কঠিন। কেননা মহিলা মাদ্রাসার ছাত্রীরা কেমন আছে তা জানার আগে আমাদের আরো একটি প্রশ্নের উত্তর জানা দরকার কেন অভিভাবকরা তাদের কোমলমতি কন্যাদের মাদ্রাসায় পড়তে পাঠান? মাদ্রাসার প্রতি তাদের আলাদা আগ্রহ জন্ম নিচ্ছে কেন?
এর একটি অন্যতম কারণ, এই অভিভাবকদের উল্লেখযোগ্য অংশই মনে করে, মাদ্রাসায় পড়ানো ধর্মীয় পুণ্য অর্জনের শামিল। মহিলা মাদ্রাসায় যারা তাদের সন্তানকে পড়তে পাঠাচ্ছেন তাদের অর্থনৈতিক ও প্রাতিষ্ঠানিক শিক্ষার ভিত্তি দুর্বল। তাদের ধারণা, দেশের প্রাথমিক বিদ্যালয়গুলোতে গেলে তাদের সন্তানরা যথোপযুক্ত ধর্মশিক্ষা পাবে না। তারা নৈতিকতার শিক্ষাও যথাযথভাবে অর্জন করবে না।
বাংলাদেশের পিছিয়ে পড়া জনগোষ্ঠীর অভিভাবকদের মধ্যে এ রকম একটি ধারণা জন্ম নেয়ার কারণ, মাদ্রাসাকে তারা বিশেষায়িত শিক্ষা প্রতিষ্ঠান মনে করছেন এবং কার্যত ভারত উপমহাদেশে এর বিকাশও ঘটেছে আলাদা শিক্ষা প্রতিষ্ঠান হিসেবে। অনেকেই জানেন, আরবিতে মাদ্রাসা বলতে বোঝানো হয় এমন একটি স্থান যেখানে অধ্যয়ন-অধ্যাপনা ও গবেষণা করা হয়। অর্থাৎ বাংলা ভাষায় বিদ্যালয় এবং ইংরেজি ভাষায় স্কুল বলতে যেমন অধ্যয়ন-অধ্যাপনা ও গবেষণার স্থান বোঝায়, মাদ্রাসাও তেমনি একটি স্থান। সেখানে জীবন ও জগৎ সম্পর্কে শিক্ষা দেয়া হয়, জ্ঞানচর্চা করা হয়, ভাষাশিক্ষা ও ভাষাচর্চা করা হয়, সমাজ ও সামাজিকতা সম্পর্কে ধারণাগুলোর আদান-প্রদান করা হয়।
কিন্তু বাংলাদেশের এক শ্রেণীর জনগণের কাছে মাদ্রাসার অর্থ অন্যরকম এবং এখানে মাদ্রাসাগুলোও গড়ে উঠেছে সেই অন্যরকম ধারণা বা অর্থের ভিত্তিতে। কী অভিভাবক শ্রেণী, কী মাদ্রাসার পৃষ্ঠপোষক ও শিক্ষকমণ্ডলী এরা সবাই মনে করেন, মাদ্রাসা অন্য যে কোনো শিক্ষা প্রতিষ্ঠান থেকে আলাদা। কেননা এখানে ছাত্রছাত্রীদের ধর্মশিক্ষায় (এবং আরবি-উর্দু-ফারসি ভাষায়) শিক্ষিত করে তোলা হয়। এই পশ্চাৎপদ ধারণা থেকে মাদ্রাসাগুলো গড়ে উঠছে আমাদের সমাজে। অথচ উদাহরণ¯^রূপ আরববিশ্বের মাদ্রাসাতেই দেয়া হচ্ছে বিজ্ঞানশিক্ষা, ভূগোল ও পরিবেশ শিক্ষা, সমাজ ও দর্শনের শিক্ষা। আর আরবি কিংবা ফারসি যেহেতু ওইসব দেশের ভাষা, সেহেতু তারা শিক্ষা নিচ্ছে তাদের ওই বিশেষ ভাষাতেই। বাংলাদেশের মাদ্রাসাগুলো প্রতিষ্ঠার ক্ষেত্রে এ রকম ধারণা কাজ করছে না। তাই মাদ্রাসাগুলো ধর্মশিক্ষা দিলেও তার সঙ্গে বাংলাদেশের সমাজ-সংস্কৃতি ও পারিপার্শ্বিক বিশ্বজগৎকে সম্পর্কযুক্ত করতে পারছে না। এমনকি বাংলাদেশের বাংলা ভাষাও সঠিকভাবে আত্মস্থ করতে পারছে না মাদ্রাসার ছাত্রছাত্রীরা। অথচ ফারসি ও উর্দু ভাষাটি তাদের ঠিকই শিখতে হচ্ছে যদিও এ দুটি ভাষা কোরআন শরীফ পঠনের ভাষা নয়Ñ এ দুটি ভাষা মুসলিম শাসকদের ভাষা এবং এক সময় এ দুটি ভাষা ছাড়া তাদের সঙ্গে ভাব ও অর্থনৈতিক আদান-প্রদান সম্ভব হতো না। বাস্তবতার কারণেই এ দেশের নিম্নবর্গ থেকে উঠে আসা মুসলমানদের বাধ্য হয়ে ওই ভাষা দুটি শিখতে হয়েছে এবং তার জোয়াল তারা এখনো বয়ে বেড়াচ্ছে মাদ্রাসা শিক্ষার মাধ্যমে।
অতীতে ভারত উপমহাদেশে শিক্ষা-দীক্ষায় পশ্চাৎপদ মুসলিম সমাজের বিকাশের ক্ষেত্রে কোনো কোনো মাদ্রাসা ভূমিকা রাখলেও অনিবার্য কারণেই এগুলো এখন আর আগের ভূমিকা রাখতে পারছে না। কিন্তু তারপরও স্বাধীন বাংলাদেশে আমাদের পিছিয়ে পড়া সাধারণ মানুষদের সরল আবেগকে ব্যবহার করে অসংখ্য মাদ্রাসা গড়ে তোলা হয়েছে। মাদ্রাসা শিক্ষায় যারা শিক্ষিত হচ্ছেন, মাদ্রাসা গড়ে তোলাই হয়ে উঠেছে তাদের অর্থনৈতিক উপার্জনের প্রধান উপায়। তারা নানাভাবে নিম্নমধ্যবিত্ত ও নিম্নবিত্ত মানুষকে পারলৌকিক পুণ্য অর্জনের লক্ষ্যে তাদের সন্তানকে মাদ্রাসায় পড়াতে উৎসাহিত করছেন। আবার মধ্যপ্রাচ্যে জনশক্তি হিসাবে গমনকারী এদেশের মানুষ দেশে মাদ্রাসা-মসজিদ প্রতিষ্ঠায় সক্রিয় ভূমিকা রাখছেন। কেননা তারা দেখছেন, সামাজিক ভিত্তি ও কর্তৃত্ব প্রতিষ্ঠার জন্য এ পথটিই সবচেয়ে বেশি কার্যকর। এর সঙ্গে সাম্প্রতিক যুক্ত হয়েছে জঙ্গি সমস্যা। মাদ্রাসাগুলো হয়ে উঠেছে জঙ্গি তৎপরতার একটি গুরুত্বপূর্ণ ক্ষেত্র। এ কারণে জঙ্গিরাও চেষ্টা করছে দেশে মাদ্রাসা কার্যক্রম বিস্তৃত করার।
এ রকম পরিস্থিতিতে বলার অপেক্ষা রাখে না, বাংলাদেশে মহিলা মাদ্রাসার ক্রমবিস্তৃতি বিশেষ পর্যবেক্ষণের দাবি রাখে। যেমনÑ সাপ্তাহিক ২০০০-এর অনুসন্ধানে দেখা গেছে, একটি মাদ্রাসার সাইনবোর্ডে মহিলা মাদ্রাসার কথা লেখা থাকলেও ভেতরে কোনো নারী বা ছাত্রী কাউকেই খুঁজে পাওয়া যায়নি। বরং দেখা গেছে একদল মাদ্রাসার ছাত্র সেখানে অবস্থান করছে। কোনো কোনো মহিলা মাদ্রাসায় আবার ভর্তিচলাকালীন যাওয়া সত্তে¡ও ভেতরে যেতে দেয়া হয়নি, পরে যেতে বলা হয়েছে। তড়িঘড়ি করে মাদ্রাসার গেট বন্ধ করে দেয়া হয়েছে। তাদের সঙ্গে যোগাযোগের কোনো সুনির্দিষ্ট সময় দিতেও অপারগতা জানিয়েছেন তারা। মাদ্রাসা কর্তৃপক্ষের এ ধরনের আচরণ ২০০০-এর প্রতিবেদকদের বিস্মিত করেছে।
অভিভাবকরা তাদের কন্যাদের মহিলা মাদ্রাসায় পাঠিয়ে হয়তো মনে করছেন, তারা পুণ্য অর্জন করছেন। কিন্তু এটুকুই যথেষ্ট নয়। তাদের ভেবে দেখার সময় এসেছে, আসলেই তাদের কন্যারা সেখানে কীভাবে থাকছেন। সেখানে থেকে তাদের কন্যারা ভবিষ্যতের উপযোগী হয়ে উঠতে পারবে কি না। মহিলা মাদ্রাসাগুলো আবাসিক কিন্তু ২০০০-এর অনুসন্ধানে দেখা গেছে, মহিলা মাদ্রাসার মধ্যে শিক্ষা কিংবা বসবাসের পরিবেশ নেই বললেই চলে। যে প্রতিষ্ঠানের করিডর ও ক্লাসরুমে অন্ধকার জমে থাকে, যে প্রতিষ্ঠানের মধ্যে নেই পর্যাপ্ত আলোর ব্যবস্থা, সেখানে লেখাপড়া হয় কীভাবে, বালিকা ও কিশোরীদের ¯^াভাবিক বিকাশইবা ঘটবে কীভাবে? শিক্ষা মন্ত্রণালয় ও মাদ্রাসা শিক্ষা বোর্ড কর্তৃপক্ষের উচিত, এসব বিষয় খতিয়ে দেখা।
বিস্ময়কর হলেও সত্য, মহিলা মাদ্রাসাগুলোতে ছাত্রীরা দলবদ্ধ হওয়ার সুযোগ পান না, একজন আরেকজনের সঙ্গে বন্ধুত্ব করার সুযোগ পান না। যে কোনো ধরনের বিদ্যালয়ের একটি প্রধান উদ্দেশ্য হলো শিক্ষার্থীদের সামাজিকীকরণ। কিন্তু বন্ধুত্ব বা দলবদ্ধ হওয়ার সুযোগ না থাকায় ছাত্রীদের সামাজিকীকরণে যে বড় ধরনের বিঘœ ঘটছে, তা বলাই বাহুল্য। এ রকম অবস্থায় কোনো ছাত্রীই ভালো থাকতে পারেন না।
মাদ্রাসা শিক্ষা বাংলাদেশের নারী শিক্ষার ক্ষেত্রে এখনো গুরুত্বপূর্ণ ভূমিকা রাখতে পারে। কিন্তু প্রতিষ্ঠানগুলোর পরিচালকবর্গের নানা পশ্চাৎপদতা এবং ক‚পমণ্ডূকতা, কোনো কোনো মাদ্রাসা প্রতিষ্ঠানে আবার শিক্ষাকে মৌলবাদী রাজনৈতিক কার্যক্রমে অপব্যবহার করার অভিসন্ধি, মাদ্রাসাগুলোর পাঠক্রম ইত্যাদি কারণে তা কতটুকু যথাযথ ভূমিকা রাখতে পারছে তা নিয়ে সংশয় দেখা দেয়া স্বাভাবিক। প্রসঙ্গত উল্লেখ করা যায়, সাপ্তাহিক ২০০০-এর পক্ষ থেকে যুদ্ধাপরাধী জামায়াতে ইসলামীর নেতা গোলাম আযমকে কয়েক বছর আগে প্রশ্ন করা হয়েছিল, তার সন্তানদের কাউকে মাদ্রাসায় পড়তে দিয়েছিলেন কি না। তার উত্তর না-বাচক ছিল। এভাবেই আমাদের দেশের ধর্মবাদী দলগুলোর নেতারা নিজেদের সন্তানকে মাদ্রাসায় লেখাপড়া করতে না দিলেও মাদ্রাসা শিক্ষা টিকিয়ে রাখার জন্য সদাতৎপর। এমনকি মাদ্রাসা শিক্ষাকে সংস্কারেরও ঘোরতর বিরোধী বিভিন্ন ইসলামী দল।
 
সময় এসেছে, মহিলা মাদ্রাসাগুলো নিয়ে চিন্তা করার। তাদের কার্যক্রম ও শিক্ষার পরিবেশ খতিয়ে দেখার। শিক্ষা মন্ত্রণালয়, মাদ্রাসা শিক্ষা বোর্ডসহ সংশ্লিষ্ট কর্তৃপক্ষকে দ্রুত বিষয়টিতে মনোযোগ দিতে হবে। কেননা পৃথিবীর কোনো জনগোষ্ঠীই তার অর্ধেক জনসংখ্যাকে অন্ধকারে ও ক‚পমণ্ডূকতায় আচ্ছন্ন রেখে সামাজিক ও অর্থনৈতিকভাবে উন্নয়ন ঘটাতে পারে না। আমাদের রাষ্ট্র ও সমাজকে এগিয়ে নিয়ে যাওয়ার ¯^ার্থে, নারীদের শিক্ষিত করে তোলার স্বার্থে প্রয়োজন মহিলা মাদ্রাসাগুলোতে আধুনিক শিক্ষার পরিবেশ সৃষ্টি করা, যথোপযুক্ত অবকাঠামো সৃষ্টি করা।
 
 
 
 
 
 
 
 
 
ঢাকা
 
রাজধানীর
মহিলা মাদ্রাসা
 
ছোট ছোট জানালা বন্ধ, বদ্ধ রুম, বারান্দা কাপড়ে ঘেরাÑ ভেতরে চলছে মহিলা মাদ্রাসা। অধিকাংশ মাদ্রাসারই নেই কোনো বৈধতা। মাদ্রাসাগুলোতে মানা হচ্ছে না বোর্ডের নীতিমালা। যেহেতু মহিলা মাদ্রাসা তাই কেউ এর ভেতরে যেতে পারে না। ফলে সাধারণ মানুষ জানতেও পারে না ভেতরের পরিবেশ সম্পর্কে।
বাংলাদেশে, বিশেষত রাজধানীতে বিভিন্ন মাধ্যমের শিক্ষাপ্রতিষ্ঠান খুঁজে পাওয়া খুব কঠিন কাজ নয়। তাছাড়া মেয়ে শিক্ষার্থীদের জন্য মহিলা স্কুল, কলেজ তো আছেই, বর্তমানে মহিলা মাদ্রাসার সংখ্যাও দিন দিন বাড়ছে। সঠিক শিক্ষা গ্রহণের জন্য এসব শিক্ষাপ্রতিষ্ঠানের প্রয়োজন সুষ্ঠু পরিবেশের। লেখাপড়ার পাশাপাশি এখন অনেক মাদ্রাসায় ছাত্রীদের থাকা ও খাওয়াসহ আবাসিক ব্যবস্থাও রয়েছে। মহিলা মাদ্রাসাগুলোর পরিবেশ নিয়ে প্রায়ই শোনা যায় নানা কথা। বর্তমানে মহিলা মাদ্রাসার সংখ্যা এত বেড়ে গেছে যে, একটু খোঁজ নিলেই দেখা যাবে একই এলাকায় ছয় থেকে সাতটি বা তার বেশিও মাদ্রাসা রয়েছে। সম্প্রতি রাজধানীর বিভিন্ন এলাকায় বেশ কয়েকটি মহিলা মাদ্রাসা ঘুরে পাওয়া গেছে অনেক অবাক করা তথ্য।
 
মাদ্রাসার ভেতরের পরিবেশ
অন্ধকার মহিলা মাদ্রাসাগুলোর ভেতরের পরিবেশের বর্ণনা দিতে গেলে, একথায়, এটিই হলো সবচেয়ে উপযুক্ত শব্দ। মাদ্রাসায় প্রবেশের রাস্তা অত্যন্ত সঙ্কীর্ণ, তার ওপর এতটাই অন্ধকার যে মনে হবে সেখানে রাত নেমেছে। এত অন্ধকার থাকা সত্তেও সিঁড়িগুলোতে নেই কোনো বাতি বা ইলেকট্রিসিটির ব্যবস্থা। সিঁড়িগুলো পেরিয়ে ওপরে ওঠার সময় মনে হবে কোনো গুহার মধ্য দিয়ে হাঁটা হচ্ছে।
এরপর মাদ্রাসার ভেতরে প্রবেশ করলে দেখা যাবে, একটা ছোট ঘরে ৩০-৩৫ জন ছাত্রী একসঙ্গে পড়ছে। অবাক করা ঘটনা হলো, এই একটি রুমের মধ্যেই ছাত্রীদের থাকা-খাওয়া ও পড়া সবই করতে হয়। ছনটেক, দনিয়া, যাত্রাবাড়ীর জামি’আ ইসলামিয়া আশরাফুল উলুম মহিলা মাদ্রাসা ও এতিমখানার ভেতরে প্রবেশ করলে এই চিত্রই দেখা যাবে। বিল্ডিংয়ের ভেতরে অন্ধকার,  রুমগুলো খুবই সঙ্কীর্ণ একরুমে থাকছে ৩০ থেকে ৩৫ জন ছাত্রী তাদের পড়াশোনার সুব্যবস্থা রয়েছে এমনটা উল্লেখ করা হলেও ভেতরে গিয়ে দেখা যায় এই চিত্র। ছাত্রীরা বসে আছে মাটিতে আর পড়ার জন্য নেই কোনো টেবিল। সামনে চিকন বেঞ্চি আর তার চারপাশে ঘুরে বসে আছে ছাত্রীরা, যেখানে বই রাখার জায়গাও ঠিকমতো নেই। আবার একই রুমে একসঙ্গে দুই শ্রেণীর ছাত্রীদের ক্লাস নেয়া হচ্ছে। ছাত্রীরা চিৎকার করে পড়ছে, ফলে রুমে ঢুকেই মনে হবে যেন কোনো সমাবেশ চলছে। মহিলা মাদ্রাসা হলেও সেখানে কোনো মহিলা শিক্ষক নয় হুজুররাই ছাত্রীদের পড়াশোনা করান। তবে তার বসার স্থানটির চারপাশ পর্দা দিয়ে ঢেকে রাখা হয়। পর্দা এমনভাবে চারপাশ দিয়ে দেয়া যাতে ছাত্রীরা শিক্ষককে দেখতে না পায় আবার শিক্ষক ছাত্রীকে দেখতে না পায়। বিল্ডিংয়ের প্রতি তলায় একই রকম চিত্র। রুমগুলো দেখলেই বোঝা যাবে জানালার যথেষ্ট অভাব রয়েছে। তাই রুমটি হয়ে আছে অন্ধকার। রুমের মধ্যে কাপড় শুকানোর জন্য দড়ি রাখা হয়েছে। কাপড় শুকানোর জন্য বাইরে পর্যন্ত কোনো ব্যবস্থা করা হয়নি।
দক্ষিণ যাত্রাবাড়ীতে অবস্থিত আরেকটি মাদ্রাসা হলো নাফিসা খাতুন বালিকা মাদ্রাসা ও ইসলামী কিন্ডারগার্টেন। এই মাদ্রাসার ভেতরে যাওয়ার পথও একই অন্ধকার চিকন একটি গলির মধ্যে অবস্থিত। ভেতরে গেলে দেখা যাবে এর রুমগুলো আরো ছোট। সেই রুমে থাকছে প্রায় ২৫-৩০ জন ছাত্রী। মাটিতে ঘুমাতে হচ্ছে তাদের। অন্য মাদ্রাসায় পড়ার জন্য বেঞ্চের ব্যবস্থা থাকলেও এই মাদ্রাসার ভেতরে এমন কিছুই দেখা যায়নি। মাটিতে বই রেখেই পড়ছে ছাত্রীরা। এই মাদ্রাসার আরেকটি নিয়ম হলো, কর্তৃপক্ষের বেঁধে দেয়া সময়ের মধ্যেই খাবার খেতে হবে। এই বিষয়ে মাদ্রাসার এক আয়ার সঙ্গে কথা বললে জানা যায়, ‘আমরা যে সময় দেব সেই সময়ের মধ্যেই খানা খেতে হবে। পরে আর খানা খেতে পারবে না’। কখন তারা সময় দেয় সেটা জানতে চাইলে সে বলে, ‘সকালে সাড়ে ৭টা থেকে সাড়ে ৮টার মধ্যে খানা খেতে হবে আর দুপুরে একটা থেকে ২টার মধ্যে’।
তার কথায় বোঝা গেল এরপর আর খাবার দেয়া হয় না। আবার দেখা গেল, ছাত্রীরা নামাজ পড়ছে আর তার সামনে দিয়ে শিক্ষিকা হাঁটছে। নিচে এক ছাত্রী ঘুমিয়ে আছে, কিন্তু হাঁটাচলার সময় তার গায়ে পা লাগছে। দক্ষিণ যাত্রাবাড়ী এলাকায় ঘুরতে ঘুরতে পাওয়া গেল ২৭৫ নং ভবনে উম্মুল কুরা মহিলা মাদ্রাসা। এই মাদ্রাসায় সবাই ছোট বাচ্চা। এক শিক্ষিকা পড়াচ্ছেন।  তার সঙ্গে কথা বলে জানা গেল, মাদ্রাসাটি নতুন খোলা হয়েছে। ভেতরে কোনো অফিস রুমও পাওয়া গেল না। তিনি বললেন, ‘চাইলে ছাত্রীরা এখানে থাকতে পারে আবার বাসা থেকে এসেও পড়তে পারে। আমরা নতুন মাদ্রাসা ছোট করে শুরু করেছি তাই বেশি ছাত্রী নেই’।
 
মাদ্রাসার বাইরের পরিবেশ
বেশিরভাগ মাদ্রাসার বাইরের পরিবেশ শিক্ষাপ্রতিষ্ঠানের পরিবেশের সঙ্গে একেবারেই বেমানান। এমন মাদ্রাসাও দেখা গেছে, চারপাশে ময়লার খাল, রিকশার গ্যারেজের মাঝে মহিলা মাদ্রাসা। আবার এমনও দেখা গেছে, আবাসিক বাড়ির ভেতরে কয়েকটি রুম নিয়ে মাদ্রাসা তৈরি করা হয়েছে। এসব মাদ্রাসার আশপাশের পরিবেশ খুবই অ¯^াস্থ্যকর। এদিকে রাজধানীর বিভিন্ন মাদ্রাসার আশপাশের বাড়ি এবং এলাকার মানুষদের সঙ্গে কথা বলে জানা যায়, তাদের অনেকেই জানেন না মাদ্রাসার কার্যক্রম সম্পর্কে। তাদের বক্তব্য অনুযায়ী তারা শুধু মাদ্রাসার কর্মকাণ্ড পোস্টারেই দেখেন।
 
ছাত্রীদের অবস্থা
পরিচয় গোপন করে রাজধানীর বেশ কয়েকটি মাদ্রাসায় প্রবেশ করে দেখা গেছে, ছাত্রীরা সেখানে মানবেতর জীবনযাপন করছে। এক রুমের মধ্যে গাদাগাদি করে থাকছে। রুমের পরিবেশ ভালো না, তার ওপর রয়েছে মাদ্রাসার কষ্টকর নিয়ম। মাদ্রাসার ভেতরে বাইরের কেউ প্রবেশ করতে পারে না। তাই ছাত্রীদের সঙ্গে নতুন কারো পরিচয় হয় না। বাইরের কারো সঙ্গে কথাও বলতে পারে না তারা। সব সময় তাদের ছোট এই রুমের মধ্যে বন্দি থাকতে হয়। মাদ্রাসার কঠোর নিয়ম মেনে চলতে হয় তাদের। যার ফলে তারা মানসিকভাবে ভেঙে পড়ে এবং এটি তাদের ওপর বিরূপ প্রভাবও ফেলে। অনেক মাদ্রাসায় শারীরিক পরিশ্রমও করতে হয় যা একজন ছাত্রীর পক্ষে সম্ভবপর হয় না, তারপরও করতে হয়। অনেক মাদ্রাসায় আর্থিক সমস্যার কারণে ছাত্রীদের দুর্ভোগ পোহাতে হয়। মাদ্রাসার মধ্যে অনেক সময় নানা সমস্যা হয় তখন ছাত্রীদের এর মধ্যে থাকতে হয় এবং লেখাপড়া করতে হয়। মহিলা মাদ্রাসাগুলোতে মেয়েদের খুব বেশি পর্দা করতে হয়। ফলে তারা বাইরে যেতে পারে না। বাইরে থেকেও কেউ ভেতরে আসতে পারে না। তারা একটি বদ্ধপরিবেশে বেড়ে উঠছে। তারা বাইরের জগৎ থেকে আলাদা হয়ে পড়েছেন। যার ফলে পরবর্তী সময়ে তাদের নানা সমস্যার সম্মুখীন হতে হচ্ছে। মহিলা মাদ্রাসাগুলোতে মেয়েরা বাইরে খেলাধুলার কোনো পরিবেশ পায় না। এমনকি মাদ্রাসার ভেতরে তাদের জন্য কোনো বিনোদনের কোনো ব্যবস্থাই রাখা হয়নি। ছাত্রীরা নিজেদের মধ্যে বন্ধুত্ব গড়ে তুলতে পারে না। কারো সঙ্গে কিছু বিনিময় করতে পারে না। ছাত্রীদের কিছু যদি কেনার থাকে তবে তারা নিজেরা বাইরে গিয়ে কিনতে পারবে না, শিক্ষিকাকে বলতে হবে। বাইরে থেকে কেউ মাদ্রাসার ভেতর গেলে ছাত্রীরা তাকে দেখে যেন অবাক হয়ে তাকিয়ে থাকে। নতুন কারো সঙ্গে ঠিকমতো কথাও বলতে পারে না তারা। বোঝা যায়, তারা এই মাদ্রাসাগুলোর মধ্যে বন্দি থাকতে থাকতে মানসিক বৈকল্যের শিকার হচ্ছে। যার ফলে তাদের মানসিক এমনকি শারীরিক বিকাশ হচ্ছে না।
সরেজমিনে যেসব মাদ্রাসায় যাওয়া হয়েছে তার মধ্যে একটি মাদ্রাসা হলো জামি’আ ইসলামিয়া আশরাফুল উলুম মহিলা মাদ্রাসা ও এতিমাখানা। এই মাদ্রাসার ভেতরে পরিচয় গোপন করে প্রবেশ করে ছাত্রীদের সঙ্গে কথা বলা হলো। এক ছাত্রী বলল, ‘আমাদের মাদ্রাসার নিয়ম অনেক কঠিন। মাদ্রাসার ভেতরে কাউকে বান্ধবী বানানো যাবে না, অন্য কারো সিটে গিয়ে বিশ্রাম করা যাবে না। কারো জিনিস ব্যবহারও করা যাবে না।’
আরেকটি মাদ্রাসা নাফিসা খাতুন বালিকা মাদ্রাসা ও ইসলামী কিন্ডারগার্টেনের এক আয়া বলেন, ‘ছাত্রীরা নিজেদের খরচে রান্না করে খেতে পারে।’
এ বিষয়ে এক ছাত্রীকে জিজ্ঞেস করলে সে বলে, ‘আমাদের রান্না করে খেতে কষ্ট হয়। তবে চাইলে রান্না করে খেতে পারি’। এই মাদ্রাসার আরেকটি নিয়ম হলো, অভিভাবকরা সাক্ষাৎ করতে এলে তিন মিনিটের বেশি কথাবার্তা বলা যাবে না। কিন্তু কুশলাদি জানতেই তো  তিন মিনিটের বেশি সময় লাগে। এ বিষয়ে কর্তৃপক্ষের সঙ্গে কথা বললে জানা যায়, তারা ‘তিন মিনিটের একটু বেশি’ সময় দেন। ছাত্রীরা বাইরে যেতে পারে না, আবার অভিভাবকদের সঙ্গে সাক্ষাতের সময়ও খুবই সীমিত এতে করে তারা একটি মানসিক চাপের মধ্যে থাকে। অনেক মাদ্রাসায় ছাত্রীদের শারীরিকভাবে শাস্তিও দেয়া হয়। অভিযোগ পাওয়া গেল, ছাত্রীদের পড়ানোর সময় শিক্ষিকারা খারাপ আচরণও করেন। সরেজমিনে দেখা গেছে, শিক্ষিকারা ছাত্রীদের সঙ্গে জোরে জোরে কথা বলছে। মাদ্রাসার এসব কঠোর নিয়ম মানতে গিয়ে ছাত্রীরা মানসিকভাবে অসুস্থ হয়ে পড়ছে। এবং তাদের পরবর্তী জীবনে এসব ঘটনা নেতিবাচক প্রভাব ফেলছে।
 
মাদ্রাসার নিয়মকানুন
প্রত্যেক মাদ্রাসায় আছে নিজ¯^ নিয়মকানুন। মাদ্রাসায় অবস্থানরত ছাত্রীদের কঠোর নিয়মকানুনের মধ্যে থাকতে হয়। বিশেষ করে আবাসিক মহিলা মাদ্রাসাগুলোতে মাদ্রাসা কর্তৃপক্ষ খাবার তালিকা, ছাত্রীদের ব্যবহার সামগ্রী, ছাত্রীদের পালনীয় নিয়মাবলী, অভিভাবকদের জন্য নিয়মাবলী, সাক্ষাতের সময়, ছাত্রীদের বর্জনীয় বিষয় ইত্যাদি লিপিবদ্ধ করা আছে। কিন্তু বিভিন্ন মাদ্রাসায় অনুসন্ধানে জানা যায়, মাদ্রাসা কর্তৃপক্ষ তাদের নিজ¯^ নিয়মকানুনগুলো নিজেরাই  ঠিকমতো মানে না। মাদ্রাসার ভেতর মোবাইল ফোন নিষিদ্ধ হলেও সরেজমিনে দেখা যায়, শিক্ষিকরা ক্লাস চলাকালীন নিজেরাই মোবাইল ফোনে ব্যস্ত সময় কাটাচ্ছেন। যদিও ছাত্রীদের ক্ষেত্রে নিয়মটি কঠোরভাবে অনুসরণ করা হচ্ছে। সাক্ষাতের সময় নিয়েও রয়েছে বিভ্রান্তি। মাদ্রাসায় ছাত্রীদের সঙ্গে অভিভাবকদের সাক্ষাতের নির্দিষ্ট সময় মাদ্রাসা কর্তৃপক্ষ নির্ধারণ করার কথা থাকলেও তারা তা করছেন না। এ ব্যাপারে কথা হয় নাফিসা খাতুন বালিকা মাদ্রাসা ও ইসলামী কিন্ডারগার্টেনের এক আয়ার সঙ্গে। তিনি জানান, ‘আমরা যে সময় দেব সে সময়ের মধ্যেই আসতে হবে। না হলে দেখা হবে না।’ মাদ্রাসার বাইরে অবস্থানরত কয়েক অভিভাবকের সঙ্গে কথা বলে জানা যায়, মাদ্রাসা কর্তৃপক্ষের নির্দিষ্ট কোনো সময় নেই। তারা যখন বলবে তখনই দেখা করতে হবে।
 
পর্যাপ্ত বইয়ের অভাব
সরেজমিনে বেশ কয়েকটি মাদ্রাসায় গিয়ে দেখা যায়, তাদের লাইব্রেরিতে বইয়ের সংখ্যা খুবই কম। আবার বেশ কয়েকটির লাইব্রেরিও নেই। এ ব্যাপারে মাদ্রাসা কর্তৃপক্ষকে প্রশ্ন করলে তারা প্রশ্নের উত্তর এড়িয়ে যান। প্রত্যেক মাদ্রাসায় তাদের নিজ¯^ নিয়ম অনুযায়ী বইপত্র সংগ্রহ করার কথা। পাঠ্যবইয়ের বাইরে অন্য কোনো বই মাদ্রাসায় নিষিদ্ধ। কথা হয় জামি’আ ইসলামিয়া আশরাফুল উলুম মহিলা মাদ্রাসা ও এতিমখানার অফিসে কর্মরত এক আপার সঙ্গে। তিনি প্রতিবেদককে জানান, ‘আমাদের মাদ্রাসায় পাঠ্যবই ও নোট ব্যতীত অন্য কোনো বই যেমন গজল, উপন্যাস ইত্যাদি ছাত্রীদের কাছে রাখা বর্জনীয়।’ জ্ঞানার্জনের জন্য আরো অনেক বই তো আছে এমন প্রশ্নের জবাবে কোনো উত্তর দিতে রাজি হননি। অথচ মাদ্রাসা বোর্ডের নীতিমালা অনুযায়ী প্রত্যেক লাইব্রেরিতে কমপক্ষে ২ হাজার বই থাকতে হবে। বাংলাদেশের ইতিহাস, মুক্তিযুদ্ধ ইত্যাদি সংক্রান্ত কোনো ধরনের বই-ই মহিলা মাদ্রাসাগুলোর লাইব্রেরিতে দেখা যায়নি।
মাদ্রাসা ভবন
গত ১৪ জানুয়ারি (শনিবার) রাজধানীর বেশ কয়েকটি মাদ্রাসায় সরেজমিনে গিয়ে দেখা যায়, প্রায় প্রত্যেকটি মাদ্রাসার ভবনের কাজ অসমাপ্ত। ভবনের কাজ সম্পূর্ণ শেষ না হওয়ার কারণে মাদ্রাসার ভবনগুলো বেশ ঝুঁকিপূর্ণ হয়ে পড়েছে। বেশ কয়েকটি মাদ্রাসায় সিঁড়ি দিয়ে ওপরে ওঠার সময় দেখা যায় সিঁড়ির রেলিং নেই। এমনকি বারান্দায়ও গ্রিল দেয়া নেই। পশ্চিম যাত্রাবাড়ীর দয়াগঞ্জের নতুন রাস্তার মোড়ে ২৯/২ নম্বর ভবনের ৬ তলায় অবস্থিত জামিয়া আরাবিয়া মহিলা মাদ্রাসা। ভবনে ওঠার সময় দেখা গেল সিঁড়ির মধ্যে কোনো রেলিং নেই। সিঁড়ির ফাঁকা জায়গাগুলো খুব কম উচ্চতার দেয়াল দিয়ে ঘেরা। যার জন্য নিচের রাস্তায় কী হচ্ছে সব দেখা যায়, আবার নিচ দিক দিয়েও মাদ্রাসা ভবনে তাকালে সিঁড়ি দিয়ে কে কে যাচ্ছে, সব দেখা যাচ্ছে। ৬ তলায় ওঠার পর দেখা গেল মাদ্রাসার প্রধান দরজায় তালা মারা। ভবনের নিচের দোকানগুলোতে এবং ওই ভবনের ছাদে কর্মরত নির্মাণ শ্রমিকদের সঙ্গে কথা বলে জানা যায়, তারা এ ব্যাপারে কিছু জানে না। মাদ্রাসাটি বেশ কয়েকদিন ধরে বন্ধ আছে।
 
শিক্ষাব্যবস্থা ও ভাষা মাধ্যম
মাদ্রাসার শিক্ষাব্যবস্থায় ছাত্রছাত্রীর সাধারণ শিক্ষার পাশাপাশি ইসলাম ধর্মীয় শিক্ষা গ্রহণ করে। কিন্তু আমাদের দেশের মাদ্রাসার শিক্ষাব্যবস্থা দুধারায় বিভক্ত। একটি সরকারি বা আলিয়া মাদ্রাসা ধারা অন্যটি খারিজি বা কওমি মাদ্রাসা ধারা। সরকারি মাদ্রাসাগুলো সরকারি দানে পরিচালিত এবং মাদ্রাসা শিক্ষা বোর্ড ও ইসলামী বিশ্ববিদ্যালয় কর্তৃক প্রণীত শিক্ষাক্রম অনুসরণ করে। এসব মাদ্রাসার শিক্ষার স্তর প্রাথমিক স্তর বা এবতেদায়ি স্তর, মাধ্যমিক স্তর বা দাখিল, উচ্চ মাধ্যমিক বা আলিম, স্নাতক বা ফাজিল এবং স্নাতকোত্তর বা কামিল স্তরÑ এই পাঁচটি স্তরে বিভক্ত। প্রথম শ্রেণী থেকে পঞ্চম শ্রেণী পর্যন্ত এই ৫ বছরে ছাত্রছাত্রীদের প্রাথমিক শিক্ষা দেয়া হয়। প্রায় সব ধরনের মাদ্রাসাতেই এবতেদায়ি শিক্ষা দেয়া হয়। ৬ষ্ঠ থেকে ১০ম শ্রেণী পর্যন্ত এই ৫ বছরের শিক্ষা হচ্ছে দাখিল শিক্ষা। দাখিল পরীক্ষা এসএসসির সমমানের। এই পরীক্ষা অনুষ্ঠিত হয় বাংলাদেশ মাদ্রাসা শিক্ষা বোর্ডের অধীনে। দাখিলের পর ২ বছর আলিম স্তরÑ যা এইচএসসির সমমানের। উল্লেখ্য, দাখিল এবং ফাজিল শ্রেণীতেও বিজ্ঞান, মানবিক এবং ব্যবসায় শিক্ষা শাখা আছে। আলিম সম্পন্ন করার পর দুই বছর ফাজিল শিক্ষা এবং এরপরের স্তর হচ্ছে কামিল ডিগ্রি।
উত্তর ভারতে প্রতিষ্ঠিত মাদ্রাসাকে কেন্দ্র করে যে শিক্ষার ধারা চলে আসছে তাকে কওমি বা খারিজি মাদ্রাসা বলা হয়। আমাদের দেশে এ ধরনের মাদ্রসার সঠিক পরিসংখ্যান নেই। খারিজি বা কওমি ধারার মাদ্রাসায় ১২ শ্রেণীতে শিক্ষাদান করা হয়। শ্রেণীগুলো হচ্ছে  ১. দোয়াজাহম ২. ইজাজদাহম ৩. দাহম ৪. নাহম ৫. হাশতম ৬. ছশম ৭. পাঞ্চম ৮. ছাহরম ৯. ছুযম ১০. দুযম ১১. উলা ১২. দাওরা।
অনেক মাদ্রাসায় আরবি শিক্ষার পাশাপাশি বাংলা এবং অঙ্ক শিক্ষার কথা বললেও তা পড়ানো হয় শুধু পঞ্চম শ্রেণী পর্যন্ত। কয়েকটি মাদ্রাসায় সেটি অষ্টম শ্রেণী পর্যন্ত। আবার কয়েকটিতে শুধু আরবি পড়ানো হয়। মাদ্রাসার শিক্ষা পদ্ধতিতে বিভিন্ন শ্রেণীর আরবি নাম যেমন মক্তব প্রথম, দ্বিতীয়, এবতেদায়ি, মিজান, কুদুরি, হেদায়া ইত্যাদি ব্যবহার করা হয়। বেশ কয়েকটি মাদ্রাসায় আরবি, উর্দু, ফারসি ভাষার ব্যবহার সম্পর্কে জানা যায় এ ভাষাগুলোর সমš^য়ে নিজ¯^ সিলেবাস প্রণয়ন করা হয়। যাতে তাদের ভাষায়, ছাত্রীরা সাধারণ জ্ঞানের পাশাপাশি অন্য ভাষাতেও চর্চার মাধ্যমে আরো বেশি জ্ঞানচর্চা করতে পারে।
 
প্রবেশে বাধা
পরিচয় গোপন করে বেশ কয়েকটি মাদ্রাসাতে সরেজমিনে যেতে পারলেও কয়েকটিতে যাওয়া যায়নি। এমনি একটি মাদ্রাসা ছিল দক্ষিণ যাত্রাবাড়ীর ঘিঞ্জি গলির ভেতরে ২২৬/সি ৪তলার বিল্ডিংয়ে অবস্থিত ‘জান্নাতুল ফেরদৌস মহিলা মাদ্রাসা।’ এই মাদ্রাসায় প্রবেশের চেষ্টা করা হলে গেট না খুলে ভেতর থেকেই প্রশ্নের জবাব দেয়া হচ্ছিল। ভর্তির ব্যাপারে জানতে চাইলে প্রতিবেদককে পরে আসতে বলা হয়। কিন্তু নির্দিষ্ট দিন বা সময় দিতে অপারগতা প্রকাশ করা হয়। অথচ এ সময়, তাদের বিজ্ঞপ্তি অনুযায়ী, ভর্তির কার্যক্রম চলছিল। যাত্রাবাড়ী মোড়ের সামাদ ম্যানসন মার্কেট পেরিয়ে সামনে এগিয়ে এলে মেট্রো সিএনজি পাম্পের বিপরীত পাশে ৫তলার ভবনের ছাদে টিনে লেখা দেখা গেল একটি মাদ্রাসা ‘জামিয়া রাহমানিয়া ইসলামিয়া মহিলা মাদ্রাসা।’ সিঁড়ি দিয়ে ওপরে ওঠার সময় দেখা গেল বেশ কয়েকজন মাদ্রাসার ছাত্র বেঞ্চে পড়াশোনা করছে। মহিলা মাদ্রাসার কথা জিজ্ঞেস করা হলে তারা জানায়, মহিলা মাদ্রাসাটি বন্ধ আছে। কবে খুলবে তা তারা বলতে পারেনি। বাইরের সাইনবোর্ডে মহিলা মাদ্রাসা লেখা থাকলেও ভেতরে আপনারা কীভাবে পড়ছেন এমন প্রশ্নের জবাবে তারা গেট বন্ধ করে দেয়। কর্তৃপক্ষের খোঁজ করলেও মাদ্রাসা কর্তৃপক্ষের খোঁজ পাওয়া যায়নি।
 
মাদ্রাসার অর্থনৈতিক অবস্থা
মহিলা মাদ্রাসাগুলো আবাসিক হওয়াতে সেখানে অনেক ছাত্রী থাকা-খাওয়াসহ লেখাপড়া করে। তাই মাদ্রাসাগুলোর আর্থিক অবস্থা অবশ্যই ভালো হওয়া উচিত। কিন্তু দেখা গেছে, অনেক মাদ্রাসাই নতুন খোলা হয়েছে এবং এসব মাদ্রাসায় যে ছাত্রীরা লেখাপড়া করছে তাদের পর্যাপ্ত সুযোগ-সুবিধা দেয়া হচ্ছে না। ফলে ছাত্রীরা বিভিন্নভাবে সমস্যার সম্মুখীন হচ্ছে। যেসব সুযোগ-সুবিধার কথা বলে তাদের ভর্তি করা হচ্ছে, তারা এসবের কিছুই পাচ্ছে না। থাকা, খাওয়া, লেখাপড়ার ক্ষেত্রে যথেষ্ট সুযোগ-সুবিধা ছাত্রীরা পাবে এমন কথাই মাদ্রাসায় ভর্তি হওয়ার আগে কর্তৃপক্ষ বলে থাকেন। কিন্তু পরবর্তী সময়ে দেখা যায় অন্য কিছু। বিত্তশালী লোকের অনুদান, জাকাত, ওয়াক্ফ, বিদেশি সাহায্য ইত্যাদি হচ্ছে এসব মাদ্রাসার আয়ের উৎস। সরকার থেকে কোনো অনুদান বা তদারকির কোনো ব্যবস্থা নেই। তবে একটা ব্যবস্থা আছে সেটা হচ্ছেÑ যেহেতু এই মাদ্রাসা মোটামুটি ওয়াক্ফ বা চ্যারিটি হিসেবে সরকারের কাছে নথিভুক্ত হয়, সেহেতু তাদের সরকারের ট্যাক্সসহ কিছু কিছু খরচ দিতে হয় না। সরকারি এ সহায়তা মাদ্রাসার অবকাঠামো পরিচালনায় বড় ভ‚মিকা রাখছে।
কোনো কারণে অনুদান বন্ধ হয়ে গেলে মাদ্রাসাগুলো চরমভাবে আর্থিক সঙ্কটে পড়ে। তখন মাদ্রাসাগুলো ছাত্রীদের বেতন বাড়ায়, খাওয়া ও থাকার অর্থ  বাড়িয়ে দেয়। ছাত্রীরা তখন বাধ্য হয়েই বেশি বেতন দিয়ে লেখাপড়া করে। তাছাড়া আর্থিক সঙ্কটের কারণে মাদ্রাসাগুলো ভেতরের পরিবেশ সুন্দর করতে পারে না। রুম বাড়াতে পারে না। আবার অনেক সময় আর্থিক সমস্যা সমাধানের জন্য সিটের সংখ্যার চেয়ে বেশি ছাত্রীও ভর্তি করে থাকে।
আর্থিক সঙ্কটের বিষয়টি নিয়ে কথা হলো নাফিসা খাতুন বালিকা মাদ্রাসা ও ইসলামী কিন্ডারগার্টেন মাদ্রাসার এক কর্তৃপক্ষের সঙ্গে। তিনি জানান, আমাদের আর্থিক সঙ্কট রয়েছে। যার ফলে আমরা নিজ¯^ ভ‚মিতে মাদ্রাসা গড়ে তুলতে পারছি না। তাই মাদ্রাসার রুমগুলো কিছুটা ছোট। আর্থিক সঙ্কটের কারণে অনেক মাদ্রাসা বন্ধও হয়ে যায়। তখন এসব মাদ্রাসায় পড়–য়া ছাত্রীরা পড়ে ভীষণ সমস্যায়।
 
নিরাপত্তার অভাব
মহিলা মাদ্রাসার ভেতরের পরিবেশ সম্পর্কে সাধারণ মানুষের অজ্ঞতার জন্য প্রায় সময়ই নিরাপত্তাহীনতায় ভুগছে ছাত্রীরা। এছাড়া ধর্মান্ধতার কারণে অনেক পরিবার তাদের মেয়েরা মাদ্রাসাতে কেমন আছে তা জানতেও চায় না। এর একটা বড় কারণ বেশিরভাগ মাদ্রাসার ছাত্রীরা আসে দরিদ্র পরিবার থেকে। এর সুবিধা নিচ্ছেন এক শ্রেণীর অসৎ চরিত্রের হুজুর। তাই প্রায়ই শোনা যায়, দেশের প্রত্যন্ত অঞ্চলে মাদ্রাসার ছাত্রী ধর্ষণের অভিযোগ। গত বছর দেশের বেশ কয়েকটি মাদ্রাসায় ধর্ষণের অভিযোগে সেসব প্রতিষ্ঠানের শিক্ষকদের গণধোলাইয়ের ঘটনাও ঘটেছে। রাজধানীর কয়েকটি আবাসিক মাদ্রাসায় ছাত্রীদের সঙ্গে কথা বলে জানা যায়, মাদ্রাসার আয়ারা অনেক সময় বাইরে চলে গেলে ছাত্রীরা নিরাপত্তাহীনতায় ভোগে। মাদ্রাসার নিয়ম অনুযায়ী ভেতরে কারো সঙ্গে বান্ধবী না বানানোর নিয়ম কঠোরভাবে অনুসরণ করায় ছাত্রীরা সেই সময় অনেক উদ্বেগের মধ্যে কাটায়। এভাবে তারা তাদের মনের অবস্থা তাদের পরিবারের কাছেও বলার সাহস হারিয়ে ফেলে।
 
মাদ্রাসা কর্তৃপক্ষের বক্তব্য
ফোনে কথা হয় দক্ষিণ যাত্রাবাড়ীতে অবস্থিত নাফিসা খাতুন বালিকা মাদ্রাসা ও ইসলামী কিন্ডারগার্টেনের নাম প্রকাশে অনিচ্ছুক এক কর্মকর্তার সঙ্গে। তার কাছে মাদ্রাসার ভেতরের অ¯^াস্থ্যকর পরিবেশ সম্পর্কে জানতে চাইলে প্রথমে তা অ¯^ীকার করেন। পরে প্রতিবেদকের পর্যবেক্ষণ ¯^ীকার করে অর্থনৈতিক অবস্থার ওপর দায় চাপান। তিনি বলেন, ‘মাদ্রাসার আর্থিক সমস্যার কারণে আমরা বড় রুম নিতে পারছি না। ভালো সিস্টেম পাওয়া যায় না।’ ভালো সিস্টেমÑ সেটা কী জানতে চাইলে তা বলতে তিনি রাজি হননি। তিনি আরো বলেন, ভবিষ্যতে তাদের মাদ্রাসা নিজ¯^ জমিতে হবে। বেনবেইসের জরিপে সেই মাদ্রাসার নাম না থাকা প্রসঙ্গে তিনি জানান, ‘আমাদের মাদ্রাসা কয়েক মাস হলো চালু করেছি। জায়গায় জায়গায় পোস্টারিং করছি, আমাদের কাগজপত্র সব ঠিক আছে। ভবিষ্যতে আমরা জরিপে অংশগ্রহণ করব।’ তাহলে এখনো আপনাদের মাদ্রাসাটি মাদ্রাসা বোর্ডের অনুমোদন পায়নি কেনÑ এমন প্রশ্নের জবাবে তিনি ফোন রেখে দেন। এদিকে ছনটেক, দনিয়ায় জামি’আ ইসলামিয়া আশরাফুল উলুম মহিলা মাদ্রাসা ও এতিমখানা মাদ্রাসা সম্পর্কে কর্তৃপক্ষের কাছে জানতে চাইলে তারা মাদ্রাসার এক কর্তৃপক্ষের ফোন নম্বর দেয়। তার সঙ্গে ফোনে যোগাযোগ করা হলে জানা যায়, তিনি ভীষণ অসুস্থ। এছাড়াও উম্মুল কুরা মহিলা মাদ্রাসা, জান্নাতুল ফেরদৌস মহিলা মাদ্রাসা, জামিয়া আরাবিয়া মহিলা মাদ্রাসা কর্তৃপক্ষের সঙ্গে যোগাযোগের চেষ্টা করেও তাদের পাওয়া যায়নি।
 
বিগত সময়ে দেশে যত মাদ্রাসা ছিল
১৯৯৬ সালে আওয়ামী লীগ সরকার যখন ক্ষমতায় ছিল তখন দেশে মহিলা দাখিল মাদ্রাসার সংখ্যা ছিল ৩শ ৮৩টি। আলিম, ফাজিল এবং কামিল মহিলা মাদ্রাসা ছিল যথাক্রমে ৩শ, ৩৪ এবং ১টি। ২০০১ সালে ক্ষমতা ছাড়ার সময় মহিলা মাদ্রাসার সংখ্যা ছিল ৭শ ৮৪টি। এর মধ্যে দাখিল, আলিম, ফাজিল এবং কামিল মহিলা মাদ্রাসার সংখ্যা যথাক্রমে ৭শ ১, ৬১, ২১ এবং ৪টি।
২০০২ সালে বিএনপি-জামায়াত জোট সরকার ক্ষমতায় এলে মহিলা মাদ্রাসার সংখ্যা বেড়ে দাঁড়ায় ৮শ ২১টিতে। যার মধ্যে দাখিল ছিল ৭শ ৩৩টি, আলিম ৬৪, ফাজিল ২৩ এবং কামিলের সংখ্যা অপরিবর্তনীয় অর্থাৎ ৪টিই। বিএনপি সরকার ক্ষমতা ছাড়ার সময় দেশে মোট মহিলা মাদ্রাসার সংখ্যা ছিল ১ হাজার ১শ ৬৩টি। যার মধ্যে দাখিল ১ হাজার ৩৪টি, আলিম ৯৮টি, ফাজিল ২৪ এবং কামিল মাদ্রাসা ৭টি। এরপর তত্ত¡াবধায়ক সরকারের আমলে মাদ্রাসার পরিমাণ গিয়ে দাঁড়ায় ২০০৮ সালে ১ হাজার ১শ ৮৬টিতে। এর মধ্যে দাখিল মহিলা মাদ্রাসা ১ হাজার ৪৬, আলিম ১শ ৭, ফাজিল ২৫ এবং কামিল ৮টি। দেশ বিভাগের আগে ১৯৪৭ সালে দেশে পাবলিক মাদ্রাসা ছিল মাত্র দুটি, প্রাইভেট ৬শ ৬৪টি এবং অন্যান্য ছিল ১টি, মোট ৬শ ৬৭টি। এরপর ১৯৪৭ সাল থেকে ১৯৭১ সালে দেশে নতুন মাদ্রাসা প্রতিষ্ঠার সংখ্যা ছিল ১ হাজার ৭শ ৮২টি। এর মধ্যে পাবলিক ছিল এটি, প্রাইভেট ১ হাজার ৭শ ৭৮টি এবং অন্যান্য ছিল ৩টি। ১৯৭২ থেকে ১৯৯০ পর্যন্ত নতুন স্থাপিত মাদ্রাসা ছিল প্রাইভেট ৪ হজার ৪শ ১৯ এবং অন্যান্য ১৩টি। ১৯৯১ থেকে ২০০০ সাল পর্যন্ত নতুন স্থাপিত ২ হাজার ৬০টি। এর মধ্যে প্রাইভেট ২ হাজার ২৬ এবং অন্যান্য ৩৪টি। ২০০১ থেকে ২০০৮ সাল পর্যন্ত দেশে নতুন মাদ্রাসার পরিমাণ ৪শ ১৫টি। এর মধ্যে প্রাইভেট ছিল ৩শ ৮৮ এবং অন্যান্য ২৭টি।
 
শিক্ষক এবং ছাত্রী সংখ্যা
ব্যানবেইসের তথ্য মতে, ২০১০ সালে দাখিল ৬ হাজার ৬শ ৬০টি মাদ্রাসায় নারী শিক্ষকের সংখ্যা ছিল ৭ হাজার ১শ ৫১ জন। ছাত্রী সংখ্যা ছিল ৭ লাখ ৪৩ হাজার ৫শ ৬৬ জন। আলিম ১ হাজার ৪শ ৮৬টি মাদ্রাসায় শিক্ষিকা ২০৯১ এবং ছাত্রী সংখ্যা ছিল ২ লাখ ২১ হাজার ১শ ৯২ জন। ১০২১টি ফাজিল মাদ্রাসায় শিক্ষিকার সংখ্যা ১ হাজার ৩শ ৫৮ জন এবং ছাত্রী ছিল ১ লাখ ৭১ হাজার ৭শ ৫০ জন এবং কামিল ১শ ৯৪টি মাদ্রাসায় শিক্ষিকার সংখ্যা ৩শ ১১ এবং ছাত্রীর সংখ্যা ছিল ৩১ হাজার ১শ ৫০ জন।
 
মানা হচ্ছে না নিয়মনীতি
নতুন মাদ্রাসা গঠনে প্রায় সময়ই মানা হয় না নিয়মকানুন। ১৯৭৮ সালের মাদ্রাসা শিক্ষা অধ্যাদেশ অনুযায়ী মাদ্রাসা পরিচালনা করা হয়। নিয়ম অনুযায়ী যে কোনো ধরনের মাদ্রাসা স্থাপন করতে হলে মাদ্রাসার নামে রেজিস্ট্রিকৃত জমির দলিলের নকল কপি, নামজারিপত্র, মাদ্রাসার ক্যাম্পাসের মৌজা ম্যাপ ইত্যাদি সংযুক্ত করে মাদ্রাসা বোর্ডের অনুমতি নিতে হয়। মাদ্রাসার জমির পরিমাণ মেট্রো এলাকায় শূন্য দশমিক ২৫ একর, পৌর এলাকায় শূন্য দশমিক ৪৫ এবং মফ¯^ল এলাকায় শূন্য দশমিক ৬০ একর হতে হবে। এছাড়া মাদ্রাসায় পর্যাপ্ত পরিমাণে কক্ষ এবং আসবাবপত্র আছে কি না তা বোর্ডের পরিদর্শন প্রতিবেদনে উল্লেখ থাকতে হবে। অথচ নতুন মাদ্রাসা স্থাপনে এসব নিয়মকানুন ঠিকমতো মানা হয় না। অনেক মাদ্রাসায় দেখা গেছে, একটি ভবনের মধ্যে দুই থেকে তিনটি রুম নিয়ে মাদ্রাসা চালানো হচ্ছে। অনেক মাদ্রাসায় অফিস কক্ষও নেই।
এসব বিষয়ে কথা হয় বাংলাদেশ মাদ্রাসা বোর্ডের পরিদর্শক মো. শাফিউল উজ মুবীনের সঙ্গে। তিনি এ প্রতিবেদককে জানান বোর্ডের অপারগতার কথা। অবৈধ মাদ্রাসা স্থাপনের প্রশ্নে তিনি বলেন, ‘সরকার বোর্ডকে তেমন ক্ষমতা দেয় নাই, যার জন্য বোর্ড অবৈধ মাদ্রাসার বিরুদ্ধে ব্যবস্থা নিতে পারে না। এটার জন্য অবশ্যই সরকারকে উপযুক্ত ব্যবস্থা নিতে হবে।’ তিনি আরো জানান, ‘কিছু মাদ্রাসা অবশ্যই আছে যারা প্রাথমিক অবস্থায় বোর্ডের অনুমতি নিতে আসে না। পরবর্তী সময়ে যখন তাদের ছাত্রছাত্রীর সংখ্যা বেড়ে যায়, যখন তারা নিজ নামে বোর্ডের অধীনে পরীক্ষায় অংশ নিতে পারে না তখন তারা নিজ তাগিদেই বোর্ডের কাছে এসে অনুমোদন নিয়ে যায়।’
 
চট্টগ্রাম
 
 উচ্চ শিক্ষা নেয়া যাবে না
চাকরি করা যাবে না
 
আল্লাহকে সন্তুষ্ট রাখার পাশাপাশি মেয়েটিও সুরক্ষা পাবে বিশৃক্সখল সামাজিক পরিস্থিতি ও অজানা বিপদ থেকে এই দৃষ্টিকোণ থেকে সাতকানিয়ার এক প্রবাসী আজগর আলী একমাত্র মেয়ে নূরনাহারকে ভর্তি করেছিলেন চট্টগ্রামের এক মহিলা মাদ্রাসায়। হোস্টেলে থেকে দাখিল (এসএসসি) বা আলিম (এএসসি) পাস করার পর মেয়েকে উপযুক্ত কোথাও বিয়ে দিয়ে চিরদিনের জন্য চিন্তামুক্ত হতে চেয়েছিলেন তিনি।
বাবার ইচ্ছা পূরণ করতে হোস্টেলে থেকে পড়ালেখা চালিয়ে যাচ্ছিলেন নূর-নাহার। এরই মাঝে ডানা মেলে নূরনাহারের স্বপ্নটি। স্বপ্ন দেখেন তিনি, মাদ্রাসা থেকে উচ্চ মাধ্যমিক শেষ করার পর বিশ্ববিদ্যালয়ে ভর্তি হবেন, উচ্চ শিক্ষা নিয়ে নিজের পায়ে দাঁড়াবেন। দাখিল ও আলিমে যথারীতি এ প্লাসও পেলেন। কিন্তু বদলি সনদ (টিসি) নিয়ে স্বপ্নের ক্যাম্পাসে যখনই পা রাখতে যাবেন, তখনই মাদ্রাসা কর্তৃপক্ষের বাধার মুখে পড়লেন তিনি। অনেক অনুনয়, বিনয়ের পরও বদলি সনদ (টিসি) জুটল না তার কপালে। মাদ্রাসা কর্তৃপক্ষের সাফ জবাব কোনো টিসি দেয়া হবে না, এই মাদ্রাসাতেই পড়তে হবে। অগত্যা সেই মাদ্রাসাতেই ফাজিল (ডিগ্রি) ক্লাসে ভর্তি হতে হলো নূরনাহারকে। এরপর ফাজিল দ্বিতীয় বর্ষে পা রাখার সঙ্গে সঙ্গে বাবার পরিচিত এক প্রবাসীর সঙ্গে বিয়ের মধ্যদিয়ে অপমৃত্যু ঘটল নূরনাহারের উচ্চ শিক্ষা নিয়ে নিজের পায়ে দাঁড়ানোর স্বপ্নের।
কেবল নূরনাহার নয়, চট্টগ্রামের মহিলা মাদ্রাসায় পড়তে আসার পর যারা ‘স্বপ্ন’ দেখেন তাদের সেই ‘স্বপ্ন’র এভাবেই প্রতিনিয়ত মৃত্যু ঘটছে।
জানা গেছে, জামেয়া আহমদিয়া সুন্নিয়া আলীয়া মহিলা মাদ্রাসা, সলিমা সিরাজ মহিলা মাদ্রাসা, আল হুমায়রা মাদ্রাসা, আয়েশা সিদ্দিকা মহিলা মাদ্রাসা, কামাল ইশকে মোস্তফা মহিলা মাদ্রাসা, চট্টগ্রাম মহিলা মাদ্রাসাসহ ছোট বড় প্রায় ১৫টি মহিলা মাদ্রাসা রয়েছে চট্টগ্রাম মহানগরীতে। এর মধ্যে প্রথম তিনটি মাদ্রাসা এমপিওভুক্ত। বাকিগুলো চলে ব্যক্তিউদ্যোগে, শিক্ষার্থীদের দেওয়া বেতনে। ষোলশহরে অবস্থিত জামেয়া আহমদিয়া সুন্নিয়া আলিয়া মহিলা মাদ্রাসার নার্সারি থেকে আলিম পর্যন্ত (উচ্চ মাধ্যমিক) ১ হাজার ৮ জন, জামালখানের সলিমা সিরাজ মাদ্রাসায় নার্সারি থেকে ফাজিল পর্যন্ত ৯শ জন, লালখানবাজার এলাকায় আল হুমায়রা মাদ্রাসায় ১ হাজার জন শিক্ষার্থী সব মাদ্রাসায় আবাসিক-অনাবাসিক মিলিয়ে শিক্ষার্থীর সংখ্যা অন্তত ১০ হাজার। বেতন ও মোটা অঙ্কের হোস্টেল ফি দিয়ে চট্টগ্রামের বিভিন্ন উপজেলা থেকে এসেছেন তারা। এদের মধ্যে কক্সবাজার, পটিয়া, সাতকানিয়া ও লোহাগাড়া অঞ্চলের শিক্ষার্থীই বেশি বলে জানা গেছে। নির্দিষ্ট এই গণ্ডির বাইরে অন্য  আর কিছু যেন ভাবতে চান না তারা! ভাবতে দেয়াও হয় না।
অবস্থাদৃষ্টে মনে হয়, মহিলা মাদ্রাসার ছাত্রীদের যেন স্বপ্ন দেখতে নেই, চাকরি করতে নেই। পুরনো ধ্যান-ধারণা থেকে এখনো বেরিয়ে আসতে পারছে না মাদ্রাসায় অধ্যয়নরত ছাত্রী, তাদের অভিভাবক, শিক্ষকসহ সংশ্লিষ্টদের অনেকেই। অভিযোগ আছে, মাদ্রাসা শিক্ষা শেষ করে কেউ কলেজ-বিশ্ববিদ্যালয় ভর্তি হতে চাইলেই নেমে আসে টিসি আটকিয়ে রাখাসহ নানা বাধা-বিপত্তি, বিধিনিষেধ।
জানা যায়, এসব মাদ্রাসার কোনো ছাত্রী চাইলেও দাখিল বা আলিম শেষ করার পর বাইরের কলেজ-বিশ্ববিদ্যালয়ে পড়তে পারেন না। মাদ্রাসা কর্তৃপক্ষের সেকেলে নিয়ম ও অভিভাবকদের পশ্চাৎপদ দৃষ্টিভঙ্গির কাছে হার মানে তাদের ছাত্রীর ইচ্ছাশক্তি। এ ক্ষেত্রে এক অভিভাবকের বক্তব্য হচ্ছে, ধার্মিক ও পর্দাশীল হয়ে আল্লাহ, রাসুলের পথে জীবন-যাপন করার জন্যই মূলত মাদ্রাসা শিক্ষা। কলেজ-বিশ্ববিদ্যালয়ে পড়তে গেলে সেই পর্দাশীলতা আর থাকল কোথায়?
তবে চট্টগ্রাম জামেয়া আহমদিয়া সুন্নিয়া মহিলা মাদ্রাসার অধ্যক্ষ মাওলানা সারোয়ার উদ্দিনের মতে, চট্টগ্রামের মাদ্রাসাগুলো থেকে বেরিয়ে ছাত্রীরা কলেজ-বিশ্ববিদ্যালয়ে পড়তে পারছে না এ কথা ঠিক নয়। ঢাকা ও চট্টগ্রাম বিশ্ববিদ্যালয়ের আন্তর্জাতিক সম্পর্ক বিভাগ, অর্থনীতি বিভাগসহ বিভিন্ন বিভাগে সুনামের সঙ্গে লেখাপড়া করছে মাদ্রাসা উত্তীর্ণ বেশ কয়েক ছাত্রী। মাদ্রাসায় লেখাপড়া করে কোনো মেয়ে বাইরে চাকরি করছে কি না, কর্মক্ষেত্রে প্রতিষ্ঠিত হয়েছে এমন উদাহরণ আছে কি না জানতে চাইলে তিনি বলেন, মাদ্রাসায় লেখাপড়া শেষে প্রতিযোগিতামূলক জায়গায় চাকরি না করলেও পর্দাশীল পরিবেশে কেউ কেউ শিক্ষকতা করছে।
সলিমা সিরাজ মহিলা মাদ্রাসার অধ্যক্ষ মাওলানা নূরনবী স্বীকার করেন, তার মাদ্রাসায় যারা পড়তে আসে তাদের লেখাপড়া শেষে বাইরে চাকরি করা বা উচ্চ শিক্ষার তেমন সুযোগ থাকে না। তিনি জানান, আলিম (উচ্চ মাধ্যমিক) ও ফাজিল (ডিগ্রি) পড়ার সময়ই বেশিরভাগ মেয়ের বিয়ে হয়ে যায়। কোনো মেয়ে তার প্রতিষ্ঠান থেকে টিসি নিয়ে অন্য কোথাও পড়তে চাইলে তিনি কোনো আপত্তি করেন না বলেও জানান তিনি।
 
মৌলভীবাজার
 
বিশেষ দিনগুলোতে জাতীয় সংগীত বাজানো হয় না
 
বাংলাদেশ মাদ্রাসা শিক্ষা বোর্ডের হিসাব অনুযায়ী মৌলভীবাজার জেলায় মোট ৫৪টি মাদ্রাসা রয়েছে। এর মধ্যে ৪১টি দাখিল, ৪টি আলিম, ৮টি ফাজিল ও ১টি কামিল মাদ্রাসা। তবে সরকারি হিসাবে ৫৪টি মাদ্রাসা থাকলেও এ জেলার সাতটি উপজেলার আনাচে-কানাচে অননুমোদিতভাবে গড়ে ওঠা মাদ্রাসার সংখ্যা তিন শতাধিক। একটি বেসরকারি সংস্থার হিসাব অনুযায়ী বর্তমানে মৌলভীবাজার জেলায় রয়েছে ৩শ ১৫টি মাদ্রাসা। এবতেদায়ি মাদ্রাসা ৫৩, দাখিল মাদ্রাসা ২৭, আলিয়া মাদ্রাসা ৫, ফাজিল মাদ্রাসা ১৩, কামিল মাদ্রাসা ৮টি, ফোরকানিয়া মাদ্রাসা ১শ ১৪টি, হাফিজিয়া ৫৫টি ও কওমি ৩৯টি।
মৌলভীবাজার জেলায় মহিলা মাদ্রাসার সংখ্যা বাংলাদেশ মাদ্রাসা শিক্ষা বোর্ডের হিসাব অনুযায়ী মাত্র ছয়টি। এগুলো হলো বড়লেখা উপজেলার তারাদরম মহিলা দাখিল মাদ্রাসা, ইটাউড়ি মহিলা দাখিল মাদ্রাসা, সাহেরা মুক্তাদির মহিলা দাখিল মাদ্রাসা, শাহবাজপুর হাফিজিয়া মাদ্রাসা, মৌলভীবাজার সদর উপজেলায় নওমৌজা জগতপুর দাখিল মহিলা মাদ্রাসা, বড়কাপন মহিলা দাখিল মাদ্রাসা এবং জুড়ী উপজেলায় জায়ফরনগর ইসলামীয়া মহিলা দাখিল মাদ্রাসা। কিন্তু বাস্তবে অনুমোদিত ও অনুমোদন ছাড়া গড়ে ওঠা মোট নারী মাদ্রাসার সংখ্যা অর্ধশতাধিক। এসব মহিলা মাদ্রাসায় শিক্ষার্থীদের অধিকার এবং নিরাপত্তা নিশ্চিতকরণে মাদ্রাসা শিক্ষক ও কর্তৃপক্ষের ওপর ক্রমশ আস্থা হারিয়ে ফেলছেন অভিভাবকরা। মহিলা মাদ্রাসাগুলো সুষ্ঠুভাবে পরিচালনায় বাধা হিসেবে কর্তৃপক্ষ ও অভিভাবকরা বেশ কটি কারণ চিহ্নিত করেছেন। প্রধান কারণগুলো হলোÑ মাদ্রাসায় আসা-যাওয়ার পথে বখাটে কর্তৃক ছাত্রীদের মানসিক নির্যাতন, মাদ্রাসা শিক্ষা বোর্ডের সঠিক তদারকির অভাব, মাদ্রাসাগুলো এমপিওভুক্তকরণে সংশ্লিষ্ট কর্তৃপক্ষের সদিচ্ছার অভাব ইত্যাদি। এছাড়া অধিকাংশ মাদ্রাসায় বিশেষ করে মহিলা মাদ্রাসায় চলছে অনিয়ম-অব্যবস্থাপনা। অধিকাংশ মহিলা মাদ্রাসায় বাংলাদেশ মাদ্রাসা শিক্ষা বোর্ডের নিয়মনীতি অনুসরণ হয় না বলেও অভিযোগ রয়েছে। অনেক সময় মাদ্রাসাগুলোতে নিয়মিত ক্লাস হয় না। ছাত্রীরা এ বিষয়ে অভিযোগ করলে কর্তৃপক্ষ কোনো পদক্ষেপ নেন না।
বড়লেখা উপজেলার উত্তর শাহবাজপুর ইউনিয়নের পূর্ব শাহবাজপুর গ্রামের এক মাদ্রাসা শিক্ষার্থীর অভিভাবক নাম প্রকাশ না করার শর্তে জানান, তাদের এলাকার শাহবাজপুর মাদ্রাসায় বিশেষ দিনগুলোতেও জাতীয় সংগীত বাজানো হয় না। বেশ কিছুদিন যাবত এ রেওয়াজ চললেও কর্তৃপক্ষ বা এলাকাবাসী এ ব্যাপারে নির্বিকার। এ ব্যাপারে মাদ্রাসা কর্তৃপক্ষের সঙ্গে যোগাযোগের চেষ্টা করেও তাদের বক্তব্য নেয়া সম্ভব হয়নি।
বড়লেখা উপজেলার ইটাউড়ী মহিলা দাখিল মাদ্রাসার সুপার মো. আবদুল আহাদ খান মাদ্রাসায় অনিয়ম-অব্যবস্থাপনা বিষয়ে দ্বিমত পোষণ করে জানান, ১৯৯৩ সালে সৈয়দ আবদুর রাজ্জাক এ মাদ্রাসাটি প্রতিষ্ঠা করেন। বর্তমানে এ মাদ্রাসায় বিভিন্ন ক্লাসে রয়েছে ৪শ ৫৬ ছাত্রী। তিনি জানান, দাখিল ও আলিম পরীক্ষায় তার মাদ্রাসার ফল ঈর্ষণীয়। ২০০৭ সালের দাখিল পরীক্ষায় তার প্রতিষ্ঠানে ৫টি জিপিএ-৫সহ পাসের হার ৯৭ শতাংশ, ২০০৮ সালে ৯৭ শতাংশ,  ২০০৯,  ২০১০ ও ২০১১ সালে ১০০ শতাংশ। আলিম পরীক্ষায় ২০০৭ সালে ৯৪ শতাংশ, ২০০৮ সালে ১০০ শতাংশ, ২০০৯ সালে ৯২ শতাংশ, ২০১০ সালে ৯৪ শতাংশ এবং ২০১১ সালে ১০০ শতাংশ। এত ভালো ফল করার পর এ মাদ্রাসায় ইসলামী শিক্ষা নিয়ে কারো কোনো বিরূপ মন্তব্যের সুযোগ নেই বলে তিনি জানান।
একই উপজেলার তারাদরম মহিলা দাখিল মাদ্রাসার সুপার আবদুল মান্নান জানান, এলাকাবাসীর সার্বিক সহায়তায় ২০০৫ সালে মাদ্রাসাটি প্রতিষ্ঠিত হয়। প্রতিষ্ঠার সময়ে এ মাদ্রাসায় ছাত্রীসংখ্যা ছিল ৫০। বর্তমানে ছাত্রী সংখ্যা ৮০ জন। গত বছরের দাখিল পরীক্ষায় তার প্রতিষ্ঠানের ১০ জন পরীক্ষার্থী অংশ নিয়ে ৮ জন উত্তীর্ণ হয়। মাদ্রাসা চালাতে বিভিন্ন সমস্যয় পড়তে হয় এটি ¯^ীকার করে তিনি জানান, মাদ্রাসায় আসা-যাওয়ার পথে বখাটেদের অত্যাচার রয়েছে। সব সময় ইচ্ছা করলেও মাদ্রাসা শিক্ষা বোর্ডের নিয়মনীতি মেনে চলা সম্ভব হয় না। ভূমি সমস্যার কারণে মাদ্রাসাটি এমপিওভুক্ত করাও সম্ভব হয়নি। এসব সমস্যায় মাদ্রাসাটি চলছে খুঁড়িয়ে খুঁড়িয়ে।
মৌলভীবাজার সদর উপজেলার নওমৌজা জগতপুর দাখিল মহিলা মাদ্রাসার সুপার সৈয়দ মুহিদ উদ্দিন জানান, ১৯৫০ সালে এলাকার লন্ডন প্রবাসী হাজী কাপ্তান মিয়া মাদ্রাসাটি প্রতিষ্ঠা করেন। বর্তমানে মাদ্রাসাটিতে তিন শতাধিক ছাত্রী রয়েছে। তিনি দাবি করেন মাদ্রাসা শিক্ষা বোর্ডের আইন মেনে চলছে মাদ্রাসাটির কার্যক্রম। তিনি জানান, সাধারণ শিক্ষায় যে ধরনের সুযোগ-সুবিধা বিদ্যমান মাদ্রাসা শিক্ষায় সে ধরনের সুযোগ-সুবিধা নেই। মাদ্রাসার কার্যক্রম পরিচালনা করা অত্যন্ত দুরূহ ব্যাপার। আর মহিলা মাদ্রাসা পরিচালনা করা তো আরো কঠিন কাজ।
 
গাইবান্ধা
 
মাদ্রাসা তত্তাবধানের কেউ নেই
 
গাইবান্ধা জেলার মহিলা দাখিল, ফাজিল ও কওমি মাদ্রাসাগুলোতে নেই শিক্ষার পরিবেশ শিক্ষার মানও নিম্ন। এসব মাদ্রাসা তত্ত¡াবধানের দায়িত্ব উপজেলা নির্বাহী অফিসার, শিক্ষা অফিসার ও জেলা শিক্ষা অফিসারের ওপর বর্তালেও প্রকৃত পক্ষে কেউই তদারক করেন না।
এ জেলার ছয়টি উপজেলায় মহিলা এমপিওভুক্ত সিনিয়র ফাজিল মাদ্রাসা রয়েছে একটি, যা পলাশবাড়ী উপজেলা সদরে। আর দাখিল মাদ্রাসা রয়েছে ১৭টি।
মহিলা মাদ্রাসাগুলোতে প্রয়োজনীয় অবকাঠামো, বসার বেঞ্চ, শ্রেণী কক্ষ, পানির সমস্যা অত্যন্ত প্রকট। টয়লেটও মানসম্পন্ন নয়। মাদ্রাসার কম বয়সী শিক্ষার্থীদের মধ্যে ইদানীং বোরখা পরে মাদ্রাসায় যাওয়ার প্রবণতা বাড়ছে। আরবি ভাষা, কোরআন ও হাদিস শিক্ষার ওপর এখানে গুরুত্ব বেশি দেয়া হয়।
এ ব্যাপারে জেলার সবচেয়ে বড় পলাশবাড়ী ফাজিল মাদ্রাসার পরিচালনা কমিটির সভাপতি নুর“জ্জামান প্রধান বলেন, মাদ্রাসায় ছাত্রীদের বোরখা বা হিজাব পরে আসতে হবে, এমন কোনো বাধ্যবাধকতা বা প্রাতিষ্ঠানিক নির্দেশনা নেই। তবে যারা সাধারণত মাদ্রাসায় পড়াশোনা করে তাদের পরিবারিক মানসিকতা এবং ধর্মীয় বিষয়াদি কোরআন ও হাদিস অধ্যয়নের কারণে মাদ্রাসাগুলোর শতকরা ৮৫ শতাংশ ছাত্রীই বোরখা পরে শি¶াপ্রতিষ্ঠানে যাতায়াত করে।
পলাশবাড়ী উপজেলা সদরে ডিগ্রি মানের ফাজিল মাদ্রাসাটি শুধু এই উপজেলার নয়, জেলার একমাত্র মহিলা মাদ্রাসা। যার ছাত্রী সংখ্যা সাড়ে ৭শ। ছাত্রীদের যে কোনো পরীক্ষার আগে ৬ মাস বিদ্যালয়ের আবাসিক ভবনে অবস্থান করে শিক্ষা নেয়া ছাত্রীদের জন্য মাদ্রাসা কর্তৃপক্ষ বাধ্যতামূলক করেছে।
মহিলা দাখিল মাদ্রাসাগুলোর মধ্যে গোবিন্দগঞ্জ উপজেলার মহিমাগঞ্জের পুনতাইড় আগপাড়া, মোগলটুলি এবং গোলাপবাগ এ তিনটি দাখিল মাদ্রাসার মধ্যে শুধু গোলাপবাগ মাদ্রাসা এমপিওভুক্ত এবং এর ছাত্রী সংখ্যা ২শ। আর অন্য দুটির ছাত্রী সংখ্যা ১শ ৫০ জন হলেও প্রতিদিন উপস্থিতি ৪০ থেকে ৭০ জনের বেশি নয়। এই উপজেলায় একমাত্র বেসকারি মহিলা কওমি মাদ্রাসা হচ্ছে মদিনাতুল উলুম দার“ল সুন্না আরাবিয়া মাদ্রাসা। এই আবাসিক মাদ্রাসার ছাত্রী সংখ্যা হলো ২১ জন। এর মধ্যে ১৫ জন ছাত্রী মাদ্রাসায় থেকে শুধু হেফজে কোরআন ও হাদিস বিষয়ে শিক্ষা লাভ করে। শুধু কোরআনে হাফেজ হওয়াই এই কওমি মাদ্রাসা শিক্ষার লক্ষ্য। অন্য কোনো বিষয়ে শিক্ষা এখানে দেয়া হয় না। ফলে  প্রকৃতপক্ষে কোরআন শিক্ষার আড়ালে এসব কোমলমতি শিক্ষার্থীদের অন্য কোনো আদর্শে অনুপ্রাণিত করে তোলার যথেষ্ট সুযোগ এ ধরনের প্রতিষ্ঠানে রয়েছে।
সুন্দরগঞ্জ উপজেলার চণ্ডিপুর ইউনিয়নের সীচা শুভজান দাখিল মাদ্রাসা, তারাপুরের চাচিয়া মীরগঞ্জ দাখিল মাদ্রাসা, ছাপড়হাটীর ছড়ারকুটি ও বাগানের ঘাট দাখিল মাদ্রাসা, সুন্দরগঞ্জ উপজেলা দাখিল মাদ্রাসাসহ শান্তিরাম ইউনিয়নে রয়েছে পাঁচগাছী শান্তিরাম দাখিল মাদ্রাসা। এই ছয়টি মহিলা মাদ্রাসার মধ্যে মাত্র দুটি মাদ্রাসা সরকারি এমপিওভুক্ত। এসব মাদ্রাসায় ছাত্রী সংখ্যা ৫০ থেকে ৮০ জনের বেশি নয়। এছাড়া মাদ্রাসাগুলোর অবকাঠামো, শ্রেণী কক্ষ, বসার বেঞ্চের অভাবসহ একেবারে বেহাল অবস্থা।
সাঘাটার কামালেরপাড়ার সুজলপুর এবং ঘুড়িদহ ইউনিয়নের চিনিরপটল মহিলা দাখিল মাদ্রাসা দুটির একটিও এমপিওভুক্ত নয়। অবৈতনিক শিক্ষকদের দ্বারা প্রতিদিন গড়ে ৪০ থেকে ৫০ জন ছাত্রী নিয়ে শুধু নামেই চলছে এ দুটি প্রতিষ্ঠান।
সাদুল্যাপুর উপজেলায় রয়েছে পাঁচটি মহিলা দাখিল মাদ্রাসা। এর মধ্যে উপজেলা সদরের মাদ্রাসা একটু ভালোভাবে চলছে। অন্যগুলোর অবস্থা তথৈবচ অথচ দেখার কেউ নেই।
গাইবান্ধা সদর উপজেলার একমাত্র মহিলা মাদ্রাসা কামারজানি ইউনিয়নের নয়াবন্দর দাখিল মাদ্রাসা। এমপিওভুক্ত প্রতিষ্ঠান হলেও ছাত্রী সংখ্যা ১শ ৪০ জনের বেশি নয়। শিক্ষা মানসম্পন্ন না হওয়ায় ছাত্রী সংখ্যা কমছে।
 
বিশিষ্টজনদের প্রতিক্রিয়া
 
নূরুল ইসলাম নাহিদ, মন্ত্রী, শিক্ষা মন্ত্রণালয়
 
বাংলাদেশে মাদ্রাসা শিক্ষা প্রসার লাভ করে আশির দশকের পর থেকে। শহর থেকে প্রত্যন্ত অঞ্চলে মাদ্রাসার বিস্তার ঘটে। মাদ্রাসা শিক্ষার মধ্য দিয়ে দেশে ধর্মীয় শিক্ষার প্রসার ঘটে। এ সময় সারাদেশেই মহিলা মাদ্রাসা গড়ে ওঠে। মেয়েদের জন্য আলাদাভাবে ধর্মীয় শিক্ষা ও জ্ঞানের আলো বিস্তারের জন্য মহিলা মাদ্রাসা গড়ে তোলা হয়। অপ্রিয় হলেও সত্য, জ্ঞানের আলো বা ইসলামী শিক্ষা বিস্তারের জন্য যে মহিলা মাদ্রাসা গড়ে তোলা হয় বাস্তবে তা সফলতা লাভ করেনি। বরং ২০০১ সালের পর থেকে এসব মাদ্রাসা ঘিরে ধর্মান্ধ রাজনীতির চর্চা হয় বলে অভিযোগ ওঠে। অনেক জঙ্গি মাদ্রাসাকে ঢাল হিসেবে ব্যবহার করা শুরু করে। বর্তমান সরকার ক্ষমতায় এসে সেই চর্চা বন্ধ করেছে। অর্থাৎ মাদ্রাসাকে জঙ্গিদের নিরাপদ ঘাঁটি হিসেবে ব্যবহার করা থেকে বিরত রাখতে সক্ষম হয়েছে। শিক্ষানীতি প্রণয়ন করা হয়েছে। মাদ্রাসা শিক্ষাকে আধুনিক ও যুগোপযোগী করা হচ্ছে। মহিলা মাদ্রাসাগুলোতে ইসলামী শিক্ষার পাশাপাশি সাধারণ শিক্ষা দেয়ার ব্যবস্থা করা হয়েছে। ফলে মহিলা মাদ্রাসাগুলোতে একটি গুণগত পরিবর্তন এসেছে। এই পরিবর্তনের ধারা অব্যাহত থাকলে  মহিলা মাদ্রাসা সম্পদে পরিণত হবে। সরকারের লক্ষ্য ও উদ্দেশ্য বাস্তবায়িত হবে।
 
মোঃ মজিবর রহমান
এমপি, সভাপতি, ধর্মবিষয়ক মন্ত্রণালয় সম্পর্কিত স্থায়ী কমিটি
 
বাংলাদেশে ইসলামী শিক্ষার প্রসারে মাদ্রাসা বড় ধরনের ভ‚মিকা রেখে আসছে। প্রত্যেক মুসলিম নর-নারীর ইসলাম সম্পর্কে জ্ঞান থাকা প্রয়োজন। বাংলাদেশে মহিলা মাদ্রাসাগুলোতে শুধু মেয়েদের শিক্ষা দেয়া হয়। ইসলামী নিয়মকানুন রীতিনীতি অনুসরণ করে এ মাদ্রাসাগুলো পরিচালনা করা হয়। জোট সরকারের সময় বিভিন্ন মাদ্রাসার বিরুদ্ধে জঙ্গিদের শেল্টার দেয়ার অভিযোগ ওঠে। বর্তমান সরকার এ ব্যাপারে সতর্ক রয়েছে। অভিযুক্ত মাদ্রাসাগুলোতে মনিটরিং করা হচ্ছে। ধর্মীয় শিক্ষা জীবনে প্রয়োজন রয়েছে। কিন্তু ধর্মের নামে জঙ্গিবাদ গড়ে উঠুক এটা কেউ চায় না। সরকার মাদ্রাসা শিক্ষাকে আরো যুগোপযোগী করার চিন্তাভাবনা করছে।
 
রাশেদ খান মেনন, সভাপতি, শিক্ষা মন্ত্রণালয় সম্পর্কিত স্থায়ী কমিটি
 
বাংলাদেশ মাদ্রাসা শিক্ষা দুটি ধারায় বিভক্ত। একটি কওমি, অপরটি আলিয়া মাদ্রাসা। দেশে মাদ্রাসার সংখ্যা নেহায়েত কম নয়। নতুন করে মহিলা মাদ্রাসাও গড়ে উঠছে। একটি জাতিকে সুশিক্ষিত হতে হলে নারী শিক্ষা প্রসারের বিকল্প নেই। মহিলা মাদ্রাসাগুলোতে ধর্মীয় শিক্ষার প্রতি বেশি গুরুত্ব দেয়া  হচ্ছে। এখানে আধুনিক শিক্ষার গুরুত্ব কম। ধর্মীয় শিক্ষায় শিক্ষিত নারীরা আধুনিক শিক্ষায় শিক্ষিত নারীদের সঙ্গে প্রতিযোগিতায় টিকতে পারছে না। অর্থাৎ মহিলা মাদ্রাসায় যারা লেখাপড়া করছেন তারা আধুনিক বিশ্বের সঙ্গে তাল মেলাতে পারছেন না। এ শিক্ষার এটা একটা দুর্বলতা। সরকার মাদ্রাসা শিক্ষাকে আরো আধুনিক করার চেষ্টা করছে। সরকারের এই চেষ্টা সফল হলে মাদ্রাসা শিক্ষায় শিক্ষিত নারীরা বোঝা নয়, সম্পদে পরিণত হবে।
 
প্রফেসর মনিরুজ্জামান মিঞা, সাবেক ভিসি, ঢাকা বিশ্ববিদ্যালয়
 
মাদ্রাসা শিক্ষায় এখন অনেক গুণগত পরিবর্তন এসেছে। যে কারণে এই শিক্ষাকে অস্বীকার করার উপায় নেই। মাদ্রাসা শিক্ষার গুরুত্ব অনুধাবন করেই সরকার নানা পদক্ষেপও নিয়েছে, যা এই শিক্ষা প্রসারে ভ‚মিকা রাখছে। নব্বইয়ের দশকের পর থেকে নারীদের আলাদা ধর্মীয় শিক্ষা দেয়ার মানসিকতা থেকে মহিলা মাদ্রাসা গড়ে তোলা হয়। নারীর জাগরণে এই মাদ্রাসাগুলো ভালো ভ‚মিকা রাখছে। ইসলাম সম্পর্কে প্রাথমিক জ্ঞান অর্জনের জন্য এ মাদ্রাসা গড়ে তোলা হলেও এখন মূল শিক্ষার সঙ্গে অন্তর্ভুক্ত করা হয়েছে। বর্তমান সরকার যে শিক্ষানীতি প্রণয়ন  করেছে তাতে মাদ্রাসা  শিক্ষার মূল্যায়ন করা হয়নি। এই শিক্ষার গুরুত্ব অনুধাবন করে নতুন করে বিষয়টির গুরুত্ব দেয়া উচিত।
 
ড. ওসমান ফারুক, সাবেক শিক্ষামন্ত্রী
 
ইসলামী শিক্ষার বিরুদ্ধে নানা সময় নানা ষড়যন্ত্র হয়েছে। এসব ষড়যন্ত্র মোকাবেলা করেই মাদ্রাসা শিক্ষা এগিয়ে চলেছে। একটা সময় মাদ্রাসা শিক্ষার গুরুত্ব দেয়া হতো না। সরকারের নতুন শিক্ষানীতির কারণে মাদ্রাসা শিক্ষার গুরুত্ব বেড়েছে। মেয়েদের জন্য আলাদা মাদ্রাসা গঠন করার প্রবণতা বাড়ছে। আসলে এটার  প্রয়োজন আছে। বিশেষ করে ধর্মীয় শিক্ষাটা দাখিল পর্যন্ত মেয়েরা আলাদাভাবে নিতে পারে। দাখিল পাসের পর অনেক ছাত্রী কলেজে ভর্তি হয়। তখন তারা নতুন করে প্রতিযোগিতায় লিপ্ত হয়। শিক্ষার প্রাথমিক ভিত্তি গঠন করতে মহিলা মাদ্রাসা গুরুত্বপূর্ণ ভ‚মিকা রাখছে।
 
ডা. অভ্র দাস ভৌমিক
 
মহিলা মাদ্রাসায় বদ্ধ পরিবেশে থাকলে একজন ছাত্রীর কেমন মানসিক প্রতিক্রিয়া হতে পারে এ প্রসঙ্গে কথা হয় জাতীয় মানসিক ইনস্টিটিউট ও হাসপাতালের সহকারী অধ্যাপক ডা. অভ্র দাস ভৌমিকের সঙ্গে। ডা. ভৌমিক এ প্রসঙ্গে সাপ্তাহিক ২০০০কে বলেন, ‘এ ধরনের বদ্ধ পরিবেশে মানসিক সমস্যার পাশাপাশি শারীরিক সমস্যাও হতে পারে। যদি মাদ্রাসার ভেতরে পর্যাপ্ত জায়গা না থাকে, একটু জায়গার মধ্যেই তাদের সবকিছু করতে হয়, তবে তাদের স্ট্রেস রিলেটেড ডিসঅর্ডার, এনজাইটি (অহীরবঃু) ডিসঅর্ডার, হিস্টোরিয়া ইত্যাদি সমস্যা দেখা দিতে পারে।’
মাদ্রাসার ভেতরে ছাত্রীদের বন্ধুত্ব করতে না দেয়া বা অভিভাবকদের সঙ্গে সাক্ষাতের সময় খুব অল্প হওয়ায় কী কী সমস্যা হতে পারে জানতে চাইলে ডা. ভৌমিক জানান, ‘একজন ছাত্রী যখন তার সব পরিচিত পরিবেশ ছেড়ে অন্য একটি পরিবেশে আসে তখন এমনিতেই তার মনে অনেক প্রতিক্রিয়ার সৃষ্টি হয়। এর মধ্যে যদি এমন কোনো নিষেধাজ্ঞা থাকে তাহলে তাদের মানসিক বিকাশ ঠিকমতো হবে না। তারা যখন মাদ্রাসার পড়ালেখা শেষ করে বের হবে তখন সমাজের সঙ্গে খাপ খাওয়াতে পারবে না। মেডিক্যাল সায়েন্সের ভাষায় একে বলে এডজাস্টমেন্ট ডিসঅর্ডার (Adjustment Dissorder)। এসব ঘটনা তাদের ব্যক্তিত্ব বিকাশে বাধা হয়ে দাঁড়াতে পারে।




