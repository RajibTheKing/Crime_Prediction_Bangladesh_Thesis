
এখানে থাকে অহংকার, আর রাস্তার ওপাশে মূর্খতা। সহূদয় দুই প্রতিবেশিনী, চরিত্রের মিল নেই যদিও। মূর্খতা হাসিখুশি ও বাচাল, আর অহংকার বেজায় বিষণ্ন ও স্বল্পবাক। তবে সুসম্পর্ক বজায় রেখে চলে দুজনই। 

একদিন অহংকারের কাছে এল মূর্খতা; বলল, ‘জানো, প্রতিবেশিনী, একটা খুশির খবর আছে আমার। গোয়ালঘরের ছাদের ফুটো দিয়ে পানি পড়ত কত বছর ধরে, আমার পালিত জন্তুগুলো রোগে ভুগত...। গতকাল হয়েছে কি, ছাদ ভেঙে পড়েছে, জন্তুগুলো চাপা পড়ে মারা গেছে। একবারে দুটো বাজে ব্যাপার থেকে মুক্তি পেলাম!’
‘হুঁ,’ সম্মতি জানিয়ে বলল অহংকার। ‘এমন ঘটনাও ঘটে...’
মূর্খতা বলল, ‘জানো, আমার খুব ইচ্ছে করছে এই ঘটনা উদ্যাপন করতে। লোকজনকে আমন্ত্রণ জানাব কি না ভাবছি। তবে কাকে কাকে ডাকব, বলো তো?’
‘এত বাছাবাছির কী আছে!’ অহংকার বলল। ‘সবাইকে ডাকো। নইলে লোকজন ভেবে বসবে, তুমি দরিদ্র।’
‘সবাইকে? একটু বেশি হয়ে যাবে না?’ দ্বিধান্বিত স্বরে মূর্খতা বলল। ‘সবাইকে খাওয়াতে গেলে তো আমাকে সব বেচে দিতে হবে। ঘরের জিনিসপত্রসহ।’
‘তাতে কী!’ মৃদু ভর্ৎসনা করল অহংকার। ‘দেখুক সবাই!’

সব বেচেবুচে দিল মূর্খতা, নিমন্ত্রণ জানাল অতিথিদের। প্রচুর পান-ভোজন হলো, হই-হুল্লোড় হলো প্রাণ খুলে। অতিথিরা যখন চলে গেল, মূর্খতা একা বসে রইল নিজের শূন্য বাড়িতে। 
এদিকে অহংকারও রাগ করে বসে আছে। বলছে, ‘কেন যে গায়ে পড়ে উপদেশ দিতে গিয়েছিলাম! আমার এখন দুঃসময়। তোমাকে নিয়েই সবাই কথা বলে এখন। আমার দিকে তাকিয়েও দেখে না। বুঝতে পারছি না, কী করা উচিত। কোনো উপদেশ দিতে পারো?’
‘এক কাজ করো। নিজের বাসায় আগুন লাগিয়ে দাও। সবাই ছুটে আসবে দেখতে।’
তা-ই করল অহংকার। আগুন লাগিয়ে দিল নিজের বাড়িতে। লোকজন জড়ো হয়ে আঙুল উঁচিয়ে অহংকারকে দেখাচ্ছিল।
তৃপ্ত অহংকারের নাক এতটাই উঁচু হলো যে দমকল বাহিনীর পাইপ দিয়েও অত ওপরে ওঠা সম্ভব ছিল না।
তবে তৃপ্তির কাল কেটে যেতে সময় লাগল না। বাড়ি পুড়ে ছারখার, লোকজন যে যার বাসায় ফিরে গেল আর অহংকার দাঁড়িয়ে রইল রাস্তার মধ্যিখানে। দাঁড়িয়ে থাকতে থাকতে আর কোনো উপায় না দেখে সে গেল মূর্খতার কাছে।
‘আমাকে গ্রহণ করো, প্রতিবেশিনী। আমার তো থাকার কোনো জায়গা নেই,’ বলল সে। 
‘এসো, এসো,’ মূর্খতা বলল। ‘আমার এখানেই থাকো। তবে তোমাকে কিছু দিয়ে আপ্যায়ন করব, সে উপায় তো নেই! পুরো বাড়ি ফাঁকা। কিছুই নেই।’
‘অসুবিধে নেই, হলোই না হয় ফাঁকা!’ অহংকার বলল। ‘তবে অন্য কাউকে তা বুঝতে দিয়ো না।’ 

সেই থেকে তারা দুজন থাকে একসঙ্গে। একজনকে ছাড়া অন্যজনের এক মুহূর্তও চলে না। যেখানে মূর্খতা, সেখানে অবধারিতভাবে অহংকার, আর যেখানে অহংকার, সেখানে অবধারিতভাবে মূর্খতা।

﻿নিত্যদিনের সঙ্গী ছিল তাঁর ভেসপা। সেটি এখন অনাদরে আর অবহেলায় পড়ে আছে। ‘যদি কেউ নিয়ে যায় যাবে। ওটা এখন আর ব্যবহার করতে পারি না।’ কাঁপা কাঁপা গলায় কথাগুলো বলছিলেন মিয়ার বেটাখ্যাত খলিল। তাঁর কথার মধ্যে নেই এখন সেই ক্ষিপ্রতা। নেই ভরাট কণ্ঠস্বর। মৃত্যুর দুয়ার থেকে ফিরে এসেছেন। মাত্র চার দিন হলো হাসপাতাল থেকে মেয়ের বাড়িতে উঠেছেন। ঘরের বাইরে বের হন না। তাঁর বেশির ভাগ সময় কাটে ঘুমিয়ে। কখনো জানালার পানে তাকান, খানিকক্ষণ তাকাতেই চোখ ঝাপসা হয়ে আসে। মনে পড়ে যায় অনেক অনেক স্মৃতি, কখনো স্পষ্ট, আবার কখনো অস্পষ্টভাবে। চোখ দিয়ে পানি গড়িয়ে পড়ার অনেক পরে হয়তো অনুভব করেন তিনি, স্মৃতি তাঁকে কাঁদাচ্ছে।
বাংলাদেশের মঞ্চ, টিভি ও চলচ্চিত্রের বহু ঘটনা এবং কালের সাক্ষী হয়ে আছেন অভিনেতা খলিল। শারীরিক অসুস্থতার কারণে অনেক কথা বলতে গিয়েও থেমে যেতে হয় তাঁকে। তিনি বললেন, ‘বেশি কিছু ভাবতে পারি না। মৃত্যুকে খুব কাছ থেকে দেখে এসেছি। মানুষের ভালোবাসা আর ওপরওয়ালার বিশেষ রহমতের কারণে ফিরে এসেছি। একটু একটু করে সুস্থ হয়ে উঠছি। খুবই দুর্বল লাগে। ঘর থেকে বেরোতে মন চাইলেও সম্ভব নয়। মাস খানেক হয়তো এ বিশ্রামে থাকতে হবে। তারপর আবার কাজে ফিরে আসতে চাই। কাজ করতে চাই।’
খলিল আবেগাপ্লুত হয়ে পড়েন। কিছুটা সময় পর নিজেকে সামলে নেন। জানতে চাইলাম, যখন সুস্থ হয়ে উঠলেন এবং জ্ঞান ফিরে পেলেন, তখন কী মনে হচ্ছিল আপনার?
খলিল মনে করতে পারছিলেন না। ‘খুবই কঠিন একটি সময় ছিল আমার জন্য। মনে হচ্ছিল, আমার মাথায় কিছুই নেই। আমার মনের মধ্যে কিছু নেই। সবকিছুই যেন শূন্য। আস্তে আস্তে আমি সবকিছু মনে করতে পারি। ওই মুহূর্তটার কথা আসলে ভাষায় প্রকাশ করে বোঝানো যাবে না।’
বাসায় ফেরার পরে খলিল প্রথম আলোর আনন্দ পাতায় হুমায়ুন ফরীদির একটি লেখা পড়েছেন। এটি পড়ে ভীষণ খুশি হলেন! হুমায়ুন ফরীদি খলিলের সুস্থতা কামনা করে লেখাটি লিখেছিলেন। ‘অদ্ভুতভাবে ফরীদি লেখাটি লিখেছে। আমি লেখাটি পড়ে ফরীদিকে ফোন করে ধন্যবাদ জানিয়েছি। লেখাটি যত্ন করেই রেখে দিয়েছি। এ রকম আরও অনেক শুভাকাঙ্ক্ষীকে আমি ধন্যবাদ জানিয়েছি।’
প্রসঙ্গ পাল্টাই। যে প্রজন্মের কাছে আপনি নাটক ও সিনেমাকে ছেড়ে দিচ্ছেন, তাদের কাজ কেমন হচ্ছে?
খলিল খুব আশার কথা শোনালেন না। একটু বড় করেই শ্বাসটা ছাড়লেন যেন। ‘এখন যে ভাইয়েরা কাজ করছেন, তাঁরা তাঁদের মতো করেই চেষ্টা করছেন। যখন সেখানে আমি থাকি, আমার কথা বলি যে এভাবে কাজটা করেন। তাঁরা তো তাঁদের নিজস্বতায় কাজ করেন। সেখানে আমার খুব কি বেশি কিছু বলার থাকে?’ বাংলা সিনেমা যে অনেকটা মৃত্যুর দুয়ারে চলে গেছে, সে বিষয়ে খলিল একমত। তিনি বলেন, ‘এটা ভাবলে খারাপ লাগে। কী-ই বা করার আছে। সবার সম্মিলিত প্রচেষ্টা প্রয়োজন। এক দিনে তো এ অবস্থা হয়নি। দিনে দিনে অবনতি হতে হতে আমাদের সিনেমার বাজারটা আজ এতটা খারাপ হয়েছে। তার পরও আশা করি, একদিন ভালো হবে আমাদের সিনেমার বাজার। এ আশাটুকু মনের মধ্যে জোর এনে দেয়।’
একটানা বেশিক্ষণ কথা বলতে পারেন না খলিল। কিছুক্ষণ আগেই ঘুমটা ভেঙেছিল। চোখের পাতা ভারী হয়ে আসছে। আবার ঘুমাবেন তিনি। গলার স্বর যেন সেই সংকেতই দিচ্ছিল।
খলিল অস্পষ্ট স্বরে বলছিলেন, ‘সবাই ভালো থাকুন, সবাই আমার জন্য দোয়া করবেন। আমি যেন আবার কাজের ময়দানে আসতে পারি। তখন আরও অনেক কথাই হবে।’

﻿আজ থেকে পৌনে ৩০০ বছর আগে জার্মানির বোডেনভেরডের শহরে ব্যারন মুনহাউজেন (১১.৫.১৭২০—২২.২.১৭৯৭) নামে এক সম্ভ্রান্ত জমিদার বাস করতেন। তিনি তাঁর জীবনের একটা সময় রাশিয়ায় সামরিক বাহিনীতে ছিলেন। দেশে ফিরে তিনি বন্ধুদের তাঁর জীবনের চমৎকার সব উদ্ভট গল্প বলে আমোদিত করতেন। তাঁর সমসাময়িক লেখক রুডল্ফ এরিখ রাসপে এই গল্পগুলো সংগ্রহ করেন এবং ১৭৮৬ সালে একটি বই লেখেন। সেই থেকে ২০০ বছর ধরে সারা বিশ্বের অগণিত ছেলেমেয়ের আনন্দের খোরাক হিসেবে চলে আসছে অ্যাডভেঞ্চারস অব ব্যারন মুনহাউজেন। সেখান থেকেই আজ একটি গল্প ছাপা হলো

চোখ থেকে আগুন
রুডল্ফ এরিখ রাসপে
সেন্ট পিটার্সবার্গে আমার দিনগুলো ভালোই কেটে যাচ্ছিল। আমি প্রায়ই শিকারে বের হতাম। আমার সেই শিকারের আনন্দময় দিনগুলোর কথা ভাবতে ভালোই লাগে, কেননা প্রায় প্রতিদিনই কোনো না কোনো মজার ঘটনা ঘটত। 
তার মধ্যে একটি ঘটনা ছিল দারুণ মজার। ব্যাপারটা হলো এই যে, আমার শয়নকক্ষের জানালা দিয়ে এক বড় পুকুর দেখা যেত, যেখানে প্রচুর হাঁস ভেসে থাকত। এক সকালে, জানালার ধারে দাঁড়িয়ে আমি পুকুরে কতগুলো বুনো হাঁস লক্ষ করলাম। 
নিমিষে আমি বন্দুকটা ছোঁ মেরে নিয়ে বাসা থেকে দৌড়ে বেরিয়ে গেলাম। কিন্তু হাড়াহুড়ো করে সিঁড়ি দিয়ে নামার সময় দরজায় আমার মাথা ঠুকে গেল। আঘাতটা এত প্রচণ্ড ছিল যে আমি চোখে শর্ষে ফুল দেখতে লাগলাম। আগুনের ফুলকি যেন চোখ থেকে বেরোল। 
কিন্তু এতে আমি থেমে পড়লাম না। আমি দৌড়াতে লাগলাম।
এই তো পুকুর দেখা যাচ্ছে। আমি সবচেয়ে নাদুসনুদুস হাঁসটাকে লক্ষ করে নিশানা ঠিক করলাম। কিন্তু গুলি করার সময় খেয়াল করলাম যে আগুন ধরানোর পাথরটা বন্দুকে নেই; আর পাথরটা ছাড়া গুলি করা অসম্ভব। 
পাথর আনতে বাসায় ফিরব নাকি? কিন্তু ততক্ষণে হাঁসগুলো উড়ে যাবে নিশ্চয়। আমি মন খারাপ করে বন্দুকটা নামিয়ে রেখে নিজের ভাগ্যকে অভিশাপ দিতে লাগলাম এবং তখনই আমার মাথায় এক দারুণ বুদ্ধি গজাল। 
হাতের মুঠো পাকিয়ে আমি সর্বশক্তি দিয়ে নিজের ডান চোখে ঘুসি মারলাম। চোখ থেকে আগের মতোই আগুনের ফুলকি বেরোল এবং বারুদ মুহূর্তের মধ্যে জ্বলে উঠল।
হ্যাঁ! বারুদ জ্বলে উঠল, বন্দুক থেকে গুলি বেরোল এবং আমি এক গুলিতে দশটা চমৎকার হাঁস শিকার করে ফেললাম। 
আপনাদেরও পরামর্শ দিচ্ছি, প্রত্যেক বার যখন আপনি আগুন জ্বালানোর চেষ্টা করবেন, আগুন জোগাড় করবেন নিজের ডান চোখ থেকে।

﻿এপ্রিল ১, ১৯৭১। ভোর পাঁচটা বেজে সতের মিনিট।

প্রিয় অঙ্কুর,

আর একটু পরেই গাড়ি এসে যাবে আমাদেরকে নিতে। ও ঘরে বাবার অস্থির পায়ের শব্দ। উনি সারারাত ঘুমোননি। মা সমস্ত রাত কেঁদেছেন আর বিলাপ পেড়েছেন। তার কান্নার ভাষা খুব স্পষ্ট। আমি মার মতো করে কাঁদতে পারছি না। তবে, একটি কথা খুব স্পষ্ট যে, তার মতো আমারও দেশ ছেড়ে চলে যাওয়া সহজ নয়। কারণ, তোমাকে শেষবারের মতো একনজর না দেখে এখান থেকে কিছুতেই চলে যাওয়া সম্ভব নয়। ক’দিন হলো, বুকের মধ্যে তোলপাড়। কতদূর! কতদিন! আদৌ ফিরবো কিনা! সবকিছুই খুব অনিশ্চিত। কেন আর শেষ দেখা করতে এলে না? সত্য যা, তা নির্মম। আর আমাদের জন্য সত্য খুব একটি কঠিন পরিবৃত্ত। তোমার আমার সম্পর্ক কোনদিনও স্বাভাবিক নয় বলেই একথা বলার অপেক্ষা রাখে না যে, ভালবাসা শুধুই হৃদয় দেখে আসে, জাত দেখে নয়।

এই মুর্হূর্তে আমি কি ভাবছি যদি সবকথা গুছিয়ে লিখতে পারতাম! যদি গুছিয়ে একগুচ্ছি কবিতা লিখতে পারতাম। কিন্তু! আজ তো আর কবিতাও আসছে না। এই মুহূর্তে গুড় ম গুড় ম শব্দ করে পাকবাহিনীর একটি সেল পড়লো ব্রহ্মপুত্রের ওপারে। ভয়ে ছেলেমানুষ রঞ্জুটা খুব জোরে কেঁদে উঠলো। অসুস্থ তাপসী দু’কানে হাত রেখে-চিৎকার। আর আমি এই তাড়াহুড়োর মধ্যে নিজেকে খুব কষ্টে সংযত করে ডাইরিটা নিয়ে বসেছি জীবনের এই অবিস্মরণীয় মুহূর্তের দু’একটা কথা লিখবো বলে। মা, পাগলের মতো চিৎকার করছেন, জেনেও, এই অস্থির কামানের সামনে তার করার কিচ্ছু নেই। রাত ন’টার পর থেকে ক্রমাগত সেলিংয়ে শহরের মানুষ মরেছে। বাবার তাড়াহুড়ো, যত শীঘ্র সম্ভব পালিয়ে যাও! কিন্তু আমি কি চাইছি, তোমরা কি কেউ জানো? বাবাও কি জানেন, এই মুহূর্তে আমি চাইছি, ঠিক ওই সেলটা এসে আমার মাথার উপরে পড় ক। পড় ক কারণ, বেঁচে থেকে কি হবে? এই দেশ ছেড়ে চলে যাওয়া! এই যুদ্ধ যুদ্ধ সংঘাত। তোমাকে হারানোর বিপুল কষ্ট! এইমাত্র উত্তরের বাড়ি থেকে এক বিশাল চিৎকারের শব্দ শুনলাম। জানি না, কে মরলো। মানুষ অভ্যেসের দাস। প্রতিদিনের মতো সেল পড়বে। প্রতিদিন মানুষ মরবে। আবারো আমরা ভুলে যাবো। যা হয়। মানুষ কি আর মানুষ! যথাতথা মৃত্যু দেখে মনে হয়-মানুষ সব গরু-ছাগল। আর তাই, ওদের কামানের বিকট গর্জনে যখন অস্থির ব্রহ্মপুত্র কাঁপে, যখন এপারের মানুষেরা স্যুটকেস গোছায়! তখন! শুধু এখন একলা আমিই পারি না, স্যুটকেসে তুলে নিতে তোমার দেয়া অজন্তা ইলোরার মূর্তি দুটো। মনে হয়-কেন আমার তা আসে না! আসে না কারণ, আমি কখনো যুদ্ধে বিশ্বাস করি না। যুদ্ধ খুব নিষ্ঠুর। এবং একথাও কক্ষণো বিশ্বাস করি না যে, এই সামান্য জাত বিভেদের জন্যে আজ তোমার আমার এই বিচ্ছেদ। এই মুহূর্তে বাসের ইঞ্জিনের শব্দ শোনা যায়। দাঁড়াও, একটু দেখি। না। ওটা ইঞ্জিন নয়, ভুল শুনেছি। বাবা এইমাত্র হাঁকডাক করতে করতে বাইরে চলে গেলেন। মা বারবার তাড়া দিচ্ছেন তৈরি হ। তৈরি হ দোলা। কামানের শব্দ ক্রমশ: আরো কাছে আসছে। আর এই ভোরে পড়শীদের দেশত্যাগের হট্টগোলে কি হচ্ছে জানো! যেন গ্রামে আজ বৈশাখী মেলা। ঐ যে! ফের সেলিংয়ের শব্দ। জয়াদি খুব জোরে চিৎকার করছে। মাইক হাতে ভলান্টিয়ারদের হুঁশিয়ার! যে যেভাবে আছেন। তৈরি হয়ে যান। আর আধঘন্টার মধ্যে সব্বাইকে শহর ছাড়তে হবে। আমি চোখের জল মুছতে মুছতে এইমাত্র বাইরে তাকালাম, কোথায় তুমি? কই? শুধু বাড়ি ভর্তি অস্থির অসহায় মানুষের ছুটাছুটি।

আজ আমাদের বাড়িটাকে এই প্রথম এত মিষ্টি লাগছে! মাটিও সুন্দর লাগছে! আগে কখনো বুঝিইনি যে-ভিটেমাটির মর্ম কী? আজ হিন্দু-মুসলমান সব্বার বাড়িগুলোকে এক লাগছে। পূর্বের দিকে বীনাদের দোতলার ঐ ছাদে, কুলের আচার খেতে-খেতে তোমার সঙ্গে প্রথম চোখাচোখির দিন, মনে আছে? আর আজ ওই বেটে বীণাদের কুল গাছটার দিকে তাকিয়ে মনে হচ্ছে-কি জুলুম করে ওর ডাল ছিঁড়ে ফেড়ে তুলে এনেছি, কুল! আর এসব কথা লেখার একটাই মাত্র কারণ, আমি এই প্রথম জানলাম-দেশপ্রেম। তারচেয়ে বড় নিজের ভিটেমাটি এবং পড়শীদের সঙ্গে অজান্তেই গড়ে ওঠা নিবির আত্মীয়তা। যার সঙ্গে মতে মেলিনি, এই যেমন ফোকলা দাঁতের ঝগড়াটে রুনি, ওর জন্য পর্যন্ত আজ আমার মায়া হচ্ছে। তাই এই জাত! এই ধর্ম! এই বিভেদ! ভালবাসা শুধু হৃদয়ের গন্ধ ঠাহর করে বাড়ায় তার তৃষ্ণার হাত।

তুমি কি সত্যিই আর একবার আসবে না? একি দুঃখ? একি অবহেলা? এখন পর্যন্ত তোমার নিশানা নেই। এ জানালা ও জানালা। দুয়ারে গেলাম। ওই তো তোমাদের বাড়ির দক্ষিণ পাশ। তুমি কি একটিবারও ভাবলে না যদি আর দেখা না হয়!

অঙ্কুর! এত চুলচেরা হিসেব কিসের? জানি, আমাদের দেখা হলে খারাপ লাগতো। জানি এই অসময়ে দেখা হলে, অঘটন ঘটতে পারতো! কিন্তুঃতাই বলে কি সবকিছু এমন হিসেব কষে হয়! অঙ্কুর! তোমাকে শেষবারের মতো না দেখে চলে যেতে পারবো?

বাবা বলেছেন, প্রথমে আমরা গিয়ে শিলিগুড়িতে দূর সম্পর্কের এক মামার বাড়িতে উঠবো। কোনকালেও তাকে চিনতাম না। যুদ্ধের কারণে খোঁজ-খবর। তাই তোমাকে ঠিকানা দিতে পারলাম না। পেলেই জানাবো। তখন তুমি চিঠি দিও। অঙ্কুর! এইমাত্র পাকবাহিনী ব্রহ্মপুত্র অতিক্রম করেছে। শহরের লোক সব ছুটছে। বেরিয়ে যাও। বেরিয়ে যাও! পাকবাহিনী শহরে ঢুকে গেছে। গাড়ি এসে যাচ্ছে, একের পর এক। এখন রাখছি। মা ডাকছেন। যেতে হবে। এইমাত্র এক ঝাক সেলিং হলো। শহরে প্রচণ্ড গোলাগুলি শুরু হয়ে গেছে। ওদিকে রাজাকার হামিদ খাঁ’র মিছিল, পাকিস্তানের দীর্ঘজীবন চেয়ে। নাহ্। কোথাও তোমার চিহ্নটুকু নেই।

ইতি দোলা।



এপ্রিল ৯, ১৯৭১। বিকেল পাঁচটা।

প্রিয় অঙ্কুর,

এখন আমরা মেঘালয়ের একটি ক্যাম্পে বসে রেজিস্ট্রেশনের অপেক্ষায় আছি। সামনেই লঙ্গরখানা। ভিটেমাটি, ভূমি, এসব ছেড়ে মন আমার অসম্ভব রকমের ভারাক্রান্ত। এই পাহাড়ে, এত রিফিউজির মাঝেও আমি একা। ইতিমধ্যেই মড়ক লেগেছে-কুখাদ্য খেয়ে। সামনে শ্মশানে লাশের লাইন। তবে আমরা ভাল আছি। এখানে এসেছি পর থেকে বুকের মধ্যে কেমন যেন শিরশিরানি। এইমাত্র একটি বিশাল সাপ আমার সামনে দিয়ে হেঁটে গেলো। পাহাড়ে এসব জিনিস হামেশা। তবে একথা ঠিক যে, এখানে না এলে আরেকটা জগৎ অদেখা থেকে যেতো। যা বলছিলাম, কেমন আছো তুমি? ভাল আছো? নাকি নেই? নাকি আমাদের শূন্য বাড়িটার দিকে চেয়ে চেয়ে কাঁদছো। আর কাঁদলেও কি জানার উপায় আছে? তবু চাই যেন তোমার ঐ কঠিন হৃদয়টা, বিদ্রোহে কেঁদে ওঠে। যেন প্রেমের দাম দিতে তোমার ঐ পাথর ঢাকা হৃদপিণ্ড থেকে একবিন্দু ভালবাসার জল আমার জন্যে গলিয়ে পড়ে তোমার চোখের দু’কোল ডিঙ্গিয়ে। তুমি কি প্রেম বোঝ? তুমি কি হৃদয়ের ডাক চেন? হাত দিয়ে দেখ, তোমার হৃদয়, এই মুহূর্তে দ্রোহে কাঁপছে। আমাকে চেয়ে ঃ। আমাকেই চেয়ে ঃ। অস্বীকার করবে যে, ভরদুপুরে পড়ার টেবিল থেকে উঠে এক টুকরো চিরকুট দিয়ে বলেছিলে, দোলা! এখন নয়। পরে পড়ো। জাত নয়, ধর্ম নয়, আমি আমার বিবেকের কাছে হেরে গেছি! আর আমি? আমিও কি বলিনি, এতো আমারও প্রতীক্ষা! জাত ধর্মের প্রশ্ন করো না। আর আজ কি হলো সেই অন্তর্জালার! পাহাড়ের একটি ঢালু জায়গায় বসে ডাইরিতে যত কথাই লিখি, বুকের মধ্যে শুধু দেশ আর তুমি। মা বাবা হয়তো খুঁজছেন। আজ আর না। কাল লিখবো।

ইতি দোলা।



মার্চ ২১, ১৯৮৮

অঙ্কুর,

দীর্ঘ সতের বছর পর, তোমার সঙ্গে কথা হলো। দেখা হলো। একসঙ্গে চা’ও খাওয়া হলো। অনেকক্ষণ বসলাম। কিন্তুঃকোথায় যেন একটা ফাঁক!

অঙ্কুর! কত বছর পেরিয়ে এলাম বলতো! কিসের দূরত্ব! কোন দূরত্ব? কত আশা নিয়ে গেলাম। কিন্তু কেন যেন কিছুই আর আগের মতো লাগলো না। মনে হলোঃকি যেন নেই! কি যেন হারিয়ে ফেলে আমি শূন্য হয়ে গেছি! সেই তুমি! সেই ভিটেমাটি! সেই পাড়া-প্রতিবেশী! অথচ! ফাঁকা। ঘরবাড়ির কত পরিবর্তন! নতুন নতুন ঘরবাড়ি আর অচেনা মানুষ। রুনিদের ভিটেমাটিতে ওরা কারা? রসুনের মা বললো, এ পাড়ায় অনেক উড়ে এসে জুড়ে বসা লোক এসেছে, যাদেরকে আমি চিনি না। গীতা, কবিতা, সঞ্জয়, শেফালী ওরা কেউই ভারত থেকে আর ফেরেনি।

এবার আমি নিতান্তই তোমার আমার কথায় আসি। আমি সুখী তুমি বিয়ে করেছ। তোমার বৌটা কিন্তু আমার খুব পছন্দ হয়নি। মনে কিছু নিও না। তোমার বৌ হবে আরো স্মার্ট। জানো! সীমাকে দেখে মনে হলো ছেলেমানুষ। মনে হলো, ও তোমার আমার ব্যাপারে কিছু জানে না। জানলে অতক্ষণ একা রেখে রান্নাঘরে কাটাতো না। আর সেই সুযোগে আমি যখন তোমার ডান হাতের আঙুলে আমার দেয়া কাটা দাগটাকে ছুলামঃঅঙ্কুর! ভেবেছিলাম আগের মতো সব তছনছ হয়ে যাবে। সেই জেদেই কিন্তু দেশে ফিরে তোমার সন্ধানে আজ তোমার ওখানে গিয়েছিলাম যে, এতবছর পর তোমার ভেতরের সেই নিষ্ঠুর পাথরটি আমি গলাবো। তুমি গললে। কিন্তু! আমার? আমার কি হলো! বরং উল্টো হলো। একটু অনুভূতিও জাগলো না। অথচ! সেদিন তোমাকে ছোয়ামাত্র আমার শরীরে ইলেকট্রিক সক হতো। পা থেকে মাথা পর্যন্ত বিদ্যুৎ খেলে কাঁপিয়ে তুলতো আমার হৃদপিণ্ডের সূক্ষ্মতম দুর্বল জায়গাটা।

অঙ্কুর! তুমি যে সুখে আছ সন্দেহ নেই। আর আমিও খুব সুখে আছি। অনেক বিত্ত। অনেক পরিপূর্ণতা। কিন্তু তবু আমরা কেউ সুখে নেই। প্রমাণ চাও? তাহলে বলো! কেন আমি এতরাতে বসে ডাইরি লিখি? কেন চোখের জলে অন্ধ! সুখে থাকলে কি কেউ এত নিপুণ করে ডায়েরি লেখে? দুর্বেন্দু মারা গেছে এক পথদুর্ঘটনায়। বড় ভাল, বড় সহজ-সরল মানুষ সে। তার কথা এখন থাক। হাতের এই খয়েরি ডাইরিটা, যা আমি মুক্তিযুদ্ধের রাত থেকে নিরন্তর বয়ে চলেছি। আর এইসব যুদ্ধ ও প্রেম অভিজ্ঞতায় পুড়তে পুড়তে আমি সুখের ভান করছি অহর্নিশি। এই যে তুমি কত সুখে সীমার সঙ্গে ছবি তুলে দেয়াল ভরিয়ে রেখেছ! কিন্তু কেন তবু তোমারও চোখের কোণায় কোণায় এত জিজ্ঞাসা? অঙ্কুর! এত বছর পরে, আমার কথাই সত্যি হলো। সময়ের অভিশাপ, সবচেয়ে বড় শকুন! সুখের ভান করা সহজ। সত্য যে, তুমি যেমন সুখী হওনি, আমিও তেমনিই সুখী নই। হয়তো, এ আমাদের অন্তরের অপূর্ণতার হাহাকার। আর সেই যন্ত্রণাই তোমাকে আমাকে ঢেকে রেখেছে সুখীর ছদ্মবেশে। আজ কথা বলতে বলতে দেখেছি অভিমানে তোমার কেঁপে ওঠা ঠোঁট। দেখেছি তোমার অস্থির অসংযত অনুভূতির আঙুল! তাই, তুমি আছ। আমি আছি। কিন্তু নেই! কিছু নেই। আশ্চর্য এ জগৎ! ডাইরির পাতাগুলোও দুই রকমের। যেগুলো পুরোনো, সেগুলো খসখসে। যেগুলো নতুন, সেগুলো মসৃণ। তোমার আর আমার ভালবাসাও এই ডাইরির পাতার মতো, নতুন আর পুরানো দিনের সঁপে দিয়ে গড়া এক, ধূলির ধূসর!

ইতি দোলা। চিরদিনের।


﻿বিবিসি জানালা
ইংরেজি শেখার বই
প্রকাশনা: প্রথমা প্রকাশন
দাম: ১০০ টাকা
আমাদের দেশে ইংরেজি নিয়ে দুশ্চিন্তা অনেকের। ছাত্র-শিক্ষক-অভিভাবক—কেউই এই তালিকার বাইরে নয়। ইংরেজি সঠিকভাবে বলতে বা লিখতে না পারার কারণে বিভিন্ন সমস্যায় পড়তে হয়। দেশের বাইরে গেলে যেমন ইংরেজির দক্ষতা লাগে, তেমনি ভালো কাজ পেতে বা কর্মক্ষেত্রে ইংরেজিতে কথা বলতেও এর প্রয়োজনীয়তা অনন্য। এই ভাবনা থেকেই প্রকাশিত হয়েছে বিবিসি জানালা নামের বইটি। বিভিন্ন লেসনে ভাগ করা এই বইতে প্রয়োজনীয় ইংরেজির পাশাপাশি শব্দ তালিকাও রয়েছে। 

কোনারকের বিবরণ
লেখক: নির্মলকুমার বসু
সম্পাদনা: প্রসেনজি ৎ দাশগুপ্ত ও সৌমেন পাল
প্রকাশনা: নিউ এজ পাবলিশার্স
দাম: ৬০০ টাকা
কোনারক সম্পর্কে বহু বিদগ্ধজনের গভীর অভিনিবেশপূর্ণ নানা রচনা, যা এ সংস্করণকে অখণ্ডতর রূপ দিয়েছে। অধ্যাপক বসু রচিত কোনারক-সম্পর্কিত আরও দুটি প্রবন্ধ, কোনারক বিষয়ে মারি সিটনের রচনা এবং ভারতবর্ষের শিল্পে মিথুনমূর্তির স্থান সম্পর্কে ও সি গাঙ্গুলির একটি মূল্যবান রচনা সংযুক্ত হয়েছে। কোনারক সম্পর্কে আলোচনার পাশাপাশি পাঠক এখানে খুঁজে পাবে মন্দির, স্থাপত্য ও শিল্পশাস্ত্রের অনেক সংবাদ। 

টুগেদার দে ফট
গান্ধী-নেহরু করেসপনডেন্স ১৯২১-১৯৪৮
সম্পাদনা: উমা ইয়েনগার ও ললিতা জাকারিয়া
প্রকাশনা: অক্সফোর্ড
দাম: ২৫০০ টাকা
রাজনীতির দুই মহান নেতা করমচাঁদ গান্ধী ও জওহরলাল নেহরুর অসাধারণ কৃতিত্বের কথা সবারই জানা। ত ৎ কালীন বিভিন্ন ধরনের ভূমিকায় রাজনীতির এই দুই প্রবাদপুরুষের ভূমিকাও ছিল অসামান্য। দুজনের মধ্যে নানা সময়ে বিভিন্ন গুরুত্বপূর্ণ বিষয় নিয়ে চিঠি আদান-প্রদান হতো। সেসব চিঠিতে কী লেখা আছে? এ নিয়ে পাঠকের ব্যাপক কৌতূহল থেকে প্রকাশ করা হয়েছে টুগেদার দে ফট নামের বইটি।
সূত্র: প্রথমা প্রকাশন, আজিজ সুপার মার্কেট, শাহবাগ, ঢাকা।

সংগীত
যখন ভাঙল মিলনমেলা
বাংলাদেশের খ্যাতিমান সংগীত-শিল্পীদের মধ্যে খুব পরিচিত সৈয়দ আব্দুল হাদী। তাঁর গাওয়া বিভিন্ন গান জনপ্রিয়তা পেয়েছে। সংগীতের প্রতি ভালোবাসা তাঁকে নিয়ে গেছে গণমানুষের কাছে। সম্প্রতি তাঁর গাওয়া রবীন্দ্রসংগীতের একটি অ্যালবাম বাজারে এসেছে। শিল্পীর গাওয়া রবীন্দ্রসংগীতের অ্যালবাম এটাই প্রথম। এ অ্যালবামের গানগুলোর গায়কি ও যন্ত্রানুষঙ্গে পাওয়া যাবে ভিন্নতা। ‘আমি চঞ্চল হে’, ‘তুমি কি কেবলই ছবি’, ‘যখন পড়বে না মোর পায়ের চিহ্ন’সহ মোট নয়টি গান আছে ম
সূত্র: সুরের মেলা, আজিজ সুপার মার্কেট, শাহবাগ, ঢাকা।

চলচ্চিত্র
মুক্তির গান
পরিচালক: তারেক মাসুদ ও ক্যাথরিন মাসুদ
স্বাধীনতা-সংগ্রামে একদল নিবেদিতপ্রাণ সাংস্কৃতিক কর্মী, লেখক, আঁকিয়ে, গায়ক ও নাট্যশিল্পী সবাইকে তাঁদের কর্মকাণ্ডের মাধ্যমে উজ্জীবিত করার দায়িত্ব নিয়েছিলেন। ২০ বছর ধরে প্রধানত অর্থনৈতিক কারণেই নিউইয়র্কের কোনো এক অট্টালিকার পাতালকক্ষে বাক্সবন্দী হয়ে ছিল এ অমূল্য সম্পদ। উদ্ধারকৃত এ ঐতিহাসিক ফুটেজের সঙ্গে বিভিন্ন দেশ থেকে সংগৃহীত ও ক্রয়কৃত মুক্তিযুদ্ধের দুর্লভ প্রামাণ্য ফুটেজকে যুক্ত করে তৈরি হয়েছে মুক্তির গান।

ডার গোলেম
পরিচালক: পাউল ভেগেনার
১৬ শতকের প্রাগ। এক ইহুদি পাদরি কাদামাটি দিয়ে তৈরি করল এক বিশালদেহী দৈত্য। প্রাগে ইহুদিদের বিচারের হাত থেকে বাঁচানোর জন্য পাদরি এই মাটির দৈত্যকে জীবন্ত করে তুলল। এই ছবির পরিচালক পাউল নিজেই দৈত্য গোলেমের ভূমিকায় অভিনয় করেন। গোলেমের ধারণা পরিচালক ধার করেছেন প্রাচীন ইহুদি লোককথা থেকে। পরিচালক ১৯২০ সালের দিকেই প্রাণপণ চেষ্টা করেছেন স্পেশাল এফেক্টে ব্যবহার করার। তাতে তাঁকে সেই সময়ের পটভূমিতে সফলও বলা যায়।
সূত্র: মুভি প্লাস, রাইফেল স্কয়ার মার্কেট, ঢাকা।

﻿

﻿মানি অর্ডারে পাঠানো টাকা গ্রহণ করার সময় ‘বুঝিয়া পাইলাম’ লিখে স্বাক্ষর করতে হয়। যে লোকটা টাকা নিয়ে এসেছে সে যে সত্যি সত্যি টাকাটা মালিকের হাতেই দিয়েছে, এটা প্রমাণ করার জন্যই এই নিয়ম চালু করা হয়েছে। এই নিয়ম অন্যান্য ক্ষেত্রেও চালু হলে কেমন হয়, আসুন, দেখি। কয়েকটা নমুনা তুলে ধরেছেন ইকবাল খন্দকার
চেয়ারম্যান সাহেব যে এই পিরিয়ডে পাবলিকের সঙ্গে ভালো আচরণ করেছেন, এটা পরে পাবলিক মনে নাও রাখতে পারে। আর মনে না থাকলে তারা আবার ভোটও দেবে না। তাই পরবর্তী সময়ে মনে করিয়ে দেওয়ার জন্য এখন লিখিত প্রমাণ রাখা অতি আবশ্যক—
 চেয়ারম্যান সাহেবের একত্রিশ দন্ত বিকশিত হাসি (একটা দাঁত পোকায় খেয়ে ফেলেছে)
 করমর্দন করার জন্য চেয়ারম্যান সাহেবের নিজ উদ্যোগে বাড়িয়ে দেওয়া হাত (হাতে কোনো চুলকানি ছিল না)
 দশ কেজি করে গম (যদিও বাড়িতে এনে মাপার পর সাড়ে আট কেজি হয়েছে)
 অত্যন্ত শ্রুতিমধুর কিছু বক্তৃতা (অন্য কোনো চেয়ারম্যান এত শুদ্ধ ভাষায় বক্তৃতা দিতে পারে নাই)
 ভবিষ্যতে নরমাল রাস্তাঘাট তো বটেই, টয়লেটে যাওয়ার রাস্তাটাও পাকা করে দেওয়ার প্রতিশ্রুতিসহ আরও অনেক কিছু—

বুঝিয়া পাইলাম

(গোবেচারা পাবলিকের স্বাক্ষর)
বি.দ্র.: স্বাক্ষরদাতাকে অবশ্যই ভোটার হতে হবে।

এবার বাড়িওয়ালা-ভাড়াটে প্রসঙ্গ। বর্তমানে যে ভাড়াটে আছে তাঁকে যে অনেক সুবিধা দেওয়া হয়েছে তার একটা প্রমাণ রাখতে পারলে পরবর্তী সময়ে নতুন ভাড়াটেকে এই প্রমাণপত্র দেখিয়ে বিশ্বাস করানো যেতে পারে এই বাসায় থাকলে কত সুবিধা পাওয়া যায়। তো, প্রমাণপত্রে বর্তমান ভাড়াটের পক্ষ থেকে যা যা লেখা থাকবে—
 বাড়িওয়ালার খাসকামরার সামনে দিয়ে জুতা হেঁচড়িয়ে হাঁটার সুবিধা
 বাড়িওয়ালার সঙ্গে এক সোফায় বসে চা দিয়ে বিস্কুট ভিজিয়ে খাওয়ার সুবিধা
 ছাদে যাওয়ার সুবিধা তো বটেই, ছাদের কোনায় দাঁড়িয়ে পাশের বাড়ির জানালায় উঁকি মারার সুবিধা
 বাড়িওয়ালাকে ‘স্যার’ বলে না ডেকে খালু বা জেঠা বলে যখন তখন ডাকার সুবিধা
 বাড়িভাড়া দেওয়ার সময় ভাড়ার সঙ্গে পুরোনো এবং ছেঁড়া টাকা চালিয়ে দেওয়ার সুবিধাসহ আরও অনেক সুবিধা—

বুঝিয়া পাইলাম

(পুরোনো ভাড়াটের স্বাক্ষর)

কাস্টমারকে ভালোভাবে ঠকাতে না পারলে লাভও হবে না। ম্যানেজার যে কাস্টমারকে ঠকাতে পারছে তা হোটেলমালিককে দেখানোর জন্য লিখিত প্রমাণ লাগবেই। তো, মালিকের হাতে যে কাগজটি তুলে দেওয়া হবে তাতে লেখা থাকবে—
 ভাতের সঙ্গে মাঝারি আকারের তিনটি ইটের কণা (কামড় লাগার সঙ্গে সঙ্গে কড়াৎ করে আওয়াজ দিতে সক্ষম)
 তরকারিতে তেলাপোকার পাখার অংশবিশেষ।
 তরকারির সঙ্গে রুচি-নিরোধক বিশেষ একটি গন্ধ, যে গন্ধ তরকারির মেয়াদোত্তীর্ণতার দিকে ইঙ্গিত করে
 খাওয়ার পানিতে একাধিক পতঙ্গ, যারা গ্লাসের ভেতর সাঁতার কাটতে পারদর্শী
 ডালের সঙ্গে সমুদ্রসদৃশ অযাচিত পানিসহ আরও অনেক কিছু—

বুঝিয়া পাইলাম


(ঠকাখোর কাস্টমারের স্বাক্ষর)

নিজের কোম্পানিতে বাবা তাঁর ছেলেকে নিয়োগ করলেন। ছেলে যে কোম্পানির সবাইকে দৌড়ের ওপর রেখে কাজ করাতে পারছে, এর লিখিত প্রমাণ বাবাকে একদিন না একদিন দেখাতে হবেই। তাই দরকার কর্মচারীদের স্বাক্ষরসংবলিত কাগজ। স্বাক্ষরের আগে লেখা থাকবে—
 যখন-তখন টেবিল চাপড়ানো ঝাঁড়ি (এমন চাপড় টেবিলের পায়া নড়বড়ে করে দিতে সক্ষম)
 মুরগির রক্তের মতো লাল চোখের চোখরাঙানি (চোখরাঙানির সময় চোখ থেকে চশমা খুলে রাখা হয়)
 একদম নাকের কাছে আঙুল এনে সাঁই সাঁই করে আঙুল ঘোরানো
 ‘চালু কইরা কাজ করো মিয়া’-জাতীয় মুখস্থ ডায়ালগ
 অফিস টাইম শেষ হয়ে যাওয়ার পর বোনাস (!) হিসেবে আরও ম্যালা কাজের চাপসহ আরও অনেক কিছু—

বুঝিয়া পাইলাম

(দৌড়ের ওপর থাকা কর্মচারীর স্বাক্ষর)

আপনার শ্বশুরবাড়ি থেকে একপাল মেহমান এল বেড়াতে। আপনি তাদের যতই পেট ফাটিয়ে খাওয়ান না কেন, তাদের মধ্য থেকে কেউ কেউ কিন্তু পরবর্তী সময়ে বদনাম করতে পারে। তাই লিখিত প্রমাণ রাখার স্বার্থে একটা কাগজে স্বাক্ষর করিয়ে রাখতে পারেন—
 আসার সঙ্গে সঙ্গে ‘আহলান সাহলান’ বাক্যের সহীহ উচ্চারণ (আহলান সাহলানের তরজমাও করে দিয়েছে কেউ কেউ)
 হাত-পা ধোয়ার জন্য তো বটেই, জুতার তলা ধোয়ার জন্যও গরম পানি
 খেতে খেতে বেয়াই-বেয়াইনের মুখের খোশগল্প
 খাওয়ার পর খাটে হাত-পা-মাথা ছড়িয়ে নাকে আওয়াজ তুলে ঘুমানোর সুবিধা
 বিদায়ের সময় আবার বেড়াতে আসার নেমন্তন্নসহ আরও অনেক কিছু—

বুঝিয়া পাইলাম

(মেহমানের পালের মধ্য থেকে যার হাতের লেখা পাঠযোগ্য তার স্বাক্ষর)

﻿খুব সোজা ব্যাপার। একটু লম্বা না হলে কারও চুল টেনে শায়েস্তা করব কীভাবে? আর গোঁফের ব্যাপার তো কবি সুকুমার রায় তাঁর কবিতায়ই বলে দিয়েছেন, ‘গোঁফের আমি গোঁফের তুমি, তাই দিয়ে যায় চেনা!’ চেনার জন্য ছোট গোঁফই যথেষ্ট। কিন্তু না, এর পরও বলব, বিশেষ কিছু কারণ আছে। যে চুল বা পশম আমরা দেখি, সেগুলো আসলে মৃত কোষ। চুলের কোষের প্রতিটি কুঠরির (ফলিকল) ভেতর নতুন কোষ জন্ম নেয় আর মৃত কোষটিকে ঠেলে বের করে দেয়, এটাই চুলের দৃশ্যমান অংশ। কুঠরির বৃদ্ধিসাধন-পর্বে এই ধারা চলতে থাকে। কিন্তু কিছুদিন পর শুরু হয় বিরতি পর্ব। এ সময় চুলের বৃদ্ধিসাধনের ধারাবাহিকতায় ছেদ পড়ে এবং চুল গোড়া থেকে খসে পড়ে। এ দুই পর্বের মধ্যবর্তী সময় বেশি হলে চুল বেশি লম্বা হয়, কম হলে ছোট হয়। চুল ও দাড়ি-গোঁফের দৈর্ঘ্যের পার্থক্যের কারণ হলো, এ দুই পর্বের মধ্যবর্তী সময়ের পার্থক্য। তবে বিবর্তনবাদীদের তত্ত্ব অনুযায়ী, বড় চুলের পাশাপাশি ছোট গোঁফ-দাড়ি দূর থেকে সুন্দরী নারীর দৃষ্টি আকর্ষণের কাজেও লাগে। সুস্থ, কর্মঠ সুপুরুষের পেশিবহুল শরীর যদি কোনো কারণে নারীর দৃষ্টি আকর্ষণে ব্যর্থ হয়, তাহলে পুরু গোঁফ কাজে লাগে। মানব-প্রজাতির টিকে থাকা ও এগিয়ে যাওয়ার জন্য এর প্রয়োজন ছিল, এখনো হয়তো আছে।

﻿ নায়িকা ভিলেন দ্বারা আক্রান্ত, সম্ভ্রম যায়-যায় অবস্থা। নায়কের আগমন, তারপর ভিলেনদের পিটিয়ে ফার্নিচার...!
 কোনো বিশেষ কারণে নায়িকার মন খারাপ। অতঃপর ঠাস করে দরজা বন্ধ করে ধপাস করে বিছানায় শুয়ে বালিশ জড়িয়ে গলা ফাটিয়ে কান্না!
 নায়িকার সঙ্গে নায়কের হালকা ধাক্কা। নায়িকার হাত থেকে পড়ে গেল বই। বই তুলতে গিয়ে চোখাচোখি... প্রেম...কী জাদু করেছ বলো না... (গান)!
 সিনেমায় বিভিন্ন ব্যক্তি বিভিন্ন কারণে মাথায় লাঠির বাড়ি খায়। সে ক্ষেত্রে...
১ম বাড়ির পর: স্মৃতিশক্তি ফিউজ! 
২য় বাড়ির পর: স্মৃতিশক্তি ফেরত আসে।
 জনৈক কোটিপতি ব্যবসায়ী পড়েছেন গুন্ডাদের কবলে। তাই দেখে নায়ক ‘ইয়া আলি ঢিশুয়া’ বলে গুন্ডাদের ওপর দিলেন ঝাঁপ। গুন্ডারা খেল উচ্চপর্যায়ের পিটুনি আর পুরস্কার হিসেবে নায়ক পেলেন চাকরি।
 (শেষ দৃশ্য) নায়ক ও ভিলেন পার্টির মধ্যে ব্যাপক হাঙ্গামা, গোলাগুলি, নায়কের প্রতি গুলিতে ভিলেন পার্টির পাঁচজন করে নিহত, দ্রুত পুলিশের আগমন ও অবশিষ্ট ভিলেন আটক।
 সারা বছর নায়কের লাফাঙ্গামি, অতঃপর রেজাল্ট। মায়ের স্নেহভরা আশীর্বাদ, বেঁচে থাকো বাবা। আজ যদি তোর বাবা বেঁচে থাকতেন, কতই না খুশি হতেন।
 ধনী নায়িকার গাড়ির ধাক্কায় নায়ক গুরুতর আহত। নায়ককে নিজ বাড়িতে নিয়ে গিয়ে নায়িকার সেবা-শুশ্রূষা, নায়কের আঘাতমোচন, দুজনার প্রেম!
 নায়িকার বাবা গুলি খেয়ে মৃত্যুশয্যায়। নিজের মেয়ের হাত বেকার নায়কের হাতে তুলে দিয়ে বললেন, আমার মেয়েকে তোমার হাতে তুলে দিলাম, বাবা। ওকে তুমি সুখে রেখো...! আ আ আ...আহ্!
 ছোটবেলায় হারিয়ে যাওয়া দুই ভাই। ঘটনাচক্রে ছোটবেলার ছবি দেখে দুই ভাইয়ের পুনর্মিলন। এক ভাই আরেক ভাইকে জড়িয়ে ধরে কান্নাবিজড়িত কণ্ঠে বললেন, তুই-ই আমার হারিয়ে যাওয়া ভাই রতন? আয় ভাই, আমার বুকে আয়।

বাস্তবতা
 নায়িকা ভিলেন দ্বারা আক্রান্ত, সম্ভ্রম যায়-যায় দশা। নায়কের আগমন, দুটি গুলি! পরের দিনের পত্রিকার পাতায় শিরোনাম—‘দিনে-দুপুরে প্রকাশ্যে যুবক খুন’। 
 বিশেষ কারণে নায়িকার মন খারাপ। অতঃপর ফেসবুকে লগইন করে স্ট্যাটাস: mon khub khaৎap; manush keno emon koৎe? তারপর মিনিট ঘুরতেই ৫৭ লাইক, ২১টা কমেন্ট! নায়িকার মুখে হাসি! 
 নায়িকার সঙ্গে নায়কের হালকা ধাক্কা। তারপর শুরু হলো নায়িকা ও তার বান্ধবী মহলের হাউকাউ! ইভ টিজিং ইভ টিজিং!! ইভ টিজিংয়ের অপরাধে শাস্তি। ঘরে বাপের হুংকার—ওই কুলাঙ্গার, বাইর হ আমার বাড়ি থাইকা...! 
 বাস্তবেও আমরা বিভিন্ন কারণে মাথায় লাঠির বাড়ি খেতে পারি! সে ক্ষেত্রে—
১ম বাড়ির পর: এক্স-রে, ব্যান্ডেজ, সিটিস্ক্যান...
২য় বাড়ির পর: কর্তব্যরত চিকিৎসক কর্তৃক মৃত ঘোষিত! 
 কোটিপতি পড়েছেন গুন্ডাদের কবলে। নায়কও দিলেন ঝাঁপ। পরিণামে গুন্ডা কর্তৃক ভারী প্যাদানি। আশঙ্কাজনক অবস্থায় হাসপাতালে ভর্তি, ৯৮টা সেলাই, অবশেষে ছিনতাইকারীর সহযোগী সন্দেহে গ্রেপ্তার, তিন দিনের রিমান্ড মঞ্জুর... 
 নায়ক ও ভিলেন পার্টির মধ্যে ব্যাপক হাঙ্গামা। ভিলেন পার্টি সরকারবিরোধী দলের হলে পুলিশের ধীরেসুস্থে আগমন ও সব ভিলেন গ্রেপ্তার। তবে ভিলেন পার্টি সরকারদলীয় হলে পুলিশের দ্রুত আগমন ও নায়ককে গ্রেপ্তার!
 সারা বছর লাফাঙ্গামি, অতঃপর রেজাল্ট।
বাসায় মায়ের হুংকার—ওরে কুলাঙ্গার, আইজ খালি তোর বাপ বাঁইচা নাই, থাকলে পিডায়া তোর ঠ্যাং ভাঙত। যা, দূর হ আমার চউক্ষের সামনে থাইকা!
 নায়িকার গাড়ির ধাক্কায় নায়ক গুরুতর আহত। বিক্ষুব্ধ জনতার গাড়ি ভাঙচুর, অগ্নিসংযোগ, পুলিশের কাঁদানে গ্যাসের শেল নিক্ষেপ। ফলে ঘটনাস্থলেই নায়ক নিহত। পত্রিকার শিরোনাম—‘বেপরোয়া গাড়ির ধাক্কায় মেধাবী ছাত্রের অকালমৃত্যু’। অতঃপর নায়িকার লেটেস্ট মডেলের নতুন গাড়ি ক্রয়।
 নায়িকার বাবা মৃত্যুশয্যায়। পাশে থাকা ‘বেকার’ নায়ককে বললেন, আমার মেয়েকে তুমি নিজের বোনের মতো দেখো, বাবা। ভালো চাকরি করে এমন কোনো ছেলে পেলে বিয়ে দিয়ে দিয়ো...। আ আ আ...আহ্!
 ছোটবেলায় হারিয়ে যাওয়া দুই ভাই। ফেসবুকে দেওয়া ছোটবেলার প্রোফাইল পিকচার দেখে এক ভাই আরেক ভাইকে কান্নার দুটো ইমোসহ মেসেজ দিলেন, তুই-ই আমার হারিয়ে যাওয়া ভাই রতন? আয় ভাই, অনলাইনে আয়...চ্যাট করি।’

﻿ —ইন্টারনেট খুব বাজে একটা জিনিস।
—তা কেন! আমি তো ইন্টারনেটের মাধ্যমে মেয়ের সঙ্গে পরিচিত হয়ে তাকে বিয়ে করেছি। 
—আমি তো সে কথাই বলছি! 
 এত দিনে বুঝতে পেরেছি, টুইটার কী। যখন এসএমএস পাঠাতে ইচ্ছে হয় খুব, কিন্তু পাঠানোর মতো কেউ নেই। 
 টিভি দেখার বিরল মুহূর্তগুলোয় রিমোট কন্ট্রোল খুঁজে না পেলে সত্যিকারের প্রোগ্রামার গুগলে টাইপ করতে শুরু করে, ‘রিমোট কন্ট্রোল কোথায়?’

﻿মতামতের জন্য সম্পাদক ছাড়া বাকি সবাই দায়ী
ডাকযোগে লেখা পাওয়া যাচ্ছে না বলে আপনি দুঃখ প্রকাশ করেছেন। কিন্তু এটিই একমাত্র বিভাগ, যেখানে কোনো পুরস্কারের সম্ভাবনা নেই। তাই লেখাও অনেক কম। যা-ই হোক, যে জন্য চিঠি লিখেছি। সবজান্তাকে প্রশ্ন করতে, একটি পোস্টকার্ডে কি একাধিক প্রশ্ন করা যাবে?
সুলতানা জান্নাত
চট্টগ্রাম
 আপনার কথাটাও পুরোপুরি ঠিক। আবার এটাও ঠিক, একমাত্র এখানে লেখা কোনো যোগ্যতার বিচারে বাছাই হয় না। একটি পোস্টকার্ডে একটির বেশি প্রশ্ন না পাঠানোই ভালো। তবে আপনার এলাকায় পোস্টকার্ড পাওয়া না গেলে, সে ক্ষেত্রে একাধিক প্রশ্ন পাঠাতেই পারেন।

আচ্ছা ভাইয়া, আমি গত মাসের আগের দিন রস + আলো লেখা জমা দেওয়ার জন্য সিএ ভবনের গেটের কাছে যাই। দারোয়ান আমার হাত থেকে খামটি নিয়ে ডাস্টবিনে ফেলে দিল! আমি তো হতবাক। এখানে নাকি এটাই নিয়ম।
শিশির
নাটোর, সিংড়া, নিংগাইন
 যেখানে যে নিয়ম। আপনি যেটাকে ডাস্টবিন ভেবে ভুল করেছেন, ওটা আসলে লেখা জমা দেওয়ার বাক্স!

বি.স. ভাইয়া, আপনাকে নিয়ে না খুব, খুব দুশ্চিন্তা হচ্ছে। হবেই না বা কেন বলুন? গতরাতে স্বপ্ন দেখলাম, পৃথিবীর সব বোকা মারা গেছে। বি.স. ভাইয়া, আপনি বেঁচে আছেন তো!
মাজহারুল আনাম
ছায়াবিতান, কুমিল্লা
 আরে, এই স্বপ্নটা আমিও দেখেছি! আমি সে সঙ্গে দেখেছি, একজন বোকাকে নাকি বাঁচিয়ে রাখা হয়েছে, এই খবরটা সে যাতে আমাকে সময়মতো দিতে পারে!!

﻿মতামতের জন্য সম্পাদক ছাড়া বাকি সবাই দায়ী
অনেক দিন পর আপনাকে লিখছি। কেমন আছেন আপনি? আশা করি ভালোই আছেন। সে জন্য যেটা করতে হবে, সেটা কি আপনি বুঝতে পারছেন?
শায়লা ইয়াসমিন
পটুয়াখালী।

শরীর-স্বাস্থ্যের খোঁজ নিচ্ছেন, আসল উদ্দেশ্যটা কী, বলে ফেলুন। লেখা ছাপানোর আবদার? দেখুন আবদার করবেন না। আমার কাছে লেখা ছাপানোর আবদার করে আজ পর্যন্ত কারো লেখাই ছাপা হয়নি। 

বি.স. ভাইয়া, বলুন তো, আপনি কেমন লোক? লেখা পাঠাতে পাঠাতে আমার টাকা শেষ। এবার আপনি আমার এই লেখা যদি না ছাপান, তাহলে আমি আপনার নামে থানায় মামলা করতে বাধ্য হব। মনে থাকে যেন।
এম রুবেল আহমেদ
পার্বতীপুর, দিনাজপুর।

আপনি জানেন, মামলা করতে কত টাকা খরচ হয়? আপনি বরং মামলা করার টাকাটা দিয়ে আরও কিছুদিন লেখা পাঠিয়ে দেখতে পারেন।

ভাইয়া, এই রস আর আলোর মাঝখানে যোগ (+) না দিয়ে তো দিতে পারতেন রস-আলো বা রস/আলো বা রস╫আলো। এগুলো না দিয়ে রস আর আলোর মাঝখানে যোগচিহ্ন দেওয়ার পেছনে যুক্তি কী?
সুলতানা আনজুমান
কিশোরগঞ্জ।

আজ যদি রস+আলো নামটা না হয়ে আপনি যেগুলো বলছেন ওগুলো রাখা হতো, তখন আপনিই আজ চিঠি লিখে অভিযোগ করতেন ‘রস+আলো’ কেন রাখা হলো না?

﻿ডাকযোগে পাওয়া নিয়ে কিছু কথা
প্রিয় পাঠক, ইদানীং একটা বিষয় লক্ষণীয় যে ‘ডাকযোগে পাওয়া’ বিভাগে তেমন মজার কোনো লেখা আসছে না। ডাকযোগে পাওয়া একমাত্র বিভাগ যেখানে লেখা কোনো প্রতিযোগিতা ছাড়াই ছাপা হয়। তার পরও আপনাদের অংশগ্রহণ মন মতো হচ্ছে না। আমরা আশা করতাম, ইনফ্যাক্ট এখনো করি, আপনারা এই বিভাগে নিজেদের বাসা-বাড়ি-বাবা-মা-ভাই-বোন-বন্ধু-বান্ধবদের পাশাপাশি রস+আলো নিয়েও দু-একটি কথা লিখবেন। রস+আলোর কাছে আশা, হতাশা, এমনকি দূরাশার কথাও লিখবেন। এবং অবশ্যই খামের ওপর ‘ডাকযোগে পাওয়া’ শব্দ দুটিও লিখবেন। ভালো থাকুন আর না-ই থাকুন, লিখুন।

বি.স. ভাইয়া, তোমার রস+আলো অফিসে বসে ঝিমিয়ে কাজ নেই। পারলে এবার দেশের জনগণের জন্য কিছু করো। লোডশেডিং এলাকার জন্য কিছু আলো এবং নিরস লোকদের জন্য কিছু রস পাঠিয়ে দাও।
আরিফ বিন নজরুল
গিলাতলা, ফুলতলা, খুলনা
 জনগণের জন্য কাজ করার জন্য আমাকে লাগবে না। এ লাইনে কাজ করার লোকের অভাব নাই। এ ছাড়া আমি যা করছি, তা কার জন্য?

ভাইয়া, আপনি কেমন মানুষ বলুন তো? তেল বা হুমকি ছাড়া কোনো কিছুতেই তো কাজ হচ্ছে না দেখছি। আমার এই লেখাটা না ছাপলে ভালো হবে না বলে দিচ্ছি। আমি কিন্তু আপনার চৌদ্দটা বাজিয়ে ছাড়ব। মনে থাকে যেন।
শায়লা
পটুয়াখালী
 আপনি কিন্তু একটা কথা উল্লেখ করেননি। কোন ঘড়িতে চৌদ্দটা বাজাবেন? এখন কিন্তু মোবাইল ফোনের যুগে ১২ ঘণ্টার ঘড়ি এবং ২৪ ঘণ্টার ঘড়ি দুটোই পাওয়া যায়!

﻿—দেশ থেকে কি দুর্নীতি মুছে ফেলতে চান?
—আপনি কে বলছেন, মশায়?
—দেশের জনগণ!
—এত সাহস তোমরা পাও কোথায়?
—দেশ থেকে কি দুর্নীতি মুছে ফেলতে চান?
—আপনি আবার কে?
—আমি বিদেশি! পর্যটনে এসেছি আপনাদের দেশটা দেখতে!
— বিদেশি! বেড়াতে এসেছ বেড়িয়ে যাও। ইন্টারনাল ইস্যু নিয়ে এত মাথাব্যথা কিসের!
—না মানে, যদি কিছু সাহায্য করতে...!
—সাহায্য! কিসের ওপর! দেখুন আমাদের কিন্তু সবকিছুর ওপরই সাহায্য লাগবে। আমাদের কিছুই নেই! তা আপনি কী সাহায্য দিতে চান?
—কিছু উপদেশ!
—এই, কে আছিস! একে এয়ারপোর্টের রাস্তাটা দেখিয়ে দে।
—দেশ থেকে কি দুর্নীতি মুছে ফেলতে চান?
—আপনি কে বলছেন?
—আমি ফার্স্ট ওয়ার্ল্ড।
—দুর্নীতি! আমাদের দেশে তো কোনো দুর্নীতি নেই। কখনো ছিলও না। এই, কে আছিস, ওনাকে বল না, তোরা কেউ দুর্নীতির বানানটাও ঠিকমতো জানিস না।
—ওকে ফাইন। ভেবেছিলাম, দুর্নীতি থাকলে ওটা দূর করার জন্য কিছু সাহায্য করব। 
—জি, স্যার! সাহায্য!! না, মানে আসলে প্রথমে আপনাকে ভুল ভেবে মিথ্যা বলে ফেলেছি। আসলে এর আগেও ফার্স্ট ওয়ার্ল্ড থেকে একজন পর্যটক এসে সব গোলমাল পাকিয়ে দিয়ে গেছে। আসলে আমাদের দেশে দুর্নীতি না পেলে পৃথিবীর আর কোথাও আপনি দুর্নীতি পাবেন না। আরে আমরাই তো দুর্নীতিতে টানা চ্যাম্পিয়ন! বস, সাহায্যের পরিমাণটা যদি একটু বলতেন! না, মানে, কিছু প্ল্যান ছিল তো! ছেলেপুলেরা অনেক দিন ধরেই আবদার করছিল...
—বাহ! আপনারা তো দেখি ব্যাপারটাকে শিল্পের পর্যায়ে নিয়ে গেছেন। দুর্নীতি নিয়েও দুর্নীতি!! 
—দেশ থেকে কি দুর্নীতি মুছে ফেলতে চান?
—আপনি কে ভাই! পরিচয়টা আগে দিন। তা না হলে কী বলতে কী বলে ফেলি ঠিক নেই।
—আমি এলিয়েন! ভিনগ্রহ থেকে এসেছি!!
—অ্যালিয়েন! ভিনগ্রহ থেকে!! তা এলিয়েন সাহেব, এ দেশে কী মনে করে?
—গবেষণার জন্য কিছু দুর্নীতিবাজ দরকার ছিল!
—কী গবেষণা?
—না, মানে, দুর্নীতির জন্য কোন জিনিসটা দায়ী সেটা খুঁজে বের করে সেই অনুযায়ী ট্রিটমেন্টের ব্যবস্থা করতাম!
—ও! আপনি বোধহয় অনেক পথ পাড়ি দিয়ে এসেছেন। ক্লান্ত! চা-কফি কিছু খাবেন! এই, কে আছিস, অ্যালিয়েন সাহেবকে পাঙাস মাছের পেটি দিয়ে চিকন চালের ভাত দে! উনি আমাদের দেশ থেকে জনশক্তি আমদানির জন্য আসছেন। জলদি খবর ছড়িয়ে দে, ভালো বেতনে ভিনগ্রহে জনশক্তি রপ্তানি হবে। বিটিভিতে একটা প্রেস রিলিজ পাঠিয়ে দাও। খবরের কাগজে বিজ্ঞাপন দাও।
—জি, আপনি মনে হয় ভুল করছেন!
—আমি মোটেও ভুল করছি না। আপনি রেস্ট নিন। কিছু লাগলে আওয়াজ দিয়েন। আর পার্সেন্টেজটা কি আপনারা ঠিক করবেন, না আমরা নিজেরাই ম্যানেজ করে নেব?
—কিসের পার্সেন্টেজ!
—এই, কে আছিস! অ্যালিয়েন সাহেবকে একটু বোঝা! আচ্ছা, আপনারা আর কী কী পারেন!
—মাইন্ড কন্ট্রোল!
—বাহ্, বেশ তো! তা কার?
—টু সাম এক্সটেন্ড, সবার!
—বাহ্! ইংরেজিও জানে! বেশ আপনাকে দিয়ে কাজ হবে। এই কে আছিস, ওনাকে চিড়িয়াখানার একটা বানরের খাঁচায় থাকার ব্যবস্থা কর!
—চিড়িয়াখানা কী?
—গেলেই বুঝবেন! অ্যালিয়েনদের জন্য একধরনের ফাইভস্টার হোটেল বলতে পারেন।
বিরতি
—অ্যালিয়েনটা কী বলে?
—বলে এটা নাকি ঠিক হচ্ছে না। এটা নাকি অন্যায়!
—বলুক। কাজ হচ্ছে তো?
—জি, কাজ হচ্ছে, যে রকম পেদানির ওপর রাখছি! আমার মাইন্ড ও কন্ট্রোল করতে চেয়েছে। আপনি তো জানেন, আমাদের আমরাই কন্ট্রোল করতে পারি না আর ও তো একটা নগণ্য অ্যালিয়েন!
—এ দেশের সব মানুষের মগজ ধোলাই দিতে হবে। যারাই দুর্নীতি নিয়ে কথা বলবে তাদেরই মগজ ধোলাই!
—হীরক রাজার দেশে ছবিটা দেখেছেন?
—না, কেন?
—ছবিটা এই রকম মগজ ধোলাই নিয়ে!
—বেশ তো! অ্যালিয়েন সাহেবকে আগে ছবিটা দেখাও। বাই দ্য ওয়ে, ছবির ডিরেক্টর কে?
—সত্যজিৎ রায় নামের এক ভদ্রলোক!
—ভদ্রলোক বেশ দূরদর্শী। আগেই কী করে যেন বুঝতে পেরেছিলেন একদিন এমনই হবে।
—আপনি কি দেশ থেকে দুর্নীতি মুছে ফেলতে চান!
—কে আপনি? এই সুসময়ে কী চান?
—দুর্নীতি দূর করতে চাই!
—আর চাইতে হবে না! পেয়েছি! একে দিয়ে শুরু করা যাক। নিয়ে যাও একে যন্তরমন্তর ঘরে! এর পর থেকে যে বলবে দুর্নীতি বন্ধের কথা! আমরা কিছুই জানি না ওটা তারই মাথাব্যথা।
—আমরা জানি শুধু মগজ ধোলাই!
—মগজ ধোলাই!
অতঃপর লোকটা বের হয়েই বলতে শুরু করল, এ দেশে কোনো দুর্নীতি নেই। দুর্নীতি বলে যদি কিছু থেকে থাকে তা ছিল বিগত সরকারের আমলে। দেশের মানুষ এখন মহা শান্তিতে আছে। এরপর সুর করে গেয়ে ওঠে, ‘এমন দেশটি কোথাও খুঁজে পাবে নাকো তুমি...’
অন্য কেউ না, সত্যি বলছি! অদ্ভুত এক অ্যালিয়েন বসে বসে দুর্নীতিগ্রস্ত মানুষ বাড়াচ্ছে এ দেশে! যে-ই যায় তার সংস্পর্শে, সে-ই হয়ে ওঠে দুর্নীতির রাবণ!

﻿সকাল ৮: ৩০	ঘুম থেকে জাগরণ।
সকাল ৮: ৪৫	কঠিন সিদ্ধান্তের মুখোমুখি—গোসল করব, নাকি করব না?
সকাল ৮: ৫০	মনে হচ্ছে করা উচিত।
সকাল ৯: ১৫	আড়মোড়া ভেঙে বিছানা ছাড়ার প্রস্তুতি।
সকাল ৯: ২০	মেইল চেক।
সকাল ৯: ২০	আবার মেইল চেক।
সকাল ৯: ৩০	উমমম...এক কাপ চা খেলে মন্দ হতো না...
সকাল ৯: ৪৫	চা পান পর্ব।
সকাল ১০: ০০	চেক মেইল।
সকাল ১০: ০৫	আবার মেইল চেক। কী অদ্ভুত কাণ্ড, একটি মেইলও আসেনি! দুনিয়ার মানুষজন সব মরে গেল নাকি!
বেলা ১০: ২০	হঠাৎই একরাশ হতাশার পাশাপাশি নিঃসঙ্গতা এসে গ্রাস করে নিল মনপ্রাণ।
বেলা ১১: ০০	বস ইতিমধ্যে অফিসে এসে উপস্থিত। লক্ষণ ভালো নয়।
বেলা ১১: ৩০	আরে ধুর, সবকিছুর দায়িত্ব আমাকেই কেন নিতে হবে? আমি ছাড়া অফিসে আর লোক নেই? যত্তসব ফালতু!
বেলা ১১: ৩৫	অবশেষে একজনকে পাওয়া গেল সামনে।
বেলা ১১: ৪০	এই এদিকে আসো, এই যে দেখছ ফাইল, এটা নিয়ে যাও এক্ষুনি। আর মনে রেখো, কাজ চাই খুব তাড়াতাড়ি। কোনো অজুহাত নয়।
বেলা ১১: ৪৫	এখনই অর্জিত দোষ চাপানোর জন্য কাউকে ধরা জরুরি। কিন্তু দুর্ভাগ্য, আশপাশে কেউ নেই। যা হোক, ফাইলের স্তূপটা একবার নেড়েচেড়ে নেওয়া দরকার।
দুপুর ১২: ০০	নাহ্, মনমেজাজ ভালো নেই। লাঞ্চের আগে আর কোনো কাজ নয়।
দুপুর ১২: ৩০	লাঞ্চের প্রস্তুতি।
দুপুর ১: ০০	লাঞ্চ সম্পন্ন।
দুপুর ১: ১০	যাই, একটা বিড়ি টেনে আসি। ওহ্ গড, এই মরার অফিসে একটা বিড়ি টানার সুযোগও নেই।
দুপুর ১: ৩৫	হুমমম...এবার কাজে ফেরা দরকার।
দুপুর ১: ৫০	মনমেজাজ ভালোই বলা যায়। ফেসবুকে একবার ঢুঁ মারা দরকার। সকাল থেকে কয়টা ফ্রেন্ডস রিকোয়েস্ট জমেছে কে জানে!
বেলা ২: ৩০	লাঞ্চের পর এই এক সমস্যা—খালি ঘুম ঘুম লাগে। অবশ্য মানসিক সুস্থতার জন্য ঘুমের প্রয়োজনীয়তাকেও অস্বীকার করা যায় না।
বেলা ২: ৪৫	তার চেয়ে চা পান পর্বটা সেরে নেওয়া যাক।
বেলা ৩: ০০	সহকর্মীদের সঙ্গে মতবিনিময়ে কোম্পানির সাম্প্রতিক দুরবস্থা নিয়ে দীর্ঘ আলোচনা। সহকর্মীদের অদক্ষতা ও অলসতাই যে এ জন্য মূলত দায়ী, সে ব্যাপারে অনুসন্ধানী মতামত প্রকাশ।
বিকেল ৪: ০০	তথাকথিত সমস্যা নিয়ে সহকর্মীর প্রবেশ।
বিকেল ৪: ১১	নিজেকে অসম্ভব রকমের ব্যস্ত রাখার অব্যাহত চেষ্টা।
বিকেল ৪: ১২	ব্যাটা যায়নি। তার সমস্যা নাকি খুব গুরুতর। স্টুপিড কোথাকার!
বিকেল ৪: ১৫	অসম্ভব ব্যস্ততা থেকে খানিকটা ছুটি নিয়ে ব্যাটার দিকে একবার তাকানো মনে হয় দায়িত্বশীলতার পরিচায়ক হবে।
বিকেল ৪: ৫০	না, কোনো সমাধান মেলেনি। কিন্তু সত্যিই ওই ব্যাটার ওপর ভীষণ রাগ লাগছে—কোথাকার কীসব সমস্যায় অহেতুক আমাকে জড়াল।
বিকেল ৪: ৫৫	পার্শ্ববর্তী একটি কক্ষে বসের আকস্মিক সফর। ‘না, এ হতে পারে না। অফিসের কাজে একাগ্রতা ও নিষ্ঠা না থাকলে...’, ক্ষোভমিশ্রিত স্বরে সহকর্মীর উদ্দেশে উচ্চমাত্রার ধ্বনি বিতরণ।
বিকেল ৫: ০০	বস অবশেষে নিজের কক্ষে ফিরে গেলেন। সাময়িক উদ্বেগের অবসান।
বিকেল ৫: ০৫	সহকর্মীর উদ্ভূত সমস্যার জন্য অফিসের গবেষণা বিভাগকে দায়ী করে অভিমত প্রকাশ।
বিকেল ৫: ১০	ই-মেইল চেক। ইয়েস! অবশেষে একটি মেইল দেখা যাচ্ছে ইনবক্সে।
বিকেল ৫: ১৩	যদিও মেইলটি একটি মামুলি কৌতুক নিয়ে, পুরোনো তো বটেই। তবু নাই মামার চেয়ে কানাও ভালো।
বিকেল ৫: ১৫	টেবিলের ওপরে আঙুলের সাহায্যে তবলাবাদনের মৃদু চেষ্টা।
বিকেল ৫: ২০	অফিস ত্যাগ।
সন্ধ্যা ৭: ২৬	টেলিভিশনটা ছেড়ে দেখা যেতে পারে। এক চ্যানেলে উচ্চাঙ্গসংগীতের আসর, আরেক চ্যানেলে বরবটির পুষ্টিগুণ নিয়ে প্রামাণ্যচিত্র। ওদিকে আবার সিটিএন চ্যানেলে চলছে ১৯৮২ সালে নির্মিত এক সাদাকালো ছবি রসের বাইদানি। যত্তসব!
রাত ৮: ৩০	উঁহু, দেখার মতো একটা অনুষ্ঠানও যদি থাকত! কেবলই সময়ের অপচয়। সবখানেই অপচয়। মানুষ দিন দিন আরও বেশি অলস হয়ে উঠছে, দায়িত্ববোধ নেই কারও মাঝে। মাঝে মাঝে ভাবি, কী হবে এই বাংলাদেশের। হায়!
রাত ৮: ৪৫	খিদেটা মাথাচাড়া দিয়ে উঠছে। একে আর বাড়তে না দেওয়াই ভালো।
রাত ৯: ৩০	রাতের খাবারের পালা সম্পন্ন।
রাত ১২: ৪৫	এতক্ষণে টিভিতে একটা ভালো অনুষ্ঠান পাওয়া গেল দেখার মতো।
রাত ১: ৪৬	রাত অনেক হয়ে গেল। এবার ঘুমোতে যাওয়া উচিত। সামনে আসছে কঠিন দিন।

﻿যেসব মেয়ে পুরুষের সমান হতে চায়, মানে সম-অধিকার চায়, তারা আসলে উচ্চাকাঙ্ক্ষী না।—অজ্ঞাত

ধরুন, কেউ আপনার ওপর রাগ দেখাল। আপনি যদি তাকে থামানোর জন্য রাগই দেখান, তখন শুধু একটি কথা মনে রাখবেন—ফায়ার সার্ভিস আগুন নেভানোর জন্য আগুন ব্যবহার না করে পানি ব্যবহার করে।—অজ্ঞাত

বৃদ্ধ হওয়া বাধ্যতামূলক, কিন্তু বড় হওয়া ঐচ্ছিক।
চিলি ডেভিস
জ্যামাইকান বেসবল খেলোয়াড়

কারও উদ্ধৃতি দিতে পারার ক্ষমতা উপস্থিত বুদ্ধির ঘাটতি পুষিয়ে দেয়। 
সমারসেট মম
ইংলিশ ঔপন্যাসিক

নিজেকে যদি খুব অবহেলিত মনে হয় তখন স্যামন মাছের কথা মনে করবেন। সে ৩০ লাখ ডিম পাড়ে এবং মা দিবসে একটাও উইশ 
পায় না। —অজ্ঞাত

জ্ঞান হলো এমন এক জিনিস যেটার কারণে আপনি জানতে পারবেন যে টমেটো একধরনের ফল। আর বিচক্ষণতা হলো টমেটোকে ফ্রুট সালাদে অন্তর্ভুক্ত না করা।—অজ্ঞাত

আমি ফার্নিচার বিক্রি করে টাকা উপার্জন করতাম। সমস্যা হলো, ফার্নিচারগুলো ছিল আমার নিজের। 
লেস ডসন
ইংরেজ কৌতুক অভিনেতা

﻿আপনার কি কখনো এমন হয়েছে যে আপনি রুমে হাঁটছেন এবং একসময় আবিষ্কার করলেন যে আপনি কী কারণে হাঁটছেন সেটা ভুলে গেছেন? আমার মনে হয় একটা কুকুর এভাবেই তার জীবন পার করে দেয়।
সু মারফি
মার্কিন কমেডিয়ান

ইনসমনিয়া থেকে মুক্তি পাওয়ার সবচেয়ে ভালো উপায় হলো প্রচুর পরিমাণে ঘুমানো।
ডব্লিউ সি ফিল্ডস
মার্কিন কৌতুকাভিনেতা

একজন জ্ঞানী লোক সব সময় প্রস্রাব করার পর হাত ধোয়। আর অধিকতর জ্ঞানী লোক কখনোই তার হাতে প্রস্রাব করে না।
অজ্ঞাত

আপনার বাবা-মা যদি নিঃসন্তান হয় তবে আপনারও নিঃসন্তান হওয়ার সম্ভাবনা আছে।
ডিক ক্যাভেট 
মার্কিন টিভি উপস্থাপক

সেন্সর বোর্ডের সবচেয়ে খারাপ জিনিস হলো... (সেন্সর বোর্ড কর্তৃক সেন্সর করা হলো)
অজ্ঞাত

আপনি অনেক কিছু পর্যবেক্ষণ করতে পারবেন শুধু দেখার মাধ্যমে।
লরেন্স পিটার বেরা
মার্কিন বেসবল খেলোয়াড়
গ্রন্থনা: আলিয়া রিফাত

﻿মাছ ধরতে গিয়ে কোনো মাছ না পেয়ে হতাশ হয়ে বসে থাকার সময় কেউ পেছনে দাঁড়িয়ে থাকলে ঠিক ততটাই খারাপ লাগে, যতটা লাগে কোনো সুন্দরীকে চিঠি লেখার সময় কোনো বন্ধু ঘাড়ের কাছে দাঁড়িয়ে দেখলে। 
আর্নেস্ট হেমিংওয়ে
মার্কিন ঔপন্যাসিক

যতক্ষণ কোনো নারীকে তার মেয়ের চেয়ে বছর দশেক ছোট দেখায়, সে সম্পূর্ণরূপে সন্তুষ্ট। 
অস্কার ওয়াইল্ড
আইরিশ কবি

শেষবার একজন নারীর ভেতরে ছিলাম, যখন আমি স্ট্যাচু অব লিবার্টি দেখতে যাই।
উডি অ্যালেন 
মার্কিন লেখক, পরিচালক ও অভিনয়শিল্পী

তারা বলে, কেউই পারফেক্ট নয়। আবার বলে, চর্চা করলে পারফেক্ট হওয়া সম্ভব। আমার মনে হয়, যারা এসব বলে তাদের আগে মনস্থির করা উচিত। 
উইল্ট চেম্বারলাইন
মার্কিন বাস্কেটবল খেলোয়াড়

তারুণ্য ধরে রাখতে হলে আপনাকে সৎ হতে হবে, খেতে হবে মেপে মেপে এবং মিথ্যে বলতে হবে আপনার বয়স সম্পর্কে।
লুসিলে বল
মার্কিন অভিনয়শিল্পী

দুইটা সময়ে পান করি আমি, এক. তেষ্টা পেলে, দুই. তেষ্টা না পেলে।
ব্রেন্ডান বিয়ান
আইরিশ কবি

﻿ছেলেপুলেদের কীভাবে বড় করতে হয়, সবাই তা জানেন। কেবল তাঁরাই জানেন না, যাঁদের ছেলেপুলে আছে।
পি. জে. ও’ররকে
মার্কিন লেখক

বাড়ির কাজকর্ম মৃত্যুর কারণ হতে পারে না, তবে সেধে সেধে কেন ঝুঁকি নিতে যাবেন!
ফাইলিস ডিলার
মার্কিন অভিনয়শিল্পী

মানুষ চিন্তায় হারিয়ে যায়, কারণ জায়গাটা অচেনা।
পল ফিক্স
মার্কিন অভিনয়শিল্পী

আজকের 
রাতের আবহাওয়ার পূর্বাভাস: অন্ধকার।
জর্জ কার্লিন
মার্কিন লেখক ও কমেডিয়ান

নিজেকে চিকন দেখানোর একটাই উপায়, মোটা একজনের পাশে দাঁড়ানো।
রডনি ড্যাঞ্জারফিল্ড
মার্কিন কমেডিয়ান

আমি আমার ডাক্তারকে বললাম, দুই জায়গায় পা ভেঙেছে আমার। তিনি বললেন, ওই দুই জায়গায় আর যাবেন না! 
হেনি ইয়ংম্যান
মার্কিন কমেডিয়ান এবং বেহালাবাদক

﻿ইংরেজি ভাষায় সবচেয়ে ভয়াবহ বাক্য হলো: আমি সরকারের লোক এবং আমি আজ এখানে আপনাদের সহযোগিতা করার জন্যই।
রোনাল্ড রিগান
সাবেক মার্কিন প্রেসিডেন্ট

দুর্নীতির বিষয়টি আপেক্ষিক, রাস্তায় দুই টাকা পড়ে থাকতে দেখলে হয়তো কুড়িয়ে নেবেন না আপনি, কিন্তু দুই কোটি পেলে নিশ্চয়ই ছাড়বেন না।
আবোনস্কি নাসেকভ
রুশ প্রকৃতিবিদ

আমি চাই দুর্নীতি কমে যাক, আর তা না হলে দুর্নীতিতে অংশগ্রহণের সুযোগ বৃদ্ধি পাক।
অ্যাশলে ব্রিলিয়ান্ট
ব্রিটিশ লেখক ও কার্টুনিস্ট

শক্তি মানুষকে দুর্নীতিপরায়ণ করে তোলে। জ্ঞানই শক্তি। মন দিয়ে পড়াশোনা করো, দুর্নীতিবাজ হও। 
অজ্ঞাত

সব বোকাকে আপনার দলে টানুন, যেকোনো কিছুতে বিজয়ী হবেন আপনিই।
ফ্র্যাঙ্ক ডেন 
ডাচ রেডিও জকি

একজন মানুষও যদি দুর্নীতি করতে থাকেন, স্বাধীনতা টিকে থাকবে না।
এডমুন্ড বার্কে
আইরিশ লেখক ও রাজনীতি বিশ্লেষক

যে রাষ্ট্র যত বেশি দুর্নীতিগ্রস্ত, সে দেশে আইন তত বেশি। 
পাবলিয়াস ট্যাকিটাস
আইনজীবী

﻿স্পেশাল টেবিল পদ্ধতি
সরকারিভাবে এমন টেবিল দিতে হবে, যেন মাঝখানে কাঠের দেয়াল থাকে। ইধার কা মাল উধার বন্ধ।

ইলেকট্রিফিকেশন পদ্ধতি 
আটকানো ফাইলে এমন বৈদ্যুতিক ব্যবস্থা থাকবে যে প্রতি ২৪ ঘণ্টায় সেটার ভোল্ট বাড়তে থাকবে। ফলে দুর্নীতিগ্রস্ত কর্মকর্তা তা ছাড়তে বাধ্য হবেন।

কয়েন পদ্ধতি
ঘুষের টাকা দিতে হবে সব এক পয়সার কয়েনে। গুনতে গুনতে দুর্নীতিগ্রস্ত কর্মকর্তার দুর্নীতির প্রতি ঘৃণা সৃষ্টি হবে।

ক্যামেরা পদ্ধতি
দুর্নীতিপরায়ণ লোকেরা ক্যামেরাকে ভয় পায়। অতএব শরীরে প্রচুর ক্যামেরা ফিট করে গেলে দুর্নীতি বন্ধ থাকবে।

বাতিল টাকা পদ্ধতি
এ ক্ষেত্রে সারা জীবন ধরে জমানো যাবতীয় ছেঁড়া, ফাটা, স্কচটেপ মারা, ময়লা বাতিল নোট ঘুষের টাকা হিসেবে চালিয়ে দিতে হবে। এতে দুর্নীতিগ্রস্ত কর্মকর্তার শাস্তি হবে কিছুটা।

বিবেক পদ্ধতি
এ ক্ষেত্রে কাফনের কাপড় পরে ঘুষ দিতে যেতে হবে। মৃত্যুর কথা স্মরণ হওয়ায় দুর্নীতিগ্রস্ত কর্মকর্তার মনে বিবেক জাগ্রত হতে পারে।

﻿পত্রিকা, ব্লগ এবং ‘আমি কি আর কিছুরে ডরাই’ টাইপ বন্ধুদের জ্বালায় এমন অবস্থা যে হামহাম নামক নব আবিষ্কৃত ঝরনাখানা না দেখলে নিজের জাত নিয়া টানাটানি পড়ার সম্ভাবনা পার্সেন্ট স্কেলে স্ফুটনাঙ্কের কাছাকাছি। তাই শেষমেশ কোনো এক শুক্রবারের আরামদায়ক জীবনকে উৎসর্গের মতো মহান কোনো সিদ্ধান্তে উপনীত হতে হলো। দলের সাহসী অভিযাত্রীদের অধিকাংশই ‘আইলসা’ টাইপ, ছুটির দিনগুলোতে কে কার চেয়ে বেশি ঘুমাতে পারে, এই প্রতিযোগিতাই আমাদের সবচেয়ে প্রিয়।
তাহলে প্রথমেই দেখা যাক কীভাবে যেতে হবে হামহাম। হামহাম হলো মৌলভীবাজারের রাজকান্দি বনের গভীরে একটি ঝরনা। শ্রীমঙ্গল থেকে আমরা লেগুনা টাইপের একটি জিপ নিলাম, এতে করে কলাবাগান পর্যন্ত যেতে হবে। প্রথমে পৌঁছালাম ভানুগাছায়, সেখান থেকে যেতে হবে চাম্পরাই নামক জায়গায়, কারণ, সেটা কলাবাগান আর ভানুগাছার মাঝখানে, তার মানে না গিয়ে উপায় নেই। আবার কলাবাগান কিন্তু রাজকান্দির অ্যান্টি, তার মানে আমরা যাব আসলে হামহাম, তার জন্য যেতে হবে কলাবাগান আর কলাবাগান যাওয়ার জন্য আমাদের যেতে হবে চাম্পরাই, আর চাম্পরাই যেতে হলে ভানুগাছা হয়ে যেতে হবে, কিন্তু গাড়ি নিতে হবে শ্রীমঙ্গল থেকে। আমরা কিন্তু যাব হামহাম। হামহাম জায়গাটা মৌলভীবাজারে। কিন্তু শ্রীমঙ্গলে আমরা প্রথম কেন গেলাম?
নাহ! তালগোল পাকায়া ফেললাম।
(কীভাবে যেতে হবে ব্যাপারটা আমার কাছে ঘোলাটে, কিন্তু সবাইকে যেহেতু কীভাবে যেতে হবে টাইপ কিছু ভ্রমণকাহিনিতে অ্যাড করে দেয়, তাই আমিও একটা দিলাম)
রাজকান্দি থেকে আসল ভ্রমণ শুরু হলো। রাস্তার প্রকৃত বর্ণনা কয়েকজন বিশ্বস্ত মানুষকে দেওয়ার চেষ্টা করায় তারা বলছে, ভিতু কোনহানকার, ট্র্যাকিং করতে গেছে। তাই এখানে সংক্ষেপে দিচ্ছি, রাস্তা খুবই সুন্দর, প্রশস্ত এবং নিরাপদ। হাঁটতে গেলে মনে হয়, এই রাস্তায় হাঁটার জন্যই তো আমি জন্মেছিলাম, ‘জন্ম আমার আজন্ম পাপ’—সে কথাটাও যদি একই সঙ্গে মনে হয়, তবে আমলে নেবেন না, পুরা পথ খুবই মোলায়েম, জায়গায় জায়গায় পা দিলেই তাই হাঁটু পর্যন্ত দেবে যায়। আগের দিন বৃষ্টি হওয়ায় আরও বেশি নরম হয়েছে মাটি। জায়গায় জায়গায় গ্যাপ, সেখানে দুটি বাঁশ রাখা, পথপ্রদর্শক বললেন, ‘বাঁশে পা দিবেন না, পিছলা হইয়া আছে, লাফ দেন।’ শেষ কবে লং জাম্পে জাতীয় পুরস্কার অর্জন করছিলাম মনে নেই, তবে তার কথায় কনভিন্সড না হয়ে পারলাম না।
একটু পর শুরু হলো ঝিরি পথ, পুরো পথে নানা ধরনের জোঁকেরা ওত পেতে ছিল, এসব অবশ্য গোনায় না ধরাই ভালো।
সামনে হঠাৎ হুল্লোড়, দেখি একটা শৈলপ্রপাত। পানির স্পিড দারুণ। সেই পানিতে সামান্য উল্লাস করতে গিয়েই আছাড় খেলাম। এটা প্রথম আছাড় ছিল না, নরম মাটিতে স্যান্ডেল আটকে খানিক আগে আরেকটা আছাড় খেয়েছিলাম। ঠিক তখনই বিশ্রী এক প্রবাদ মনে পড়ে গেল ‘এভিরিথিং দ্যাট হ্যাপেন্স ওয়ান্স ক্যান নেভার হ্যাপেন এগেইন। বাট এভরিথিং দ্যাট হ্যাপেন্স টুয়াইস উইল শিওরলি হ্যাপেন এ থার্ড টাইম’ 
(এবং হ্যাঁ, সব মিলিয়ে তিনটা আছাড়ই খেলাম, থার্ডটাও আরেক শৈলপ্রপাতে লাফ-ঝাঁপ করার সময়)
মোকাম টিলাটাও মনোরম, সুন্দর পিচ্ছিল, বাঁশগাছে পরিপূর্ণ, নরম কাঁদাময় (না, বানান ঠিকই আছে, চন্দ্রবিন্দুই হবে), বাঁশের গোড়া ধরে ধরে এগোতে হয়। আমাদের এক বন্ধুর সামনে সড়াৎ করে একটা সাপ পড়ল ওপর থেকে, সাপগুলো মিশুক টাইপ না, তাই অন্য পথে চলে গেল। তাতে অবশ্য আমাদের বন্ধুবর কেন জানি খুশিই হলো।
মোকাম টিলার বিকল্প একটা পথ আছে। সেটা জানার পর আমরা গাইড মামাকে বললাম, ‘ধুর মিয়া, অন্য পথ থাকতে এই পথে আনলা কী মনে কইরা!’
ফেরার সময় অবশ্য আমরা সেই বিকল্প পথে এসে মামার সঙ্গে আরেক দফা চিল্লাচিল্লি করলাম, ‘মিয়া এই পথ যে মোকাম টিলার দশ গুণ বেশি বড় আর বিপজ্জনক, এইটা কইবা না।’
হঠাৎ ভীষণ আওয়াজ শুরু হলো, সঙ্গে মানুষজনের হুল্লোড়, বুঝলাম, আমরা চরম সত্যের অতি নিকটবর্তী। বাঁক পেরোতেই দুই পাশের পাহাড়ি পথ সরে গেল, আর সামনে বিশাল সে ওয়াটার ফল, আমাদের এত কষ্টের ফলাফল-জলসহ পপাতধরণিতল—সে ধারালো ধারায় আমরা আপ্লুত, অশ্রুসিক্ত, মীনক্ষোভাকুল কুবলয় (ধুর! ইমোশনাল হয়ে যাচ্ছি) যা হোক, মূলকথা যা লাভ করলাম, তা কহতব্য নয়, দর্শনতব্যই কেবল। তাই বর্ণনা বাড়ালাম না।
সর্বশেষ এখনো যাঁরা অনুপ্রাণিত হতে পারেননি, তাঁদের জন্য হামহাম ভ্রমণের অন্যতম লাভগুলো দেওয়া হলো—
আপনারা হামহাম জয় করে এলে—
ফেসবুকে একখান স্ট্যাটাস দিতে পারবেন ‘ঘুইরা আসলাম হামহাম, OMG, হোয়াট এ বিউটি’ ‘হামহাম কীভাবে যাইতে হবে’ এ-বিষয়ক সংখ্যালঘু পরামর্শদাতাদের একজন হওয়ার বিরল সম্মাননা লাভ করতে পারবেন।
বিভিন্ন আড্ডা বা কথোপকথনে ‘দুর্গম পথ কোনো বিষয় হইলো’ টাইপ সাহসী ডায়ালগ দিতে পারবেন।
চৌধুরী সাহেব টাইপ কেউ যদি চট করে চ্যালেঞ্জ করে বসে—তোমার কী যোগ্যতা আছে, সে ক্ষেত্রে অন্য যোগ্যতার পাশাপাশি ‘হামহাম বিজয়ী’ যোগ্যতাটিও যোগ করতে পারবেন! সুতরাং আর দেরি নয়, আজই ঘুরে আসুন হামহাম!

﻿হিমু হওয়ার নিয়মাবলি :

১৷ বয়স আঠারোর উপর হতে হবে৷ আঠারোর নিচে হিমু হওয়া যাবে না৷ বিশেষ ব্যবস্থায় আঠারোর নিচেও হিমু হওয়া যাবে, তখন বাবা-মা এবং স্কুলের হেডমাস্টার সাহেবের অনুমতি লাগবে৷

২৷ হলুদ পাঞ্জাবি বাধ্যতামূলক৷ শীতকালে হলুদ চাদর পরা যেতে পারে৷ বাংলাদেশের সীমানার বাইরের হিমুরা হলুদ পাঞ্জাবির বদলে হলুদ শার্ট বা জ্যাকেট পরতে পারবে৷

৩৷ খালি পা বাধ্যতামূলক না৷ কম দামি চামড়ার স্যান্ডেল পরা যেতে পারে৷ শীত প্রধান দেশের হিমুরা জুতা-মোজা পরতে পারবে৷

৪৷ প্রতি পূর্ণিমায় পূর্ণচন্দ্রের দিকে কিছুক্ষণ তাকিয়ে থাকা বাধ্যতামূলক৷ মেঘ-বৃষ্টির কারণে চাঁদ দেখা না গেলে কল্পনায় চাঁদ দেখতে হবে৷

৫৷ বৃষ্টি বাদলার দিনে ছাতা ব্যবহার করা যাবে না৷ এক জায়গা থেকে আরেক জায়গায় বৃষ্টিতে ভিজতে ভিজতে যেতে হবে৷ ঠাণ্ডা লেগে গেলে চিকিৎসা নিতে হবে৷ হিমুরা শরীর ঠিক রাখার জন্য চিকিৎসকের পরামর্শ নিতে পারে৷ এতে কোনো বাধা নেই৷

৬৷ রাতে নির্জন রাস্তায় হাঁটার বিধান শিথিলযোগ্য৷ বইপত্রে দেখা যায়, হিমুরা সন্ত্রাসী এবং পুলিশের সঙ্গে ঠাট্টা তামাশা করে৷ নব্য হিমুদের এই কাজ করতে কঠিনভাবে নিষেধ করা হচ্ছে৷ র‌্যাবের হাত থেকে শত হস্ত দূরে থাকা বাঞ্ছনীয়৷

৭৷ হিমুরা কখনো কোনো রাজনৈতিক দলের সদস্য বা সমর্থনকারী হতে পারবে না৷ তাদের একটাই নীতি হিমুনীতি, রাজনীতি নয়৷

৮৷ হিমুদের জন্য সপ্তাহে দুইদিন নিরামিষ আহার বাধ্যতামূলক৷ বাকি দিনগুলোতে মনের সুখে খাওয়া-দাওয়া করা যাবে৷

ঌ৷ হিমুদের পাঞ্জাবিতে পকেট থাকে না৷ তবে কেউ যদি পকেট রাখেন তবে দোষ হবে না৷

১০৷ হিমুরা কখনোই মানিব্যাগ ব্যবহার করতে পারবে না৷

১১৷ তারা সব সময় হাস্যমুখে থাকবে, সবার সঙ্গে ঠাট্টা ফাজলামি ধরনের কথা বলবে, তবে পুলিশ বাহিনীর কোনো সদস্যদের সঙ্গে কখনো না৷ তারা ঠাট্টা ফাজলামি বুঝে না৷

১২৷ আদি হিমুর পিতা যেসব নীতিমালা হিমুর জন্য লিখে গেছেন সেইসব নীতিমালা নিয়মিত পাঠ করতে হবে৷ সেই মতো জীবনচর্যাও পরিচালিত করতে হবে৷

১৩৷ হিমুরা কখনোই কোনো তরুণীর সঙ্গে হৃদয়ঘটিত ঝামেলায় জড়াবে না৷ একসঙ্গে ফুচকা খাওয়া, ফাস্টফুড খাওয়া সম্পূর্ণ নিষিদ্ধ৷

১৪৷ এক হিমু অন্য হিমুকে আপন ভাইয়ের মতো দেখবে৷

১৫৷ বিশেষ বিশেষ উৎসবে, যেমন পহেলা বৈশাখ, বিজয় দিবস, একুশে ফেব্রুয়ারিতে সব হিমুরা একত্রিত হয়ে হিমু সঙ্গীত গাইবেন৷ হিমু সঙ্গীত এখনো লেখা হয়নি৷ সঙ্গীত লেখা এবং সুর দেওয়া হিমু গেজেটে প্রকাশ করা হবে৷

﻿অসুখ হলে ওষুধ খেতে হয়—সবাই জানি, কিন্তু সঠিক নিয়মে ওষুধ খাওয়ার প্রয়োজনীয়তা অনেকেই অনুভব করি না। ওষুধ খেতে আমরা যতটা ত ৎপর, ওষুধ খাওয়ার নিয়ম মানতে ততটাই উদাসীন। আমাদের এ অবহেলা জীবনরক্ষাকারী ওষুধকে করে তুলতে পারে জীবনবিনাশী বিষ। 
ওষুধ গ্রহণের ক্ষেত্রে আমরা প্রথমেই যে অনিয়মটা করি তা হলো চিকি ৎসকের পরামর্শ না নেওয়া। আমরা নিজেরাই নিজেদের চিকি ৎসা করি, কখনো আত্মীয়, কখনো বন্ধুর পরামর্শ নিই, কখনো চিকি ৎসকের চেয়ে ওষুধ বিক্রেতার ওপর বেশি নির্ভর করি। ‘অমুক ওষুধে তমুক ভালো হয়েছিল, তাই আমিও ভালো হব’—এমন চিন্তাই আমাদের মধ্যে কাজ করে। অথচ লক্ষণ এক হলেই অসুখ এক হবে, এমন কোনো কথা নেই। আবার একই রোগে একই ওষুধের মাত্রা রোগীভেদে ভিন্ন হতে পারে। শুধু অসুখে নয়, ওষুধ সহজলভ্য হওয়ায় সুখেও আমরা অন্যের পরামর্শে ওষুধ খাই। মোটা হওয়ার জন্য স্টেরয়েড বা শক্তি বাড়ানোর জন্য ভিটামিন খাই যেন ভাতের চেয়ে বেশি। এসবের মারাত্মক, কখনো জীবনবিনাশী পার্শ্বপ্রতিক্রিয়া সম্পর্কে আমরা সম্পূর্ণ অজ্ঞ। 
যদিও বা কখনো (বাধ্য হয়ে) চিকি ৎসকের পরামর্শ নিই, ওষুধ ব্যবহারের ক্ষেত্রে চিকি ৎসকের বেঁধে দেওয়া বিধিনিষেধ মানি কম। সময়মতো ওষুধ খাওয়া, খাওয়ার আগে না পরে তা বুঝে খাওয়া, পর্যাপ্ত পানি পান করা—এসব আমরা খেয়াল রাখি না। বিশেষ করে অ্যান্টিবায়োটিকের ডোজের ক্ষেত্রে আমরা পুরোপুরি উদাসীন থাকি। সবচেয়ে ভয়াবহ হলো ওষুধ বন্ধ করে দেওয়া। ‘জ্বর ভালো হয়ে গেছে, অ্যান্টিবায়োটিক আর কী দরকার’ ভেবে নিজেরাই ওষুধ বন্ধ করে দিই। আবার অন্যদিকে কয়েক দিনে জ্বর ভালো না হলে ‘ওষুধ ঠিক নাই’ ভেবে তা বন্ধ করে দিই এবং অন্য চিকি ৎসকের কাছে নতুন ওষুধের প্রত্যাশায় যাই। যেসব অসুখে দীর্ঘদিন বা আজীবন ওষুধ খেতে হয়, সেখানে আমরা অসুখ নিয়ন্ত্রণে এলেই তা বন্ধ করে দিই, বুঝতে চাই না যে রোগ ভালো হয়নি, নিয়ন্ত্রণে আছে কেবল। একসময় লোকমুখে ‘ক্যানসারের ওষুধ’ শুনে বাতের ওষুধ বন্ধ করার ঘটনা প্রচুর হয়েছে। ওষুধ শুরুর মতো বন্ধ করার সময়ও আমরা নিয়ম মানি না। যেসব ওষুধ হঠা ৎ বন্ধ করা যায় না, তা নিজেরাই হঠা ৎ বন্ধ করে দিই। 
ওষুধ নিয়ে এ অনাচারে কী ক্ষতি হতে পারে? প্রথম কথা, যে রোগের জন্য ওষুধ সেবন করা তার উপশম হবে না, বরং খারাপ হতে পারে। ওষুধ প্রতিরোধী জীবাণুর আবির্ভাব এ ক্ষেত্রে সবচেয়ে মারাত্মক হুমকি। অ্যান্টিবায়োটিকের অপব্যবহার জীবাণুর বিরুদ্ধে এদের অকার্যকর করে দিচ্ছে। সঠিক অ্যান্টিবায়োটিক দিয়ে যে রোগ শুরুতেই ভালো করা যেত, ভুল ব্যবহারের কারণে তা আর সম্ভব হচ্ছে না, নতুন দামি ওষুধ দরকার হচ্ছে, কখনো তাতেও কাজ হচ্ছে না। বিশেষভাবে বলা যায় যক্ষ্মার কথা, যেখানে কমপক্ষে ছয় মাস ওষুধ খেতে হয়, অথচ অনেকেই কয়েক মাস খেয়ে ‘ভালো হয়ে গেছি’ মনে করে তা বন্ধ করে দেয়। ফলে তা মারাত্মক মাল্টি ড্রাগ রেজিস্ট্যান্ট টিবিতে পরিণত হয়, যা নিয়ন্ত্রণ করা অত্যন্ত কঠিন। আর্থিক দিকটাও বিবেচনা করা জরুরি। যে চিকি ৎসা এখন সুলভে হচ্ছে, অবিবেচকের মতো ওষুধ খেলে বা না খেলে পরে ব্যয়বহুল হয়ে যেতে পারে। 
শুধু জীবাণু সংক্রমণ নয়, হাই ব্লাড প্রেশার, ডায়াবেটিস ইত্যাদি অসুখেও ‘মাঝেমধ্যে ওষুধের ব্যবহার’ উপকারের চেয়ে অপকারই বেশি করে। 
নিয়মিত ওষুধ খেলেও যদি সেবনবিধি না মানা হয়, তবে অনেক ওষুধই অকার্যকর হয়ে যায়। খালিপেটে খাওয়ার ওষুধ ভরা পেটে খেলে তা না খাওয়ার মতোই হবে। এ ছাড়া অনেক ক্ষেত্রেই এক ওষুধ অন্য ওষুধের উপস্থিতিতে কাজ করে না। অজ্ঞ ব্যক্তির পরামর্শে এসব ওষুধ একত্রে খেলে লাভ তো হবেই না, বরং ক্ষতি হওয়ার আশঙ্কা আছে। 
মনের মতো ওষুধ খাওয়ার আরেক সমস্যা পার্শ্বপ্রতিক্রিয়া। একজন চিকি ৎসক ভালোমতোই জানেন কোন ওষুধের কী সমস্যা, আর তাই তা কাকে দেওয়া যাবে, কাকে যাবে না। নিজে থেকে ওষুধ খেলে এসব বিবেচনা সম্ভব না, তাই পার্শ্বপ্রতিক্রিয়ার আশঙ্কা বেশি। ব্যথার ওষুধ খেয়ে পেট ফুটো হওয়ার ঘটনা প্রায়ই ঘটে। মোটা হওয়ার জন্য স্টেরয়েড খেয়ে অনেকেই মারাত্মক কুশিং সিনড্রোমে আক্রান্ত হন, যা সারা জীবন বয়ে বেড়াতে হয়। বলে রাখা ভালো, চিকি ৎসকের পরামর্শ ছাড়া হঠা ৎ ওষুধ বন্ধ করেও অনেকে বিপদে পড়েন, বিশেষ করে স্টেরয়েড হঠা ৎ বন্ধ করলে এডিসনিয়ান ক্রাইসিস হতে পারে, যা থেকে রোগী মারাও যেতে পারে। 
সাধারণ ওষুধ, যার অনেকগুলো প্রেসক্রিপশন ছাড়াই পাওয়া যায়, বিশেষ অবস্থায় তাও হতে পারে ক্ষতিকর। আমরা অনেকেই জানি না যে ভিটামিন ‘এ’ বা কৃমির ওষুধের মতো সাধারণ ওষুধ গর্ভের শিশুর মারাত্মক ক্ষতি করে। লিভারের রোগীর জন্য প্যারাসিটামলের মতো ওষুধ হতে পারে ক্ষতির কারণ। 
এ অবস্থার জন্য দায়ী আমরা সবাই। রোগী যেমন চিকি ৎসকের পরামর্শ নেওয়া বাহুল্য ভাবছেন, চিকি ৎসকও তেমনি রোগীকে সঠিক পরামর্শ দিচ্ছেন না, আর কর্তৃপক্ষ হয়ে আছে উদাসীন। 
এ অবস্থা থেকে উত্তরণের জন্য রোগীদের যা মেনে চলা উচিত তা হলো—
 শুধু চিকি ৎসক পরামর্শ দিলেই ওষুধ সেবন করা যাবে। 
 বিশেষ অবস্থায় (যেমন গর্ভাবস্থা, লিভারের রোগ ইত্যাদি) সাধারণ ওষুধ, যা প্রেসক্রিপশন ছাড়া পাওয়া যায়, তাও চিকি ৎসকের পরামর্শেই ব্যবহার করতে হবে। 
 শুধু ফার্মাসিস্টের কাছ থেকে ওষুধ কেনা উচিত। কেনার সময় তার মেয়াদ দেখে নিতে হবে। 
 চিকি ৎসক ওষুধ খাওয়ার যে নিয়ম বলে দেবেন (কতটুকু ওষুধ, কতক্ষণ পরপর, কত দিন, খাবার আগে না পরে ইত্যাদি), সে অনুযায়ী তা সেবন করতে হবে। প্রয়োজনে তা লিখে রাখুন বা মনে রাখতে অন্যের সাহায্য নিন। নিজে থেকে ওষুধের মাত্রা পরিবর্তন করা যাবে না। 
 নিজে নিজে ওষুধ খাওয়া বন্ধ করা যাবে না। সুস্থতা বোধ করলেও কোর্স সম্পূর্ণ করতে হবে। কোনো সমস্যা হলে চিকি ৎসকের পরামর্শ নিতে হবে। 
 একই সঙ্গে অ্যালোপ্যাথিক ও অন্যান্য পদ্ধতির চিকি ৎসা চালালে তা চিকি ৎসককে জানানো উচিত। 
 ওষুধ সব সময় আলো থেকে দূরে, ঠান্ডা, শুষ্ক স্থানে, শিশুদের নাগালের বাইরে রাখুন। 
 ব্যবহারের সময় ওষুধ ভালো আছে কি না দেখে নিন। নাম ও মাত্রাটা আবার খেয়াল করুন। 
 অনেক সময় দোকানিরা প্রেসক্রিপশনে লেখা ওষুধ না দিয়ে শুধু বিক্রি করার জন্য অন্য কোম্পানির অন্য ওষুধ দিয়ে থাকেন, বলেন, ‘একই ওষুধ।’ এ ক্ষেত্রে রোগীদের সতর্ক থাকা উচিত এবং প্রেসক্রিপশনে যে ওষুধ লেখা, তা-ই কেনা উচিত। 
এ ছাড়া চিকি ৎসকেরও এ ব্যাপারে দায়িত্ব রয়েছে। তাঁদের কর্তব্য—
 রোগীকে রোগ এবং ওষুধ সম্পর্কে জানান। 
 ওষুধের সম্ভাব্য পার্শ্বপ্রতিক্রিয়া সম্পর্কে জানান। 
 নিজে থেকে বন্ধ করলে কী ক্ষতি হতে পারে জানান। কোনো পার্শ্বপ্রতিক্রিয়া হলে দ্রুত চিকি ৎসককে জানানোর পরামর্শ দিন। 
 কখন ও কীভাবে ওষুধ বন্ধ করা যাবে জানান। 
 নিয়মিত ও নিয়মমতো ওষুধ খেতে উ ৎসাহিত করুন। 
 রোগীর খরচের দিকটা মাথায় রাখুন। অযথা অতিরিক্ত দামি ওষুধ নেহাত প্রয়োজন না হলে বা জীবন রক্ষাকারী না হলে না লেখাই ভালো। 
 প্রেসক্রিপশনে অসুখের পূর্ণ নাম, ওষুধের নাম, মাত্রা, খাওয়ার নিয়ম, কত দিন খেতে হবে ইত্যাদি স্পষ্টাক্ষরে সুন্দরভাবে লেখা উচিত। 
এর সঙ্গে সঙ্গে ওষুধ বিক্রেতার কর্তব্য প্রেসক্রিপশন অনুযায়ী ওষুধ বিক্রি করা, শুধ ব্যবসায়িক স্বার্থে যেনতেনভাবে যেকোনো ওষুধ বিক্রি না করা। কর্তৃপক্ষের দায়িত্ব সরকারি হাসপাতালে প্রয়োজনীয় ওষুধের সরবরাহ নিশ্চিত করা, দোকানে ওষুধ বিক্রির ক্ষেত্রে নিয়ম মানা হচ্ছে কি না তা পর্যবেক্ষণ এবং সার্বিক তত্ত্বাবধান করা। 
ওষুধের অপব্যবহার, বিশেষ করে অ্যান্টিবায়োটিকের রেজিস্ট্যান্স থেকে নিজেদের এবং ভবিষ্য ৎ প্রজন্মকে বাঁচাতে এখনই পদক্ষেপ নেওয়া দরকার।

﻿অভিনন্দন আর্জিনা
গত ২৮ সেপ্টেম্বর নারীমঞ্চে প্রকাশিত ‘ভূমিকম্পের সময় সেবিকার বিরল দৃষ্টান্ত’ লেখাটি একজন সেবিকা হিসেবে আমাকে আলোড়িত করেছে। বোন আর্জিনা খাতুনকে আমি প্রথম আলোর মাধ্যমে আন্তরিক অভিনন্দন জানাচ্ছি। আমার প্রিয় দৈনিক পত্রিকা প্রথম আলোকে ধন্যবাদ জানাচ্ছি সংবাদটি প্রকাশ করার জন্য, যা হয়তো সারা দেশে আরও আর্জিনাদের মানবতার সেবায় নিবেদিতপ্রাণ হতে উ ৎসাহিত করবে। আমি পঞ্চগড় সিটি জেনারেল হাসপাতালের প্রশাসন এবং অন্য যেসব ব্যক্তিত্ব ও প্রতিষ্ঠান আর্জিনাকে অভিনন্দিত করেছে, তাদের প্রতি কৃতজ্ঞতা জ্ঞাপন করছি। বাংলাদেশে নার্সিং পেশার বর্তমান প্রেক্ষাপটে বিষয়টি ইতিবাচক ভূমিকা রাখবে বলে আমি বিশ্বাস করি। এভাবেই বাস্তবায়িত হবে ফ্লোরেন্স নাইটিঙ্গেলের বাণী—নার্সিং ইজ ডু পুট দ্য পেশেন্ট ইন দ্য বেস্ট পসিবল কন্ডিশন ফর দ্য নেচার টু অ্যাক্ট আপন হিম।
হাসিনা আক্তার
নিপসম, মহাখালী, ঢাকা।

প্রয়োজন দৃষ্টিভঙ্গি বদলানো
৭ সেপ্টেম্বর প্রথম আলোর নারীমঞ্চে ‘আমি কী ভাবছি’ বিভাগের মেরিনা ইয়াসমিনের ‘না বলা কিছু কথা’ লেখাটি পড়েছি। লেখাটি আমাদের নারীর প্রতি পুরুষের দৃষ্টিভঙ্গির কথা আরও একবার মনে করিয়ে দেয়। রাস্তায় বের হলে প্রতিনিয়তই বিভিন্নজনের নানা কটূক্তি শুনতে হয়। যারা এসব বলে বেড়ায়তারাই হয়তো কোনো পরিবারের স্নেহের সন্তান, কোনো মেয়ের আদরের ভাই, কোনো সন্তানের মমতাময় পিতা। 
শুধু ইভ টিজিংয়ের জন্যই প্রতিবছর কত সিমি, রুমিরা আত্মহত্যা করেছে। কত মেয়েপড়াশোনা বন্ধ করছে, তার হিসাব কি আমরা রাখি? গণমাধ্যম তো অনেক ভূমিকা রাখছে, কিন্তু উন্নতি কতটা হচ্ছে? আসলে সবার আগে প্রয়োজন মানসিকতার পরিবর্তন। যখন একজন নারীর প্রতি একজন পুরুষের দৃষ্টিভঙ্গি বদলাবে, ঠিক তখনই হয়তো এসব অনাচার বন্ধ হবে। 

﻿অকাট্য যুক্তি। রস+আলো এই বক্তব্যের সঙ্গে সম্পূর্ণ একাত্মতা পোষণ করছে। সেই সঙ্গে পরিবেশ ও দেশের জন্য ভালো হতে পারে—এমন আরও কিছু বিষয়ে প্রস্তাব করছে।

 প্রস্তাব নম্বর ১: সপ্তাহ চার-পাঁচ দিনের জন্য বন্ধ করে দেওয়া যেতে পারে স্কুল-কলেজ।

উপকার
 স্কুল বন্ধ থাকলে ছাত্রছাত্রীরা বাসা থেকে বের হবে না। যার ফলে রাস্তায় মানুষ থাকবে কম, যানজটও কম থাকবে। এতে করে পরিবেশ অত্যন্ত ভালো থাকবে।
 ছোট বাচ্চারা শীত-গরম উপেক্ষা করে গাড়ির ধোঁয়ার মধ্যে বাসা থেকে বের হয়, যেটা তাদের স্বাস্থ্যের জন্য ক্ষতিকর। স্কুল বন্ধ থাকলে তারা বাসা থেকে বের হবে না। ঘরের ভেতরে থেকে স্বাস্থ্যের দিকে ভালোমতো নজর দিতে পারবে।
 বাচ্চারা স্কুলের জন্য বাইরে বের হলে বাইরের পচা অস্বাস্থ্যকর খাবার খায়। এতে করে তারা অসুস্থ হয়ে পড়ে। স্কুল বন্ধ থাকলে এই ব্যাপারটা ঘটার কোনো সুযোগ থাকবে না। বাসায় বসে বসে হোম মেড খাবার খেয়ে সবাই নাদুস-নুদুস হয়ে বেড়ে উঠবে।
 প্রস্তাব নম্বর ২: সপ্তাহে তিন-চার দিনের জন্য বন্ধ করে দেওয়া যেতে পারে অফিস-আদালত।

উপকার
 বলা হয়ে থাকে, সরকারি অফিসগুলো হলো দুর্নীতির আখড়া। অফিস বন্ধ থাকলে দুর্নীতি অনেক কমে যাবে। কারণ যখন অফিস নাই, তখন দুর্নীতিও নাই।
 অফিস খোলা থাকলে কর্মচারীরা সব সময় বসের ঝাড়ির ওপর থাকেন। এতে তাঁদের মনের ওপর অনেক চাপ পড়ে। তাঁরা ভেঙে পড়েন মানসিকভাবে। অফিস বন্ধ থাকলে তাঁদের অফিসে আসতে হবে না। বসের ঝাড়িও খেতে হবে না। এতে করে তাঁরা সব সময় মানসিকভাবে চাঙা থাকবেন।
 নতুন যাঁদের প্রেম হয়েছে বা বিয়ে হয়েছে, তাঁরা অফিসের কারণে ঠিকমতো বউ কিংবা প্রেমিকাকে সময় দিতে পারেন না। যার ফলে তাঁদের ব্যক্তিগত সম্পর্ক পড়ে যায় হুমকির মুখে। অফিস বন্ধ থাকলে তাঁরা বউ কিংবা প্রেমিকাকে ঠিকমতো সময় দিতে পারবেন। তখন তাঁদের ব্যক্তিগত সম্পর্কে ব্যাপক সমৃদ্ধি আসবে। বাড়বে মায়া-মহব্বত।

 প্রস্তাব নম্বর ৩: মাসে ৮-১০ দিনের জন্য নিষিদ্ধ করে দেওয়া যেতে পারে কলকারখানা।
উপকার
 কলকারখানা থেকে বের হয় বর্জ্য পদার্থ ও ধোঁয়া। ফলে পরিবেশের মারাত্মক ক্ষতি হয়ে থাকে। কলকারখানা বন্ধ করে দিতে পারলে বন্ধ হয়ে যাবে বর্জ্য পদার্থ আর ধোঁয়া বের হওয়া। তখন চারদিকে সবুজ বিপ্লব ঘটবে। দেশ হয়ে উঠবে সুজলা সুফলা শস্য শ্যামলা।
 কলকারখানার কারণে প্রায়ই শোনা যায় শ্রমিক অসন্তোষ, ভাঙচুর, মারামারির ঘটনার কথা। এই ব্যাপারটা আমাদের সরকারের জন্য বাড়তি মাথাব্যথা। কলকারখানা বন্ধ করে দিলে এই ব্যাপারটা আর থাকবে না। এটা নিঃসন্দেহে একটা দারুণ ব্যাপার হবে।
 কলকারখানার কারণে আমাদের সমাজে সৃষ্টি হচ্ছে শ্রেণীবৈষম্য। সৃষ্টি হচ্ছে মালিকশ্রেণী, শ্রমিকশ্রেণী। এটা অত্যন্ত বেদনাদায়ক ব্যাপার। এই শ্রেণীবৈষম্য মুছে ফেলার জন্য কলকারখানা বন্ধের বিকল্প নেই।

 প্রস্তাব নম্বর ৪: মাঝেমধ্যে রাস্তায় গাড়ি চলাচলের ওপর নিষেধাজ্ঞা জারি করা যেতে পারে।

উপকার
 গাড়ি মানেই অকারণ বুম বুম শব্দ আর পিপ পিপ হর্ন। এই গাড়ির জন্যই হচ্ছে শব্দদূষণ। মানুষ হারাচ্ছে শ্রবণক্ষমতা। গাড়ি বন্ধ করে দিলে বুম বুম আর পিপ পিপ থাকবে না। চারদিক থাকবে নীরব আর শান্তশিষ্ট।
 গাড়ি না থাকলে মানুষ হাঁটাচলা করবে বেশি। বেশিদিন হাঁটলে মানুষের স্বাস্থ্য ভালো থাকবে। ফলে বেশি দিন বাঁচবে। সাংঘাতিক একটা ভালো ব্যাপার হবে সেটা।
 রাস্তায় গাড়ি না থাকলে আসবে ঘোড়ার গাড়ি। টগবগ করে সে গাড়ি চলবে। দেখতে সুন্দর লাগবে। আমাদের পুরোনো ঐতিহ্যও ফিরে আসবে আমাদের মধ্যে।

 প্রস্তাব ৫: মাসে দু-এক দিনের জন্য বন্ধ করে দেওয়া যেতে পারে মোবাইল ফোন, কম্পিউটার ইত্যাদি।

উপকার
 মোবাইল ফোন মানেই অকারণে কথা বলা। অকারণে কথা বলাটা স্বাস্থ্যের জন্য হুমকিস্বরূপ। মোবাইল ফোন বন্ধ করে দিলে অকারণে কথা বলা কমে যাবে। ফলে মানুষের কান ও মুখ বিশ্রাম পাবে।
 আজকাল ফেসবুকের কারণে মানুষ হয়ে পড়েছে ঘরকুনো। স্ট্যাটাসে কমেন্ট আর চ্যাট করেই শেষ যাচ্ছে একজনের সঙ্গে আরেকজনের যোগাযোগ। এতে আমাদের সামাজিক ও পারিবারিক বন্ধন আজ হুমকির মুখে। মোবাইল ফোন, কম্পিউটার ইত্যাদি বন্ধ করে দিলে মানুষের সঙ্গে সরাসরি সাক্ষাতের ঘটনা ঘটবে বেশি এবং মজবুত হবে পারিবারিক ও সামাজিক সম্প্রীতি।
 মোবাইল ফোন, কম্পিউটার বন্ধ করে দিলে বন্ধ হয়ে যাবে ছাত্রছাত্রীদের ফুসুর-ফাসুর কথা বলা আর চ্যাট করা। তখন তারা মনোযোগী হয়ে পড়াশোনা করবে। দেশ ভরে উঠবে মেধাবী মানুষের মুখে।

﻿আগের দুই পাতায় আপনারা শুনেছেন যোগাযোগমন্ত্রী আবুল হোসেনের দৌড়ে ফার্স্ট হয়ে মন্ত্রী হওয়ার গল্প। এবার শুনুন ধর্ম প্রতিমন্ত্রী মো. শাহজাহান মিয়ার টিভিতে মুখ দেখানোর গল্প। এই গল্প পড়িলে আপনি জানিতে পারিবেন কী করিলে সামান্য বুদ্ধির জোরে বারবার টিভিতে মুখ দেখানো যায়, যদিও উপায়গুলো বাতলে দিয়েছিলেন পটুয়াখালী-৩ সংসদীয় আসন থেকে নির্বাচিত আওয়ামী লীগের সাংসদ গোলাম মাওলা রনীই। আবুলের মন্ত্রী হওয়ার অতিনাটকীয় গল্পের তোড়ে যদিও মো. শাহজাহান মিয়ার এই গল্প খুব বেশি প্রচার পায়নি, তবে বাজি ধরে বলা যায়, এই গল্পও আপনাকে কম আনন্দ দেবে না। এ বিষয়ে তৃতীয় মাত্রার উপস্থাপক জিল্লুর রহমানের সঙ্গে গোলাম মাওলা রনীর কথোপকথনের পুরোটাই রস+আলোর পাঠকদের জন্য হুবহু প্রকাশ করা হলো।

দেখা গেল মাননীয় প্রধানমন্ত্রী নমিনেশন দিয়ে চমক দিলেন। আমাদের মতো নতুন লোকজনদের নমিনেশন দিলেন। তো, সবাই পাস করে আসল। এটা একটা বড় সাকসেস ছিল তার জন্য। এখন আমরা নতুন যারা আসছি তারা কে কতটা ভালো করছি এটা আগামী নির্বাচনে দেখা যাবে আর কি। এর আগে বোঝা যাবে না।
দ্বিতীয়ত যেটা হলো, এই যে মন্ত্রিপরিষদে যাঁরা মন্ত্রী হলেন, এটা তাঁদের জন্য একটা আশ্চর্য বিষয় ছিল। এটা তাঁরা কখনো স্বপ্নে কল্পনাও করতে পারেননি তাঁরা মন্ত্রী। একটা উদাহরণ দিলে বুঝতে পারবেন। 
যেদিন মন্ত্রিপরিষদে শপথ হয়, সেদিন এক মিনিট আগেও কিন্তু কেউ জানত না কে হচ্ছেন কে হচ্ছেন না। এবং কয়জন মন্ত্রী হবেন সে অনুযায়ী চেয়ার দেওয়া হলো এবং প্রত্যেকটা চেয়ারের সামনে নাম দেওয়া হলো।
এখন দলে যাঁরা সিনিয়র নেতা, তাঁরা প্রথমে খুব স্ব-উৎসাহে চেয়ারের দিকে এগিয়ে গেলেন। যাওয়ার পর দেখেন যে সেখানে তাঁদের নাম নেই। বিমর্ষভাবে তাঁরা ফিরে এলেন। এসে দেখলেন যে তাঁদের জন্য চেয়ার খালি নেই। তাঁরা যে বসবেন সে অবস্থা নেই। তাঁরা এগিয়ে গেলেন। বিচারপতিদের যে চেয়ার খালি ছিল, সেখানে গিয়ে বসলেন।
আমার জেলাতে মাননীয় ধর্ম প্রতিমন্ত্রী আছেন জনাব শাহজাহান সাহেব। উনি আমাকে সকালবেলা ফোন করে বললেন, বাবা, কী ব্যাপার? আজকে যাবা না?
আমি বললাম, হ্যাঁ চাচা, যাব। উনি আবার বরিশালের আঞ্চলিক ভাষায় কথা বলেন। আমি একটু দুষ্টামি করে বললাম যে, চাচা, আপনার কী হয়েছে আজকে? আপনার কণ্ঠে কেমন যেন মন্ত্রী মন্ত্রী ভাব এসে গেছে।
—বাবা, কও কী?
তারপর তিনি সোজা আমার অফিসে চলে এলেন। বললেন, বাবা, তোমাকে আসল কথা বলি। আমি কিন্তু মন্ত্রী হওয়ার জন্যই গ্রাম থেকে আসছি এবং তোমার চাচিকেও নিয়ে আসছি। আমি বললাম, তাহলে চলেন, আমরা আগে আগে যাই। তিনিও বললেন, আগে যেতে হবে। কারণ হলো, যেদিন আমরা পার্লামেন্টে ছিলাম ওই দিন টেলিভিশনে তোমার ছবিও দেখা যায়নি, আমার ছবিও দেখা যায়নি। এলাকার লোকজন হাসি-তামাশা করছে। আজকে গিয়ে একটু আগে বসতে হবে, যেন ছবিটা দেখা যায়।
জিল্লুর রহমান (সঞ্চালক): তখনো তিনি কেবিনেট সেক্রেটারির পদ পাননি?
—না, না, কেউ পায়নি। তো, যা হোক, আমরা গেলাম। যাওয়ার পর চাচা এবং আমি একদম সবার আগে গিয়ে বসলাম। তো, বসার পরে যখন মন্ত্রীদের নাম লেখা হলো, তিনি বললেন, বাবা, তুমি দেখে আসো আমার নামটা আছে নাকি। 
আমি বললাম, আমি যেতে পারব না, গেলে আমার সিট তো দখল হয়ে যাবে। আপনি কি রাখতে পারবেন? আপনি বুড়া মানুষ।
তিনি বললেন, তুমি আমাকে কী মনে করছ? আমি ৪০ বছর যাবৎ রাজনীতি করি। আমি পৌরসভার মেয়র ছিলাম, এর আগেরবারও মেয়র ছিলাম। তুমি যাও। যা থাকে ভাগ্যে। রক্তগঙ্গা বয়ে যাবে, তোমার সিট যাবে না। আমি বললাম, ঠিক আছে। আমি গিয়ে দেখলাম তাঁর নাম নাই। এসে বললাম, চাচা, নাম নাই।
তিনি বললেন, কাজটা হলো কী! এখন তোমার চাচিরে ক্যামনে মুখ দেখাব আমি! বরিশাল বিভাগের আর কারও নাম আছে? তোফায়েল ভাই বা অন্য কেউ? 
আমি বললাম, না।
তিনি বললেন, এইবার কাজের কাজ হয়েছে। আমি বলব, আমার কী দোষ? তোফায়েল সাহেবেরই হয় নাই, তো আমি কে? ভালো হইছে না?
আমি বললাম, হ্যাঁ।
তো, এইভাবে কতক্ষণ বসে রইলাম। হঠাৎ বললেন, মন্ত্রী হই নাই ঠিক আছে। কিন্তু টেলিভিশনে দেখা যাবে তো?
আমি বললাম, হ্যাঁ, যাবে।
হঠাৎ করে দেখি মুখ কালো তাঁর।
বললাম, কী হইছে? দেখলাম তাঁর সামনে লম্বা কইরা একজন লোক বসছে। আমি ভাবলাম গালিভার ট্র্যাভেলস বসছে। আসলে আমাদের রাজশাহী বিভাগের খায়রুল সাহেব বসছেন।
চাচা বললেন, ও এত লম্বা, আমাকে তো দেখা যাবে না। কী করা যায়?
আমি বললাম, বুদ্ধি আছে। আমাদের চার থেকে পাঁচবার দাঁড়াতে হবে এবং বসতে হবে। যখন দাঁড়ানো হয় তখন আপনি করবেন কি—সবার আগে দাঁড়িয়ে যাবেন। আর যখন বসার দরকার হয় তখন সবার পরে বসবেন। তিনি বললেন, যা বুদ্ধি তোমার! অসুবিধা নাই। হয়ে যাবে।
এখন সেই লোক করেন কি—সবার আগে দাঁড়ান, আর সবার পরে বসেন। সবাই বসার পরেও তিনি আরও ২০-৩০ সেকেন্ড দাঁড়িয়ে থাকেন। লোকজন আরও গালাগালি করছে, এই মিয়া বসেন বসেন।
এই অবস্থা চলছে। তো, চলার পরে আমরা মন্ত্রীসন্ত্রী না হয়ে হোটেলে যখন আসলাম তখন তাঁর স্ত্রী বললেন, আজকেও তো তোমাদেরকে টেলিভিশনে দেখা যায় নাই। চাচা বললেন, কী করব বলো। রনীর কথামতো দাঁড়াইছি সবার আগে, বসছি সবার পরে।
এবং প্রত্যেকটা লোক গালাগালি করে। তার পরেও যদি দেখা না যায়, কী করব বলো?
এখন চিন্তা করেন যে তিনি যদি একটা মন্ত্রণালয়ের দায়িত্ব পান! এই লোক...
সঞ্চালক (জিল্লুর রহমান): পরে মন্ত্রী হয়েছিলেন তো উনি?
গোলাম মাওলা রনী: ইয়েস। দ্যাট ইস দ্য টক। তিনি যদি পরবর্তীতে একটা মন্ত্রণালয়ের দায়িত্ব পান, তিনি কতটুকু পারফরম করতে পারবেন? ট্রাই টু আন্ডারস্ট্যান্ড।

﻿শেষ হলো রোডমার্চ। এই রোডমার্চে বিএনপির নেতা-নেত্রীরা সেই পুরোনো স্টাইলেই বক্তৃতা দিয়ে গেছেন। একই স্টাইলের রাজনৈতিক বক্তৃতা আর কত শোনা যায়? আমাদের তো বিরক্তি বলে একটা জিনিস আছে, নাকি? তাই রাজনৈতিক বক্তৃতার নতুন কিছু স্টাইল আবিষ্কার করেছেন আলিম আল রাজি

আরজে স্টাইল
হেই, ওয়েলকাম! শুরু হয়ে গেল আমাদের অনেক প্রত্যাশিত সেগমেন্ট। এই সেগমেন্টে আমি অমুক সারাক্ষণ আপনাদের সঙ্গে আছি। আমার সঙ্গে আপনারাও জয়েন করে ফেলতে পারেন। তার জন্য হাতে নিন আপনার সেলফোনটি, টাইপ করুন BNP স্পেস আপনার নাম স্পেস আপনার মেসেজ। আর পাঠিয়ে দিন ১৯৭৬ নম্বরে।
তো যা বলছিলাম, লিসেনারস! ইউ নো...বর্তমান সরকার প্রতিটি ক্ষেত্রে ব্যর্থ। এ জন্য আমাদের মন খারাপ। এই মন খারাপের সময়ে তাই শুরু করব একটি ঝাক্কাস আন্দোলন। আজকে হলো সেই আন্দোলনের একটি ফাটাফাটি প্রমো। প্রমোর থিম সংটি পরিবেশন করব আমি। তো, লিসেনারস, শুরু করি আমাদের প্রথম ট্র্যাক। কিপ লিসেনিং।

কবিতা স্টাইল
হাজার বছর থেকে আমি লংমার্চ করিতেছি পৃথিবীর পথে
সংসদ ভবন হতে সুধা সদনে
বিমর্ষ বদনে।
অনেক দেখেছি আমি।
আসলে চড়েছি এসি গাড়িতে, হেঁটেছে নেতা-কর্মী
আমি চোখের জলে হয়েছি সহমর্মী।

চুল তার কবেকার অন্ধকার বিদিশার নিশা
ঠিক যেন বিরোধীদলীয় নেত্রী কিংবা ফারুকীর তিশা
আমাকে করেছে ব্যাকুল
নামাতে চায় দুই আবুল
সাথে নাহি কেহ, কেউ বলেনি কুইন কিংবা কিং
কেবল একবার হ্যালো বলেছিল মনমোহন সিং।

সমস্ত দিনের শেষে ধানের শীষের গন্ধের মতন
নির্বাচন আসে,
হেরে যাই ভোটে মাথায় দেই হাত
থাকে শুধু অন্ধকার আমি আর কারচুপির অজুহাত

যাত্রাপালা স্টাইল
—উপস্থিত যুবক, উপস্থিত যুবতী। সরকারি দল চায়, তারা নাকি তত্ত্বাবধায়ক সরকার রাখবে না।
—না না না...আমি বেঁচে থাকতে এ হতে দেব না।
—মধুবালা...কোথায়, তুমি কোথায়... দেখো মধুবালা, দেখো, আজকে আমাদের ডাকে সাড়া দিয়ে সভায় এসেছে লক্ষ লক্ষ যুবক-যুবতী...খেয়াল করো মধুবালা...ওই কোনায় থাকা যুবকের চেহারায় কী দীপ্তি!
—কে তুমি যুবক? কোন মুলুক থেকে এসেছ? কে তোমাকে সাজিয়ে দিয়েছে এই সাজে? বলো যুবক, বলো...চুপ করে থেকো না। না না না নাআআআআআআ আআআআআআআআআআ আআ!

ছড়া স্টাইল
এইবার কমু
আমি লেজে হুমু
একা কাটে নিশা
নেই বি-দিশা
সাথে আছে শুধু
লাউ আর কদু

ওহে দেশবাসী
হয়ে গেছি খাসি
একটাই কথা
আমার এই মাথা
যতনও করে
মরণের পরে
রেখে দিয়ো শুধু
এই জাদুঘরে।

দার্শনিক স্টাইল
কী হবে এই নির্বাচন দিয়ে? কী হবে চালের দাম কমিয়ে? এই মহাকালের তুলনায়, এই মহাবিশ্বের তুলনায় একটা চালের দানা আর কতটুকু বড়? আমরা কবে এসব ক্ষুদ্রতা আর তুচ্ছতাকে অতিক্রম করতে পারব? কবে? সেই সময় আসবে কখন? ভাই ও বোনেরা আমার...আত্মার কাছে প্রশ্ন করুন। ভোটটোট দিয়ে কী হবে? আত্মাই সব। একটা সূক্ষ্ম চালের দাম নিয়ে কেন মাথা ঘামাব?

﻿নাস্তিক মানে হচ্ছে তারা স্রষ্টার অস্থিত্বে বিশ্বাসী নন। স্রষ্টার অস্থিত্ব যদি কেউ না মানে তাহলে তার সৃষ্টিতত্ত্ব, তার প্রেরীত নবী রাসুল, তার কিতাব, তার বিধান এবং ইহকাল ও পরকাল মানবেন না এটাই বাস্তবতা।
যাক এটা নাস্তিকদের জন্য একটা বিরাট সুবিধা। যেহেতু তারা পরকাল মানেন না সেহেতু তাদের এজগতে কোন কাজ করতে আর বাধা রইল না। যেহেতু পাপ আর পূন্য বলতেই কোন জিনিষ রইল না সেহেতু ভাল খারাপ সব কিছুর উপরে উঠে নিজের ইচ্ছা মতোই তারা যেকোন কাজ করতে পারেন। এবং করে থাকেন।

আমার প্রশ্ন ভিন্ন জায়গায়।
আপাতত কিছুক্ষনের জন্য ধরে নিলাম সৃষ্টিকর্তা বলতে কেউ নেই। তাহলে আজ থেকে ১৪শত বছর পূর্বে মোহাম্মদ স: নামে একজন ধর্ম প্রচারক যা কিছু প্রচার করেছেন সব কিছুই তার মনগড়া। আল কোরআন নামে যে কিতাবের বানী দিয়ে তিনি সবাইকে ইসলামের পথে ডেকেছেন সবকিছুই তিনি নিজের মন থেকেই বানিয়েছেন এবং এই মনগড়া কাহিনী নিজের এলাকাবাসীর নিকট প্রচার করতে তিনি মৃত্যুর ঝুকি পর্যন্ত নিয়েছেন।

খেয়াল করুন, মাত্র ১৪শত বছর আগের ঘটনা। নবী মোহাম্মদ সা: এর জীবনের ইতিহাস খুব বেশি পুরোন না হওয়াতে উনার জীবনি সবাই জানেন পৃথিবীল যে প্রান্তেই যান উনার জীবনী নিয়ে কারও কাছে দ্বিমত পাবেন না।
আমরা সবাই জানি নবী মোহাম্মদ সা: পড়ালেখা করেন নি। তিনি লিখতে এবং পড়তে জানতেন না। তার ছোটবেলা কেটেছে খুবই কষ্টের সাথে দাইমা হালিমা রা; এর ঘরে। তিনি পাড়ার আর দশটা ছেলের সাথেই মরু পাহাড়ে ঘুরে বেড়াতেন। তরুন অবস্থায় তিনি চাচার ব্যবসা দেখাশোনা শুরু করেন এবং ব্যবসায়িক কাজে তিনি বিভিন্ন জায়গায় যেতেন। কিন্তু পড়ালেখার কোন সুযোগ তার কখনো হয়নি।

তাহলে মানব জীবন, সৃস্টিতত্ব এবং বিজ্ঞানের বিভিন্ন গুরুত্বপূর্ন বিষয় নিয়ে এমন একটি বই বা কিতাব লেখার জন্য এত বিপুল পরিমাণ জ্ঞান তিনি পেলেন কোথায়? যার অনেকগুলো বিষয় এর আগে কোন বিজ্ঞানীর গবেষনায় প্রকাশ পায়নি এবং অনেক বিষয় বিজ্ঞানের আবিস্কার করতে আরো শত শত বছর লেগে গিয়েছিল।

তাহলে মোহাম্মদ সা: কি একজন বিজ্ঞানী ছিলেন? তিনি তো পড়ালেখায় করেননি। আর কোরআনের বর্ণিত বিজ্ঞানের এতসব বিষয়ে গবেষনার জন্য যতবড় গবেষনাগার প্রয়োজন অতবড় গবেষনাগার আরবেন কোথাও ছিল বলে তো জানিনা।
বিজ্ঞানীরা প্রত্যেকেই বিজ্ঞানের নির্দিষ্ট একটি বিষয়ের উপর গবেষনা করে থাকেন। কেউ কেউ হতে একই রকমের দুতিনশাখায় ও গবেষনা করেন। কিন্তু একজন বিজ্ঞানী বিজ্ঞানের সবগুলো শাখায় কোন দিন গবেষনা করতে পারেন না।
তাহলে মোহাম্মদ সা: কিতাব লেখার মত এত জ্ঞান কিভাবে পেলেন? কিভাবে তিনি বিজ্ঞানের এতগুলো শাখার আবিস্কৃত এবং অনাবিস্কৃত বিভিন্ন বিষয়ে সঠিক সিদ্ধান্তে পৌছেছেন? এটি কি আসলেই তিনি নিজে লিখেছেন? এটি কি একটি ঐশী গ্রন্থ নয়?

——————————————————————————————————————–

আসুন একটু সংক্ষেপে আলোকপাত করি কুরআনে কি কি আছে।
১. কোরআনের চ্যালেন্জ:
আল্লাহ বলেনঃ
‘আমি আমার বান্দার প্রতি যা নাযিল করেছি, এ বিষয়ে যদি তোমাদের কোন সন্দেহ থাকে,তাহলে এর মত একটি সূরা রচনা করে নিয়ে আস।আল্লাহ ছাড়া তোমাদের সাহায্যকারীদেরকেও সাথে নাও- যদি তোমরা সত্যবাদী হয়ে থাক।আর যদি তা না পার,অবশ্য তোমরা তা কখনও পারবেনা,তাহলে,সে দোযখের আগুন থেকে পানা চাও,যার জ্বালানী হবে মানুষ ও পাথর। সূরা বাকারা-২৩-২৪
কোরআন তার যে কোন একটি মাত্র সূরার মত অনুরূপ আরেকটি সূরা তৈরির চ্যালেঞ্জ দিয়েছে। কোরআনে বহুবার একই ধরণের চ্যালেঞ্জের পুনরাবৃত্তিও হয়েছে। বর্তমান কাল পর্যন্ত কোরআনের সূরার মত সৌন্দর্য, অলংকার, গভীরতা ও অর্থের দিক থেকে সমমানের আরেকটি সূরা চ্যালেঞ্জ অপূরণকৃত রয়ে গেছে।বর্তমান যুগের কোন লোক পৃথিবী চেপ্টা এ মর্মে সর্বোত্তম কাব্যিক ভঙ্গীতে কোন ধর্মীয় পুস্তকের বক্তব্যকে মেনে নেবে না। কেননা, আমরা যে যুগে বাস করছি, সে যুগে মানবিক কারন, যুক্তি ও বিজ্ঞানকে প্রাধান্য দেয়া হয়। কোরআনের অতি চমকপ্রদ ও সুন্দর ভাষার জন্য অনেকেই একে ঐশী গ্রন্থ হিসাবে মেনে নিতে চাইবে না। কোন ঐশী গ্রন্থের দাবীদার কে অবশ্যই যুক্তি ও কারণের শক্তির দিক থেকে ও গ্রহণযোগ্য হতে হবে।
প্রখ্যাত নোবেল পুরস্কার বিজয়ী পদার্থ বিজ্ঞানী আলবার্ট আইনেষ্টাইন বলেছেনঃ বিজ্ঞান ছাড়া ধর্ম অন্ধ। আসুন আমরা কোরআন নিয়ে গবেষনা চালাই যে,তা বজ্ঞানের সাথে সামজ্ঞস্যপূর্ন না অসামজ্ঞস্যপূন্য। কোরআন কোন বিজ্ঞান গ্রন্থ নয়, বরং নিদর্শন গ্রন্থ। এতে ৬ হাজার নিদর্শন (আয়াত) আছে। এক হাজারেরও বেশী আয়াত বিজ্ঞানের মূল বিষয় বসতু নিয়ে আলোচনা করেছে।
আমরা সকলে জানি যে, বিজ্ঞান অনেক সময় সিদ্বান্ত পরিবর্তন করে। এই লেখায় আমি কেবল বিজ্ঞানের প্রতিষ্ঠিত সত্য (Fact) নিয়ে আলোচনা করবো, কল্পনা বা ধারনার উপর নির্ভরশীল তত্ত্ব নয়, যা প্রমানিত হয়নি।
২. জ্যোতিষ শাস্ত্র
বিশ্ব সৃষ্টি ও মহা বিস্ফোরণ (বিগ ব্যাংগ)
বিশ্ব সৃষ্টি সম্পর্কে জ্যোতিবিদের প্রদত্ত ব্যাখ্যা ব্যাপকহারে গ্রহণযোগ্যতা লাভ করেছে এবং দীর্ঘ সময় ধরে নভোচারী ও জ্যোতিবিদদের সংগৃহীত ও পর্যবেক্ষণ ও পরীক্ষামূলক উপাত্ত দ্বারাও তা সমর্থিত হয়েছে। মহা বিস্ফোরণ তত্ত অনুযায়ী মহাবিশ্ব ছিল প্রথমে একটি বিশাল নীহারিকা। পরে ২য় পর্যায়ে তাতে এক বিরাট বিস্ফোরণ ঘটে। ফলে ছায়া পথ তৈরী হয়। এগুলো পরে তারকা, গ্রহ, সূর্য ও চন্দ্র ইত্যাদিতে রুপান্তরিত হয়। বিশ্বের সূচনা বিষ্ময়কর এবং দৈবক্রমে তা ঘটার সম্ভাবনা শূন্য পর্যায়ে।
পবিত্র কোরআন মহাবিশ্বের সৃষ্টি সম্পর্কে নিম্নোক্ত আয়াতে বলেছে,
“কাফেররা কি ভেবে দেখে না যে আকাশমন্ডলী ও পৃথিবীর মূখ বন্ধ ছিল, তারপর আমি ঊভয়কে খুলে দিলাম।” – সূরা আম্বিয়া-৩০
ছায়াপথ সৃষ্টির আগে প্রাথমিক গ্যাস পিন্ড
বিজ্ঞানীরা একমত যে ,মহা বিশ্বে ছায়াপথ তৈরীর আগে আকাশ সম্পর্কিত পদার্থগুলো গ্যাস জাতীয় জিনিস ছিল।সংক্ষেপে বলতে গেলে, বিপুল সংখ্যক গ্যাসজাতীয় পদার্থ কিংবা মেঘ, ছায়া পথ তৈরীর আগে বিদ্যমান ছিল।আকাশ সম্পর্কিত প্রাথমিক পদার্থকে গ্যাস অপেক্ষা ধুঁয়া বলা বেশী সঙ্গত।কোরআন মজীদ ধুঁয়া দ্বারা মহাবিশ্ব সৃষ্টির ঐ অবস্থার প্রতি ইঙ্গিত দিয়েছে। আল্লাহ বলেনঃ

“তার পর তিনি আকাশের দিকে মনোযোগ দিলেন যা কিছু ধূঁম্রকুঞ্জ, অতঃপর তিনি তাকে ও পৃথিবী বললেন, তোমরা উভয়ে আস ইচ্ছায় অথবা অনিচ্ছায়। তারা বলল আমরা সেচ্ছায় আসলাম। – সূরা হা-মীম সাজদাহ-১১

এটা স্বতঃসিদ্ধ যে, এ অবস্থায় মহাবিস্ফোরণেরই ফল এবং মহানবী মোহাম্মদ (ছঃ) এর আগে এ বিষয়টি কারো জানা ছিল না।তাহলে প্রশ্ন জাগে, এ জ্ঞানের উৎস কি ?

পৃথিবীর আকার গোল

প্রথম যুগে মানুষ বিশ্বাস করত যে, পৃথিবী চেপ্টা ছিল।বহু শতাব্দী ব্যাপী মানুষ দূরে সফরে যেতে ভয় পেত কি জানি পৃথিবীর কিনারা থেকে পড়ে যায় কিনা।স্যার ফ্রনকিস ড্র্যাক প্রথম প্রমান করেন যে, পৃথিবী গোলাকার । তিনি ১৫৯৭ সনে পৃথিবীর চারপাশে নৌভ্রমন করেন।আমরা দিবা রাত্রির আবর্তনের ব্যাপারে কোরআনের নিন্মোক্ত আয়াতটি বিবেচনা করতে পারি।

“আপনি কি দেখেনা আল্লাহ রাতকে দিনের মধ্যে এবং দিনকে রাতের মধ্যে প্রবেশ করান? -সূরা লোকমান – ২৯

অর্থাৎ রাত আস্তে আস্তে এবং ক্রমান্বয়ে দিনে রূপান্তরিত হয়, অনুরূপভাবে দিন ও আস্তে আস্তে এবং ক্রমান্বয়ে রাতে পরিবর্তিত হয়। পৃথিবী গোলাকৃতির হলেই কেবল এ ঘটনা ঘটতে পারে ।

নিম্নের আয়াত দ্বারাও পৃথিবী যে গোলাকার তা বুঝা যায়্‌ আল্লাহ বলেনঃ

তিনি আসমান ও জামিন কে সৃষ্টি করেছেন যথার্থভাবে। তিনি রাতকে দিন দ্বারা আচ্ছাদিত করেন এবং রাত দ্বারা আচ্ছাদিত করেন।” সূরা যোমর -৫

আয়াতে ব্যবহৃত (আরবী) শব্দের অর্থ হলো কুন্ডলী পাকানো বা কোন জিনিসকে প্যাঁচানো । যেমন করে মাথায় পাগড়ী প্যাঁচানো হয়। রাত ও দিনের আবর্তন তখনই সম্ভব যখন পৃথিবী গোলাকার হয়।

পৃথিবী বলের মত গোলাকার নয়, বরং মেরুকেন্দ্রিক চেপ্টা।

নিম্নের আয়াতে পৃথিবীর আকৃতির বর্ননা দেওয়া হয়েছে। আল্লাহ বলেন,

“তিনি পৃথিবীকে এর পরে বিস্তৃত করেছেন।” সূরা নাযিআত -৩০

আরবী শব্দ এর দুটো অর্থ আছে। একটি অর্থ হলো উঠপাখির ডিম।উটপাখীর ডিমের আকৃতির মতই পৃথিবীর আকৃতি মেরুকেন্দ্রিক চেপ্টা । অন্য অর্থ হল ‘সম্প্রসারিত করা’। উভই অর্থই বিশুদ্ধ।

কোরআন এভাবেই পৃথিবীর আকৃতি বিশুদ্ধভাবে বর্ণনা করেছে।অথচ যখন কোরআন যখন নাযিল হয় তখন প্রচলিত ধারনা ছিল পৃথিবী হচ্ছে চেপ্টা।
চাঁদের আলো হচ্ছে প্রতিফলিত আলো

আগের সভ্যতা গুলোর ধারণা ছিল,চাঁদের নিজস্ব আলো আছে।কিন্তু বিজ্ঞান বর্তমানে আমাদেরকে বলে যে,চাঁদের আলো হচ্ছে প্রতিফলিত আলো।এ সত্যটি কোরআন আমাদেরকে আজ থেকে ১৪শ বছর আগে বলেছে।আল্লাহ বলেনঃ

“কল্যাণময় তিনি, যিনি নভোমণ্ডলকে রাশিচক্র সৃষ্টি করেছেন এবং তাতে রেখেছেন সূর্য ও দীপ্তিময় চন্দ্র।”- সূরা ফুরকান-৬১

আরবীতে সূর্যকে () বলে।কোরআনে (আরবী )শব্দ দ্বারাও সূর্য বুঝানো হয়েছে।এর অর্থ হল,বাতি বা র্মশাল।অন্য জায়গায় ,সূর্যকে (আরবী) উল্লেখ করা হয়েছে।এর অর্থ হল ‘জ্বলন্ত কিরণোজ্জল বাতি বা মশাল।’অন্য আরেক জায়গায়, একই অর্থ বুঝানোর জন্য (আরবী ) শব্দ ব্যবহার করা হয়েছে।এর অর্থ হল ‘কিরণোজ্জল সূর্য ’।এই তিনটি বর্ণনাই সূর্যের উপযোগী।কেননা,সূর্য নিজ দহনক্রিয়ায় ব্যাপক তাপ ও আলো উৎপাদন করে।

চাঁদের আরবী প্রতিশব্দ হল (আরবী ) কোরআন চাঁদকে (আরবী ) বলেছে।এর অর্থ হল‘ স্নিগ্ধ আলোদানকারী।’অর্থাৎ প্রতিফলিত আলো দেয়।কোরআনের বর্ণনা চাঁদের আসল প্রকৃতির সাথে খাপ খায়।চাঁদ নিজ থেকে আলো দেয় না।বরং তা এমন এক নিষ্ক্রীয় জিনিস যার উপর সূর্যের আলোর প্রতিবিম্ব ঘটে।কোরআনে কখনও চাঁদকে (আরবী )কিংবা (আরবী ) বলা হয়নি এবং সূর্যকেও (আরবী )কিংবা (আরবী ) বলা হয়নি।

এর দ্বারা বুঝা যায় যে,কোরআন সূর্য ও চাঁদের আলোর মধ্যকার পার্থক্যকে স্বীকার করে।

নিম্নের আয়াত,চাঁদ ওসূর্যের আলোর প্রকৃতি উল্লেখ করেছে।আল্লাহ বলেনঃ

“তিনিই সত্তা যিনি সূর্যকে কিরণোজ্জল এবং চাঁদকে স্নিন্ধ আলোয় আলোকিত করেছেন।”সুরা ইউনুস-৫

মহান আল্লাহ রাব্বুল আলামীন আরো বলেনঃ

“তোমরা কি লক্ষ্য করনা যে,আল্লাহ কিভাবে সাত আকাশ স্তরে স্তরে সৃষ্টি করেছেন,সেখানে চাঁদকে রেখেছেন স্নিন্ধ আলোরূপে এবং সূর্যকে রেখেছেন প্রদীপরূপে ?”- সুরা নূহ-১৫-১৬

মহান কোরআন এবং আধুনিক বিজ্ঞান চাঁদ ও সূর্যের আলোর ব্যবধানের ব্যাপারে অভিন্ন কথা বলে।
সূর্যের আবর্তন

দীর্ঘদিন ব্যাপী ইউরোপীয় দার্শনিক ও বিজ্ঞানীরা বিশ্বাস করত যে,পৃথীবি মহাবিশ্বের কেন্দ্রে অবস্থিত এবং সূর্য সহ অন্যান্য জিনিসগুলো একে কেন্দ্র করে চারদিকে ঘুরে।এ ভূকেন্দ্রিক ধারণা,পাশ্চাত্যে খৃষ্টপৃর্ব ২য় শতাব্দীতে টলেমীর যুগ থেকে বিদ্যামান ছিল।১৫১২ খৃঃ নিকোলাস কোপারনিকাস গ্রহের গতি আছে মর্মে- সূর্যকেন্দ্রিক তত্ব দেন।এই তত্বে বলা হয়,সৌরজগতের কেন্দবিন্দু- সূর্য গতিহীন।কিন্তু অন্যান্য গ্রহগুলো একে কেন্দ্র করে চারদিকে ঘুরে।

১৬০৯ খৃঃ জার্মান বিজ্ঞানী ইউহান্নাস কেপলার ‘Astronomia Nova’নামক একটি বই প্রকাশ করেন।তিনি তাতে মত প্রকাশ করেন যে, গ্রহগুলো শুধুমাত্র সূর্যের চারদিকে ডিম্বাকৃতির কক্ষপথেই চলে না,বরং সেগুলো নিজ নিজ কক্ষপথে অনিয়মিত গতিতে আবর্তিত হয়।এ জ্ঞানের আলোকে ইউরোপীয় বিজ্ঞানীদের পক্ষে সৌরজগতের বহু বিষয়ে ব্যাখ্যা দেয়া সম্ভব হয়েছে,যার মধ্যে দিন রাতের বিষয়টি অন্যতম।

এসকল আবিষ্কারের পর ধারনা করা হয় যে, সূর্য স্থিতিশীল যা পৃথিবীর মত নিজ কক্ষপথে আবর্তন করে না।
আমরা এখন কোরআনের নিম্নোক্ত আয়াতটি ব্যাখ্যা করবো।আল্লাহ বলেনঃ

“তিনি সৃষ্টি করেছেন রাত ও দিন এবং চাঁদ-সূর্য। সবাই আপন আপন কক্ষপথে বিচরণ করে।” (সূরা আম্বিয়া -৩৩)

এ আয়াতে (আরবী)শব্দটি ব্যবহূত হয়েছে যা (আরবী) থেকে এসেছে। শাব্দিক অর্থ সাঁতার কাটা। এ শব্দটি কোন জিনিসের গতি বুঝানোর জন্য ব্যবহূত হয়। আপনি যমীনে কোন ব্যাক্তির জন্য এ শব্দটি ব্যবহার করলে এর অর্থ এটা নয় যে, তিনি গড়াগড়ি দিচ্ছেন। বরং এর অর্থ হবে তিনি হাটেন বা দৌড়ান।আর পানিতে অবস্থানকারী কোন ব্যক্তির জন্য ব্যবহার করলে এর অর্থ তিনি ‘ভাসেন’ হবে না, বরং এর অর্থ হবে, তিনি সাঁতার কাটেন।

অনুরূপভাবে আপনি যদি শব্দটি আকাশ সম্পকির্ত কোন জিনিস,যেমন সূর্য সম্পর্কে ব্যবহার করেন,তখন এর অর্থ শুধু মহাশূন্যে উড়া নয়,বরং এর অর্থ হল,তা মহাশূন্যে আবর্তিত হয়। স্কুলের অধিকাংশ পাঠ্যপুস্তকে এ সত্যটি উল্লেখ আছে যে,সূর্য নিজ কক্ষপথে ঘুরে। সূর্যের নিজ কক্ষে আবর্তনকে বুঝার জন্য টেবিলের উপরে সূর্যের প্রতিকৃতি প্রদর্শন করা দরকার। চোখ বাঁধা না হলে যে কেউ সূর্যের প্রতিকৃতিটি পরীক্ষা করতে পারে। দেখা গেছে,সূর্যের রয়েছে অবস্থান স্থলসমূহ যা প্রতি ২৫দিনে একবার আবর্তন করে থাকে। অর্থাৎ নিজ কক্ষপথে আবর্তন করতে সূর্যের প্রায় ২৫ দিন সময় লাগে।

সূর্য প্রতি সেকেন্ডে মহাশূনে ২৪০ কিলোমিটার গতিতে চলে। আমাদের ছায়াপথের কেন্দ্রে একবার তার আবর্তন করতে ২০০ মিলিয়ন বছর সময় লাগে।

আল্লাহ কোরআন মজীদে বলেনঃ

“সূর্য নাগার পেতে পারে না চাঁদের এবং রাত আগে চলে না দিনের। প্রত্যেকেই আপন আপন কক্ষপথে সন্তরণ করে।” সূরা ইয়াসিন -৪০

এ আয়াতে এমন সব বৈজ্ঞানিক সত্য রয়েছে, যা মাত্র সম্প্রতি আধুনিক জ্যোতিষ শাস্ত্র আবিষ্কার করেছে। সেগুলো হল,চাঁদ ও সূর্যের স্বতন্ত্র কক্ষপথ আছে এবং সেগুলো নিজস্ব গতিতে মহাশূন্যে ভ্রমন করছে।

সূর্য সৌরজগতকে নিয়ে যে নির্দ্দিষ্ট স্থানের দিকে চলছে,সে স্থানটি আধুনিক জ্যোতিষশাস্ত্র সুনির্দ্দিষ্টভাবে আবিষ্কার করেছে। এর নামকরণ করা হয়েছে সৌর শৃঙ্গ বা (Solar Apex )। সৌরজগত মহাশূন্যে যে দিকে ধাবিত হয়,সে দিকটির অবস্থান বর্তমানে যথার্থ ও দৃঢ়ভাবে প্রতিষ্ঠিত এবং সেটি হল বৃহদাকারের এক গ্রুপ তারকা। Consellation of Hercules(Alpha Lyrae )

চাঁদ নিজ কক্ষপথে অতটুকু সময়ে একবার আবর্তন করে,পৃথিবীর চারদিক ঘুরতে যতটুকু সময় লাগে। একবার ঘুরে আসতে তার সাড়ে ২৯ দিন সময় লাগে।

কোরআনের আয়াতের বৈজ্ঞানিক যথার্থতা সম্পর্কে যে কেউ আশ্চর্য না হয়ে পারেনা। আমাদের কি এ প্রশ্নের উপর চিন্তা করা উচিত নয় যে,কোরআনের জ্ঞানের উৎস কি?
সূর্য নিষ্প্রভ হয়ে যাবে

বিগত ৫ বিলিয়ন বছর ব্যাপী রাসায়নিক প্রক্রিয়ায় সূর্যের দেহে তাপ সৃষ্টি হচ্ছে। ভবিষ্যতে এক সময়ে এর অবসান ঘটবে এবং তখন সূর্য নিষ্প্রভ হয়ে যাবে। ফলে পৃথিবীর সকল অস্তিত্ব বিলুপ্ত হয়ে যাবে।সুর্যের অস্থায়িত্ব সম্পর্কে আল্লাহ কোরআন মজীদে বলেনঃ

“সূর্য তার নির্দ্দিষ্ট অবস্থানে আবর্তন করে। এটা পরাক্রমশ্যালী সর্বজ্ঞ আল্লাহর নিয়ন্ত্রণ” (সূরা ইয়াসিন-৩৮) অনূরূপ বর্ণনা সূরা রাদ- এর ২নং আয়াত, সূরা ফাতের এর ১৩নং আয়াত, সূরা যোমারের ৫নং আয়াত ও ২১নং আয়াতে আছে।

এখানে উল্লেখিত (আরবী)শব্দটির অর্থ হল‘নির্দ্দিষ্ট স্থান’ বা ‘সময়’। কোরআন বলেছে,সূর্য একটা নির্ধারিত স্থানের দিকে আবর্তিত হচ্ছে যা একটা নির্দ্দিষ্ট সময় পর্যন্ত অব্যাহত থাকবে। এর অন্য অর্থ হল,একদিন তার অবসান ঘটবে। এ মর্মে আল্লাহ বলেন (আরবী) ‘যখন সূর্য নিষ্প্রভ হয়ে যাবে। (সূরা তাকবীর-১)সূর্যের নিষ্প্রভ হওয়া কেয়ামতের লক্ষণ।
মহাশূন্যে বস্তুর অস্তিত্ব

সুসংগঠিত সৌরজগতের বাইরের স্থানকে প্রথমে শুণ্য মনে করা হত। জ্যোতির্বিদরা পরবর্তীতে মহাশুন্যে বস্তুর সেতু আবিষ্কার করেন। বস্তুর সেতুকে প্লাজমা বলে,যাতে পারমানবিক গ্যাস রয়েছে এবং তাতে সমান সংখ্যক মুক্ত ইলেকট্রন ও ইতিবাচক পরমাণু আছে। কোন কোন সময় প্লাজমাকে বস্তুর ৪র্থ অবস্থা বলে। অন্য তিনটি অবস্থা হল,কঠিন তরল এবং বায়বীয়। কোরআন নিম্নের আয়াতে মহাশুন্যের ঐ বস্তুর অস্তিত্ব সম্পর্কে কথা বলেছে। আল্লাহ বলেনঃ (আরবী)

“তিনি সে সত্তা যিনি আসমান ও যমীন এবং এ দুয়ের মাঝে অবস্থিত সকল সৃষ্টি করেছেন। সূরা ফোরকান-৫৯

১৪০০ বছর আগে মহাশূন্যে সৌর বস্তুর জ্ঞান অস্তিত্বের জ্ঞান সম্পর্কে বললে যে কেউ তা উপহাস করতে পারে।
সম্প্রসারণশীল মহাবিশ্ব

১৯২৫খৃঃ জ্যোতির্বিদ এডউইন হাবেল পর্যবেক্ষণমূলক প্রমাণের সাহায্যে বলেছেন,প্রতিটি ছায়াপথ অন্য ছায়াপথ থেকে দূরত্ব বজায় রেখে চলে। এর অপর অর্থ হল,মহাবিশ্ব সম্প্রসারিত হচ্ছে। মহাবিশ্বের সম্প্রসারণ এখন বৈজ্ঞানিক সত্য। কোরআন মহাবিশ্বের প্রকৃতি সম্পর্কে একই কথা বলেছে।আল্লাহ বলেনঃ

“আমি নিজ ক্ষমতা বলে আকাশ নির্মাণ করেছি এবং আমি অবশ্যই এর সম্প্রসারণকারী।”সূরা যারিয়াত-৪৭

আরবী শব্দ (আরবী) এর বিশুদ্ধ অনুবাদ হল,‘সম্প্রসারণকারী।’ এটা মহাবিশ্বের ব্যাপক সম্প্রসারণশীলতার প্রতি ইঙ্গিতবাহী।

প্রখ্যাত জ্যোতির্বিদ স্টিফেন হকিং তার A Brief History of time বইতে লিখেছেন মহাবিশ্বের সম্প্রসারণ সম্পর্কিত আবিষ্কার বিংশ শতাব্দীর মহান বুদ্ধিবৃত্তিক বিপ্লব। মানুষ কর্তৃক টেলিষ্কোপ আবিষ্কারের পূর্বে কোরআন মহাবিশ্বের সম্প্রসারণের কথা জানিয়েছে।

কেউ প্রশ্ন করতে পারে যে, আরবরা যেহেতু জ্যোতির্বিদ্যায় অগ্রসর ছিল, সেহেতু কোরআনে জ্যোতিবিজ্ঞান সম্পর্কিত সত্যের উল্লেখ আশ্চর্যের বিষয় নয়। জ্যোতির্বিদ্যায় আরবদের অগ্রসরতার প্রতি তাদের স্বীকৃতি সত্য বটে। কিন্তু জ্যোতির্বিদ্যায় আরবদের অগ্রসরতার কয়েক শতাব্দী পূর্বে কোরআন নাযিল হয়েছিল। অধিকন্তু আরবরা তাদের বৈজ্ঞানিক শৌর্যবীর্যের সময়ে ও উল্লিখিত বিগ ব্যাং -এর মাধ্যমে মহাবিশ্বের অস্তিত্ব সম্পর্কে কিছু জানত না। জ্যোতির্বিদ্যার অগ্রগতির কারণে কোরআনে বর্ণিত বৈজ্ঞানিক সত্যগুলোতে আরবদের কোন অবদান ছিল না। বরং বিপরীতটাই সত্য। আর তা হল,তারা জ্যোতির্বিদ্যায় এজন্য অগ্রগতি অর্জন করেছে যে, কোরআনে জ্যোতির্বিদ্যা সম্পর্কে আলোচনা স্থান পেয়েছে।

৩.পদার্থ বিজ্ঞান

অণূকে বিভক্ত করা যায়ঃ প্রাচীন যুগে ‘অণুতত্ব’ নামে একটি তত্ব ব্যাপকভাবে গৃহীত হয়েছে।২৩০০ বছর আগে, গ্রীকদেশীয় এ তত্বটি যিনি দেন,তার নাম,Democritus।ডেমোক্রিটাস ও তার পরবর্তী যুগের লোকেরা মনে করত যে,বস্তুর সর্বাধিক ক্ষুদ্র একক হচ্ছে,অণু।প্রাচীন আরবরাও তা বিশ্বাস করত।আরবী শব্দ (আরবী) এর সাধারণ অর্থ হচ্ছে,অণু।সম্প্রতি,আধুনিক বিজ্ঞান আবিষ্কার করেছে যে, বিভক্ত করা যায়।অণুকে বিভক্ত করার বিষয়টি বিংশ শতাব্দীর আবিষ্কার।আজ থেকে ১৪০০ বছর আগে এ শব্দটি আরবদের কাছেও ছিল অসাধারণ।কেননা,কেউ (আরবী )শব্দের সীমাবদ্ধ অর্থের গতি অতিক্রম করতে পারেনি।কোরআনের নিম্নের আয়াতটি (আরবী ) শব্দের এই সীমা স্বীকার করেনা।আল্লাহ বলেনঃ

“কাফেররা বলে,আমাদের উপর কেয়ামত আসবে না।বলুন,কেন আসবেনা? আমার প্রতিপালকের শপথ,অবশ্যই আসবে।তিনি অদৃশ্য সম্পর্কে জ্ঞাত।আসমান ও যমীনে অণু পরিমাণ কিংবা তা থেকে ক্ষুদ্র ও বড় কোন কিছুই তার অগোচরে নয়।সমস্তই আছে সুষ্পষ্ট কিতাবে।”( সূরা সাবা-৩)

অনুরূপ বর্ণনা সূরা ইউসুফের ৬১নং আয়াতেও আছে।

এ আয়াত আল্লাহর সর্বজ্ঞান এবং প্রকাশ্য ও গোপন সকল কিছু সম্পর্কে অবগতির কথা উল্লেখ আছে।আয়াত আরো বলা হয়েছে,আল্লহ অণু অপেক্ষা ছোট বড় সকল কিছু সম্পর্কে জ্ঞাত।আয়াত পরিষ্কার বলেছে যে, কোন জিনিস অণু অপেক্ষাও ক্ষুদ্র আছে।অণু অপেক্ষা ক্ষুদ্র জিনিসের অস্তিত্ব আধুনিক বিজ্ঞানের আবিষ্কার।

৪.পানি বিজ্ঞান
পানি চক্রঃ

১৫৮০ খৃঃ বর্ণার্ড পলিসি সর্বপ্রথম বর্তমান যুগের পানি চক্র সম্পর্কে আলোচনা করেন।তিনি সাগর থেকে বাষ্পাকারে পানির উড়ে যাওয়া এবং পরে ঠান্ডা হয়ে মেঘে পরিণত হওয়ার বিষয়ে মত প্রকাশ করেন।মেঘমালা সাগর থেকে দূরবর্তী ভূখন্ডের উপর ঘনীভূত হয়ে পরে বৃষ্টি আকারে নীচে পতিত হয়।বৃষ্টির পানি খাল-বিল ও নদী-নালায় জড় হয়ে অব্যাহত নিয়মে সাগরে প্রবাহিত হয়।খৃষ্টপূর্ব ৭ শতাব্দী আগে,মিলেটাসের থেলসের মতে সাগরের উপরিভাগের ছিঁটানো পানি কণাকে ধারণকারী বাতাস, ভূখন্ডে তা বৃষ্টি আকারে ছড়িয়ে দেয়।

আগের যুগের লোকেরা ভূগর্ভস্থ পানির উৎস সম্পর্কে জানতনা।তারা ভাবত যে,সাগরের পানি দমকা বাতাসের মাধ্যমে সজোরে ভূখন্ডে এসে পতিত হয়।তারা আরও বিশ্বাস করত যে,গোপন পথে কিংবা গভীর জলরাশি থেকে পানি পুনরায় ফিরে আসে যা সাগরের সাথে জড়িত।প্লেটোর যুগ থেকে এটাকে ‘তারতারুস’ বলা হত।এমন কি ১৮শ শতাব্দীর বিখ্যাত চিন্তাবিদ ডেস কার্টেজও এমত পোষণ করতেন।১৯শতকে এরিষ্টেটলের তত্ব সর্বত্র বিদ্যমান ছিল।ঐ তত্বে বলা হয় যে, পাহাড়ের ঠান্ডা গভীর গুহায় পানি ঘনীভূত হয় এবং মাটির নীচ দিয়ে প্রবাহিত হ্রদ ঝর্ণাগুলোকে পানি সরবরাহ করে।বর্তমান যুগে আমরা জানতে পেরেছি যে, বৃষ্টির পানি মাটির ফাটল দিয়ে ভেতরে চুইয়ে পড়ার কারণে ঐ পানি পাওয়া যায়।

একথাই কোরআনের নিম্নোক্ত আয়াতে এভাবে বলা হয়েছেঃ

“তুমি কি দেখনি যে,আল্লাহ আকাশ থেকে পানি বর্ষণ করেছেন, তারপর সে পানি যমীনের ঝর্ণাসমূহে প্রবাহিত করেছেন,এর দ্বারা বিভিন্ন রংয়ের ফসল উৎপন্ন করেন?- সূরা যোমার -২১

তিনি আরো বলেনঃ

“তিনি আকাশ থেকে পানি বর্ষণ করেন এবং মৃত্যুর পর ভূমির পূনরুজ্জীবন করেন।নিশ্চয়ই এতে, বুদ্ধিমান লোকদের জন্য রয়েছে নিদর্শনাবলী।” (সূরা আর রুম -২৪ )

আল্লাহ বলেনঃ

“আমি আকাশ থেকে পানি বর্ষণ করে থাকি পরিমাণ মত, তারপর তাকে যমীনে সংরক্ষণ করি এবং আমি তা অপসারণও করতে সক্ষম। -সূরা আল মুমিনূন -১৮

১৪০০ বছর আগের অন্য কোর বই পানি চক্রের এরূপ নিখুঁত বর্ণনা দেয়নি।
বাষ্পে পরিণত হওয়া

পানি বাষ্প হয়ে আকাশে উঠে।কোরআন এ সত্য তুলে ধরে বলেছে (আরবী) “শপথ চক্রশীল আকাশের ।” (সূরা আত – তারেক -১১ ) পানি চক্রও এর মধ্যে শামিল।
বৃষ্টিগর্ভ বাতাস

আল্লাহ বলেনঃ

“আমি বৃষ্টিগর্ভ বায়ু পরিচালনা করি,তারপর আকাশ থেকে পানি বর্ষণ করি ,এরপর তোমাদেরকে তা পান করাই।”সূরা হিজর ২২

এখানে উল্লেখিত (আরবী ) শব্দটি (আরবী )এর বহুবচন ।এর অর্থ হল গর্ভবতীকারী।এখানে এর ব্যাখ্যা হচ্ছে,বাতাস মেঘমালাকে একসাথে ধাক্কা দিয়ে ঘনীভূত করে।যার ফলে আকাশে বিদ্যুৎ চমকায় এবং পরে বৃষ্টি বর্ষিত হয়।

কোরআনের নিম্নের আয়াতেও অনুরূপ বর্ণনা পাওয়া যায়ঃ

“তুমি কি দেখনা যে, আল্লাহ মেঘমালাকে সঞ্চারিত করেন,তারপর তাকে পুঞ্জীভূত করেন,অতঃপর তাকে স্তরে স্তরে রাখেন,তারপর তুমি দেখ যে, তার মধ্য থেকে বারিধারা নির্গত হয়। তিনি আকাশস্থিত শিলাস্তুপ থেকে শিলা বর্ষণ করেন এবং তা দ্বারা যাকে ইচ্ছা আঘাত করেন এবং যার কাছ থেকে ইচ্ছা,তা অন্যদিকে ফিরিয়ে দেন।তার বিদ্যুত ঝলক দৃষ্টি শক্তিকে যেন বিলীন করে দিতে চায়।” সূরা আননূর -৪৩

আল্লাহ আরো বলেনঃ

“তিনি আল্লাহ ,যিনি বায়ু প্রেরণ করেন, অতঃপর তা মেঘমালাকে সঞ্চারিত করে।অতঃপর তিনি মেঘমালাকে যেভাবে ইচ্ছা আকাশে ছড়িয়ে দেন এবং তাকে স্তরে স্তরে রাখেন।এরপর তুমি দেখতে পাও তার মধ্য থেকে নির্গত হয় বৃষ্টিধারা।তিনি বান্দাদের মধ্যে যাদেরকে ইচ্ছা পৌঁছান,তখন তারা আনন্দিত হয়।”- সূরা আর রুম-৪৮

পানি বিজ্ঞানের আধুনিক উপায় এই বিষয়ে কোরআনের বর্ণনার সাথে সম্পূর্ণ সামঞ্জস্যপূর্ণ্য।কোরআন মজীদের নিম্নোক্ত সূরা সমূহেও পানি চক্র সম্পর্কে উল্লেখ আছে।

সূরা আরাফ -৫৭; সূরা রাদ -১৭; সূরা ফোরকান -৪৮-৪৯; সূরা ফাতির -৯; সূরা ইয়াসিন -৩; সূরা জাসিয়া-৫; সূরা আল ক্কাক -৯-১১; সূরা ওয়াকেয়া- ৬৮-৭০; এবং সূরা আল মূলক -৩০।

৫.ভূতত্ব বিজ্ঞান
পাহাড় – পর্বতসমূহ তাঁবুর পেরেকের মত

ভূতত্ব বিদ্যায় ভাজ করার বিষয়টি সম্প্রতি আবিষ্কৃত সত্য এবং পাহাড় – পর্বত সৃষ্টির পেছনে ভাঁজ করার বিষয়টি কার্যকর।আমরা যে ভূপৃষ্ঠে বাস করি তা শক্ত ছালের মত।পক্ষান্তরে এর গভীর স্তরগুলো গরম ও তরল যা কোন প্রাণী বাস করার উপযোগী নয়।এটা জানা কথা যে, পাহাড় – পর্বতের স্থিতিশীলতার সম্পর্ক ভাঁজ করার ঘটনার সাথে সম্পৃক্ত।কেননা ভাঁজ করার ফলেই পাহাড় – পর্বতের ভিত্তি তৈরি হয়েছে‌।

ভূতত্ববিদরা বলেন যে, পৃথিবীর ব্যাসার্ধ হল,৬,০৩৫ কিলোমিটার।আর আমরা যে ভূপৃষ্ঠে বাস করি তা বেশী পাতলা যার পারিসর ২-৩৫ কিলোমিটার।যেহেতু,ভূপৃষ্ঠ পাতলা,তাই তার নড়ার সম্ভাবনা বেশী।পাহাড় গুলো খুটি কিংবা তাঁবুর পেরেকের মত কাজ করে যা ভূপৃষ্ঠকে স্থিতিশীল রাখে।কোরআন হুবহু এরূপ কথাই বলেছে।
আল্লাহ বলেনঃ

“আমরা কি যমীনকে বিছানা এবং পাহাড়কে পেরেক লোহা বানাইনি?” -সূরা আন নাবা- ৬-৭

(আরবী) এগুলো হল,ভৌগলিক ভাঁজের ভিত্তি।‘Earth’নামক একটি বই বিশ্বের বহু বিশ্বদ্যালয়ে ভূ-তত্ব বিদ্যার রেফারেন্স বই হিসেবে গণ্য হয়।ঐ বইয়ের একজন প্রখ্যাত লেখক হলেন ডঃ ফ্রাস্ক প্রেস।তিনি ১২ বছর ব্যাপী যুক্তরাষ্ট্রের বিজ্ঞান একাডেমীর প্রেসিডেন্ট এবং সাবেক মার্কিন প্রেসিডেন্ট জিম্মি কার্টরের বিজ্ঞান উপদেষ্টা ছিলেন।ঐ বইতে তিনি ব্যাখ্যা করেছেন যে,পাহাড় হচ্ছে গোঁজ বা পেরেকের আকৃতি বিশিষ্ট এবং তা সকল কিছুর একটা ক্ষুদ্র অংশ মাত্র যার মূল মাটির গভীরে প্রোথিত।ডঃ প্রেসের মতে, পাহাড় ভূপৃষ্টের স্থিতিশীলতা রক্ষায় গুরুত্বপূর্ণ ভূমিকা পালন করে।

কোরআন মজীদ পাহাড়ের কার্যক্রম পরিষ্কার ভাবে উল্লেখ করে বলেছে, তা পৃথিবীকে কম্পন ও নড়া থেকে রক্ষা করে।আল্লাহ বলেনঃ

“আমি পৃথিবীতে ভারী বোঝা রেখে দিয়েছি যাতে তাদেরকে নিয়ে পৃথিবী ঝুঁকে না পড়ে ।”সূরা আল আম্বিয়া -৩১

অনুরূপ বর্ণনা সূরা লোকমানের ১০নং আয়াত এবং সূরা নাহলের ১৫নং আয়াতেও আছে।

কোরআনের বর্ণনা আধূনিক বিজ্ঞানের সাথে সম্পর্ণ সাদৃশ্যপূর্ণ।
পাহাড় দৃঢ়ভাবে প্রতিষ্ঠিত

ভূপৃষ্ঠের উপরিভাগ বহু শক্ত প্লেটে বিভক্ত এবং এর ঘনত্ব হচ্ছে ১০০কিলোমিটার। প্লেটগুলো আংশিক গলিত অঞ্চলে ভাসমান,যাকে Aesthenosphere বলে।

প্লেটের সীমানে- পাহাড়গুলো অবস্থিত।ভূপৃষ্ঠের ত্বক সাগরের ৫ কিলোমিটার নীচ পর্যন্ত ঘন।প্রায় ৩৫ কিলোমিটার ঘন নীচু প্লেট হচ্ছে মহাদেশের উপরিভাগ এবং প্রায় ৮০ কিলোমিটার ঘন নীচুতে বিশাল পাহাড়ের পরিসর।এগুলো পাহাড়ের শক্তিশালী ভিত্তি।কোরআন নিম্নের আয়াতে পাহাড়ের ঐ শক্ত ভিত্তি কথা উল্লেখ করেছে।

‘তিনি পাহাড়কে মজবুতভাবে প্রতিষ্ঠিত করেছেন।সূরা নাযিয়াত -৩২

কোরআনের সূরা গাশিয়ার ১৯নং আয়াতেও অনুরূপ বক্তব্য এসেছে।

পাহাড়ের গঠন সম্পর্কে পবিত্র কোরআনের বর্ণনা ভূতত্ব বিদ্যার সাথে পুরো মিলে যায়।

৬.মহাসাগর
মিষ্টি ও লবণাক্ত পানির মধ্যে অন্তরায়

এমর্মে আল্লাহ কোরআন মজীদে বলেনঃ

“তিনি পাশাপাশি দু’সাগর প্রবাহিত করেছেন উভয়ের মাঝে রয়েছে অন্তরাল, যা তারা অতিক্রম করেনা।”সূরা আর রাহমান -১৯-২০

আরবী ভাষার (আরবী )মানে ,আড়াল বা অন্তরায়।অবশ্য এটা কোন দৈহিক অন্তরায় নয়।(আরবী )শব্দের অর্থ হল,তারা উভয়ে (দু’সাগর )এক সাথে মিশে একাকার হয়ে যায়।’প্রাথমিক যুগের তাফসীরকারকরা পানির দু’টো ধারার দু’টো বিপরীতমুখী অর্থের ব্যাখ্যা করতে অপারগ ছিলেন।অর্থাৎ কিভাবে তারা মিশে একাকার হয়ে যায়,অথচ উভয়ের মধ্যে রয়েছে আড়াল।আধুনিক বিজ্ঞান আবিষ্কার করেছে যে,যেখানে দু’সাগর এসে মিলিত হয় সেখানে উভয়ের মাঝে একটি আড়াল বা অন্তরায় থাকে।ঐ অন্তরায় দু’সাগরকে বিভক্ত করে রাখে।ফলে দেখা যায়,প্রত্যেক সাগরের রয়েছে নিজস্ব তাপমাত্রা,লবণাক্ততা এবং ঘনত্ব।(1.principles of oceanography, Davis,pp 92-93)সাগর বিশারদদের পক্ষে এ আয়াতের ব্যাখ্যা দানের উত্তম সুযোগ রয়েছে।সাগরের মাঝে প্রবাহমান ঢালু পানির অদৃশ্য আড়াল আছে যার দিয়ে এক সাগরের পানি অন্য সাগরে যায়।

কিন্তু যখন এক সাগরের পানি অন্য সাগরে প্রবেশ করে তখন সে পানি তার নিজস্ব বৈশিষ্ট্য হারিয়ে ফেলে এবং অন্য সাগরের পানির বৈশিষ্ট্যের সাথে একাকার হয়ে যায়।দু’পানির ধারার মধ্যে ঐ অন্তরায় একটি অন্তবর্তীকালীন একাকারকারী জোন হিসেবে কাজ করে।

কোরআনের নিম্নোক্ত আয়াতেও এই বিষয়ের উল্লেখ এসেছে।আল্লাহ বলেনঃ (আরবী )

“তিনি সে সত্তা যিনি দু’সাগরের মাঝে অন্তরায় সৃষ্টি করেছেন।” সূরা নমল -৬১

এ অবস্থা বা অন্তরাল বিভিন্ন সাগরে দেখা যায়।জিব্রাল্টারে ভূমধ্যসাগর ও আটলান্টিক মহাসাগরের মিলন স্থলে,কেপ পয়েন্ট,কেপ পেলিনসুলা এবং দক্ষিণ আফ্রিকার যেখানে আটলান্টিক মহাসাগর ভারত মহাসাগরের সাথে মিলিত হয়েছে সেখানে।

কিন্তু কোরআন যেখানে মিষ্টি পানি ও লবণাক্ত পানির কথা বলে,তখন তা ঐ অন্তরালের সাথে নিষেধকারী প্রতিন্ধকতার কথা উল্লেখ করে।আল্লাহ বলেন,

“তিনি সমান্তরালে দু’সমুদ্র প্রবাহিত করেছেন, এটি মিষ্ট,তৃষ্ণা নিবারক ও এটি লোনা,বিস্বাদ ;উভয়ের মাঝেখানে রেখেছেন একটি অন্তরায়,একটি দুভের্দ্য আড়াল।” সূরা ফোরকান- ৫৩

আধুনিক বিজ্ঞানের আবিষ্কার অনুযায়ী দেখা যায়,মিষ্টি পানি যেখানে লবণাক্ত পানির সাথে গিয়ে মিশে, সে স্থানের অবস্থা ঐ স্থান থেকে ভিন্ন যেখানে দু’লবণাক্ত পানি গিয়ে মিশে।নদীর মোহনার লবণাক্ত পানি ও মিষ্টি পানি মিলিত হলে যে পার্থক্য সূচিত হয়,তার কারণ হল, সেখানে দুটো স্তরকে পৃথককারী চিহ্নিত ঘনত্বের ধারাবাহিতাবিহীন pycnocline zone রয়েছে।(oceanography, Gross, p.242,introductory ocanograpry, Thurman pp300,301) আর এই আড়াল সৃষ্টিকারী জোনে মিষ্টি পানি ও লবণাক্ত পানির লবণাক্ততার মধ্যে পার্থক্য রয়েছে।(do)

এদৃশ্য মিসরের নীল নদ ভূমধ্যসাগরের যে মিলিত হয়েছে,সেখানে সহ আরো বহু জায়গায় দেখা যায়।কোরআনে উল্লেখিত এই বৈজ্ঞানিক বিষয়টি যুক্তরাষ্ট্রের কলোরাডো বিশ্বেবিদ্যালয়ের প্রখ্যাত সমুদ্র বিজ্ঞানী ও ভূতত্ব বিদ্যার অধ্যাপক ডঃ উইলিয়াম হের বক্তব্য দ্বারাও প্রমাণিত হয়েছে।
মহাসাগরের গভীরের অন্ধকার

অধ্যপক দুর্গা রাও একজন প্রখ্যাত সামুদ্রিক ভূতত্ববিদ এবং জেদ্দার বাদশাহ আবদুল আযীয বিশ্ববিদ্যালয়ের সাবেক অধ্যাপক ছিলেন।তাঁকে কোরআনের নিম্নোক্ত আয়াতের উপর মন্তব্য করতে বলা হয়ঃ

“অথবা (তাদের কর্ম) প্রমত্ত সমুদ্রের বুকে গভীর অন্ধকারের ন্যায়, যাকে উদ্বেলিত করে তরঙ্গের উপর তরঙ্গ,যার উপরে ঘন কালো মেঘ আছে।একের উপর এক অন্ধকার।যখন সে তার হাত বের করে,তখন তাকে একেবারেই দেখতে পায় না।আল্লাহ যাকে জ্যোতি দেন না,তার কোন জ্যোতি নেই।সূরা আন নূর-৪০

অধ্যপক রায় বলেন, বিজ্ঞানীরা সম্প্রতি মাত্র আধুনিক যন্ত্রপাতির সাহায্যে মহাসাগরের গভীরের অন্ধকার সম্পর্কে নিশ্চিত হতে পেরেছে।মানুষ বিনা সাহায্যে পানির ২০-৩০ মিটার নীচে ডুব দিতে পারেনা এবং সাগরের ২০০ মিটারের অধিক নীচের অঞ্চলে বাঁচাতেও পারেনা। এ আয়াতে সকল সাগরের কথা বলা হয়নি। কেননা, সকল সাগরের নীচে অন্ধকারের স্তর নেই। আয়াতে কেবল গভীর সাগর বা মহাসাগরের কথাই বলা হয়েছে কেননা আল্লাই উক্ত আয়াতে বলেছেন, ‘গভীর সাগরের অন্ধকার’। দু‘টো কারণে গভীর মহাসাগরের স্তরবিশিষ্ট অন্ধকার দেখতে পাওয়া যায়।

১। আলোক রশ্মির সাতটি রং রংধনুতে দেখতে পাওয়া যায়। সে রং গুলো হলো, বেগুনী, নীল , নীলাভ সবুজ হলুদ, কমলা এবং লাল।আলোক রশ্মি পানিতে পড়লে তা ভেঙ্গে যায়। পানির উপরিভাগের ১০-১৫ দশ মিটার পর্যন্ত লাল রং ধারণ করতে পারে। কোন ডুবুরী পানির ২৫ মিটার নীচে ডুব দিয়ে আহত হলে, নিজের রক্তের লাল রং দেখতে পাবেনা।কেননা লাল রং ঐ গভীরতা পর্যন্ত পৌ ছায় না। অনুরূপভাবে কমলা রং পানির ৩০-৫০ মিটার নীচ পর্যন্ত পৌঁছে, হলুদ রং ৫০-১০০ মিটার, সবুজ রং ১০০-২০০ মিটার, নীল রং ২০০ মিটার এবং বেগুনী ও নীলোভ রং ২০০ মিটার গভীর পর্যন্ত পৌঁছে। যেহেতু বিভিন্ন স্তরে বিভিন্ন রং দেখা যায় না , ফলে মহাসাগর অন্ধকার হয়। অর্থাৎ আলোর স্তরসমূহে অন্ধকার স্থান দখল করে । পানির ১০০০ মিটার নীচে সম্পূর্ণ অন্ধকার।

২।মেঘ সূর্যরশ্মিকে ধারন করে বিক্ষিপ্ত করে দেয়। ফরে মেঘের নীচে অন্ধকারের ১টি স্তর সৃষ্টি হয়।এটাই হল,অন্ধকারের ১ম স্তর।সূর্যের আলো মহাসাগরের উপরে পড়লে তা ঢেউয়ের মধ্যে প্রতিফলিত হয়।তখন একে আলোকোজ্জল মনে হয়।ঢেউ আলোর প্রতিফলন ঘটায় এবং অন্ধকার সৃষ্টি করে।অপ্রতিফলিত আলোক রশ্মি মহাসাগরের গভীরে প্রবেশ করে।ফলে মহাসাগরের মধ্যে দুটো ভাগ দেখতে পাওয়া যায়।উপরের ভাগে আলো ও উষ্ণতা এবং গভীরে রয়েছে অন্ধকার।উপরের অংশটি ঢেউয়ের কারণে গভীর সমুদ্র থেকে ভিন্ন ধরনের।

আভ্যন্তরীন ঢেউয়ের মধ্যে সাগর ও মহাসাগরের গভীর পানিও শামিল আছে।কারণ,তখন উপরের পানি অপেক্ষা নীচের পানির ঘনত্ব বেশী থাকে।

আভ্যন্তরীন ঢেউয়ের নীচে অন্ধকার শুরু হয়।এমন মহাসাগরের গভীরে অবস্থানকারী মাছগুলো তখন দেখতে পায়না।তাদের আলোর একমাত্র উৎস হল,নিজেদের শরীরের আলো।

কোরআন এর যর্থাথ বর্ণনা পেশ করে বলেছেঃ“প্রমত্ত সমুদ্রের বুকে গভীর অন্ধকারের ন্যায়,যাকে উদ্বেলিত করে তরঙ্গের উপর তরঙ্গ।

অন্য কথার,এ সকল ঢেউয়ের উপর আরো বিভিন্ন প্রকারের ঢেউ আছে যা মহাসাগরের উপরিভাগে দেখতে পাওয়া যায়।কোরআনের আয়াতে বলা হয়েছেঃ‘যার উপরে ঘন কালো মেঘ আছে।একের উপর এক ঘন অন্ধকার।

উল্লেখিত মেঘমালা একটার উপর আরেকটা আড়াল হিসেবে কাজ করায় এবং বিভিন্ন স্তরে রং ধারণ করায় অন্ধকারের মাত্রা বা ঘনত্ব আরো বেড়ে যায়।
অধ্যাপক দুর্গা রাও এ বলে সমাপ্তি টানেন যে,১৪০০ বছর আগে একজন সাধারণ মানুষের পক্ষে এ অবস্থার এত বিস্তারিত ব্যাখ্যা করা সম্ভব নয়।সুতরাং এ সকল তথ্য যে ঐশী উৎস থেকে এসেছে,তা পরিস্কার।
আল্লাহ বলেনঃ

“তিনি পানি থেকে সৃষ্টি করেছেন মানবকে,অতঃপর তাকে রক্তগত বংশ ও বৈবাহিক সম্পর্কশীল করেছেন।তোমার পালনকর্তা সবকিছু করতে সক্ষম।” সূরা আল ফুরকান-৫৪

এখানে পানি বলতে শুক্রানু ও ডিম্বানুর কথা বুঝানো হয়েছে।

আজ থেকে ১৪শ বছর আগে কারো পক্ষে কি একথা চিন্তা করা সম্ভব ছিল যে, সকল প্রাণীকে পানি থেকে সৃষ্টি করা হয়েছে ?

৭.উদ্ভিদ বিজ্ঞান
পুরুষ ও স্ত্রী লিঙ্গ বিশিষ্ট গাছ

মানুষ আগে জানত না যে,গাছের মধ্যেও পুরুষ ও স্ত্রী লিঙ্গ আছে।কিন্তু উদ্ভিদ বিজ্ঞানের মতে প্রত্যেক গাছের মধ্যে পুরুষ ও স্ত্রী লিঙ্গ আছে।এমনকি সমলিঙ্গ বিশিষ্ট গাছেরও পুরুষ ও স্ত্রী লিঙ্গ আছে।আল্লাহ বলেনঃ

‘তিনি আকাশ থেকে বৃষ্টি বর্ষণ করেছেন এবং তা দ্বারা আমি বিভিন্ন উদ্ভিদ জোড়ায় জোড়ায় উৎপন্ন করেছি।’সূরা তোহা-৫৩

ফলের মধ্যেও পুরুষ ও স্ত্রী লিঙ্গ আছে।

আল্লাহ বলেনঃ

“এবং প্রত্যেক ফলের মধ্যে তিনি দু’প্রকার বা জোড়া সৃষ্টি করেছেন।”সূরা রাদ-৩

ফল হল,উন্নত জাতের গাছের উৎপাদন।ফল উৎপন্ন হওয়ার আগের স্তর হল,ফুল।ফলের রয়েছে পুরুষ ও স্ত্রী জাতীয় অঙ্গ।(পুংকেশর ও ডিম্বক)। পুষ্পরেণু ফুলের মধ্যে এসে পড়লে ফল ধরে, পরিপক্ক হয় এবং বীজ ধারণ করে।দেখা যায়,প্রত্যেক ফলেই পুরুষ ও স্ত্রী লিঙ্গের অস্তিত্ব রয়েছে।

আর একথা কোরআনে উল্লেখ আছে।বিশেষ কিছু প্রজাতি রয়েছে যে গুলোর ফল অনিষিক্ত ফুল থেকে আসে।সেগুলোকে পার্থেনোকর্পিক ফল বলা হয়।

যেমনঃকলা,বিশেষ ধরনের আনারস,ডুমুর,কমলা,আঙ্গুর ইত্যাদি।এগুলোরও রয়েছে সুনির্দ্দিষ্ট লিঙ্গ বৈশিষ্ট্য।
প্রত্যেক সৃষ্টিকে জোড়ায় জোড়ায় সৃষ্টি করা হয়েছে

আল্লাহ বলেনঃ

‘আমরা প্রত্যেক জিনিসকে জোড়ায় জোড়ায় সৃষ্টি করেছি। সূরা আয যারিয়াত-৪৯

এই আয়াত সকল কিছুকে জোড়ায় জোড়ায় সৃষ্টির কথা বলেছে। মানুষ ছাড়াও প্রাণী,গাছ-পালা,ফল-ফলাদিতেও এই জোড়া লক্ষ্যনীয়। বিদ্যুতের মধ্যেও পজিটিভ ও নেগেটিভ অণু আছে যার মধ্যে ইলেকট্রন ও প্রোটন রয়েছে। আরো অনেক কিছুতেও অনুরুপ রয়েছে।

আল্লাহ কোরআনে বলেনঃ

“পবিত্র তিনি,যিনি যমীন থেকে উৎপন্ন উদ্ভিদকে,মানুষকে এবং যা তারা জানেনা তার প্রত্যেককে জোড়ায় সৃষ্টি করেছেন।”সূরা ইয়াসিন-৩৬

এখানে কোরআন বলে যে,প্রত্যেক সৃষ্টিকে জোড়ায় জোড়ায় সৃষ্টি করা হয়েছে।এমনটি মানুষ যা এখনো জানেনা এবং যা ভবিষ্যতে আবিষ্কৃত হবে,সেগুলোও জোড়ায় জোড়ায় সৃষ্টি করা হয়েছে।

৮.প্রাণী বিজ্ঞান
পাখী ও প্রাণী দল বা সম্প্রদায় হিসেবে বাস করে

মহান আল্লাহ বলেনঃ

“আর যত প্রকার প্রাণী পৃথিবীতে বিচরণশীল রয়েছে এবং যতপ্রকার পাখী দু’ডানাযোগে উড়ে বেড়ায়,তারা সবাই তোমাদের মতই একেকটি সম্প্রদায় বা দল।”সূরা আল আনআম-৩৮

গবেষণায় দেখা গেছে, প্রাণী ও পাখী দলীয়ভাবে বাস করে।অর্থাৎ তারা সংগঠিত এবং এক সাথে কাজ করে ও বাস করে।
পাখীর উড্ডয়ন

আল্লাহ বলেনঃ

“তারা কি উড়ন্ত পাখীকে দেখেনা? এগুলো আকাশের অন্তরীক্ষে আজ্ঞাধীন রয়েছে।আল্লাহ ছাড়া কেউ এগুলোকে আগলে রাখেনা।নিশ্চয়ই এতে বিশ্বাসীদের জন্য নিদর্শনাবলী রয়েছে।”সূরা নহল-৭৯

অন্য সূরায়ও পাখী সম্পর্কে উল্লেখ করা হয়েছে।আল্লাহ বলেনঃ

“তারা কি লক্ষ্য করেনা,তাদের মাথার উপর উড়ন্ত পাখীকূলের প্রতি পাখা বিস্তারকারী ও পাখা সংকোচনকারী ?মেহেরবান আল্লাহই তাদেরকে স্থির রাখেন।তিনি সর্ব বিষয় দেখেন।”সূরা মূলক-১৯-২০

আরবীতে (আরবী )শব্দটি,‘কারো হাত উপরে রাখা,‘আটক করা,ধরা,‘কারো পিঠ ধরা,ইত্যাদি অর্থে ব্যবহূত হয়।আর আয়াতের অর্থ হল ‘আল্লাহ নিজ শক্তির বলে পাখীগুলোকে ধরে রাখেন।এ আয়াতগুলো,ঐশী নিয়ম মোতাবেক পাখীর আচরণের চূড়ান্ত নির্ভরতার উপর জোর দেয়।আধুনিক বৈজ্ঞানিক উপাত্ত দ্বারা কিছু বিশেষ প্রজাতির পাখীর চলাচল কর্মসূচীর পূর্ণতার মাত্রা জানা যায়।পাখীগুলোর রয়েছে দূরবর্তী স্থানে গমন কর্মসূচীর জন্মগত বৈশিষ্ট্য।এর ফলে দেখা যায়,পথ প্রদর্শক ও অভিজ্ঞতাবিহীন কম বয়সের পাখীগুলো পর্যন্ত দীর্ঘ ও জটিল ভ্রমণ কর্মসূচী পূর্ণ করতে পারে এবং তারা একটা নির্দ্দিষ্ট তারিখে প্রস্থান স্থানে পুনরায় ফিরেও আসতে পারে।

অধ্যাপক হামবার্গার তার ‘power and fragility’বইতে প্রশান্ত মহাসাগরীয় এলাকায় বসবাসকারী মেষ পাখীর উদাহরণ দিয়ে বলেছেন,এগুলো ইংরেজী সংখ্যা ‘৪’ (আট)-এর আকৃতিতে ২৪ হাজার কিলোমিটার দূরত্ব ভ্রমণ করে এবং ৬ মাসের মধ্যে ঐ ভ্রমণ কার্যক্রম সম্পন্ন করে।বড় জোর এক সপ্তাহ দেরীতে প্রস্থান স্থলে পুনরায় ফিরে আসে।পাখীর স্নায়ু কোষের মধ্যে এ জাতীয় জটিল ভ্রমণের জন্য নির্দেশিকা থাকতে পারে।সে গুলো অবশ্যই কম্পিউটারের মত প্রোগ্রাম করা।আমাদের কি কতর্ব্য নয় যে,আমরা কমপক্ষে ঐ প্রোগ্রাম প্রস্তুতকারীর পরিচয় জানার চেষ্টা করি?
মৌমাছি ও এর দক্ষতা
মহান আল্লাহ বলেনঃ

“আপনার প্রতিপালক মৌমাছিকে আদেশ দিলেনঃপাহাড় – পর্বতের গায়ে,গাছে এবং উঁচু চালে ঘর তৈরি কর।এরপর সকল প্রকার ফল থেকে খাও এবং আপন পালনকর্তার উন্মুক্ত পথ সমূহে চল।”সূরা আন নহল-৬৮-৬৯

১৯৭৩ সালে, ‘Von Frisch’মৌমাছির আচরণ ও যোগযোগের উপর গবেষণার জন্য নোবেল পুরষ্কার পেয়েছেন।‘মৌমাছি কোন নতুন ফুলের বাগানের সন্ধান পেলে মৌচাকে ফিরে আসে এবং মৌমাছির নাচ’নামক আচরণ দ্বারা অন্যান্য সাথীদেরকে সে বাগানের হুবুহু দিক ও মানচিত্র বলে দেয়।অন্যান্য শ্রমিক মৌমাছিকে তথ্য দেয়ার লক্ষ্যে এ আচরণের বিষয়টি ক্যামেরার সাহায্যে ছবি গ্রহণ সহ অন্যান্য পদ্ধতির মাধ্যমে বৈজ্ঞানিকভাবে আবিষ্কৃত সত্য। উপরোক্ত আয়াতে, পবিত্র কোরআন মৌমাছি কিভাবে নিজ দক্ষতার মাধ্যমে নিজ প্রভূর প্রশস্ত পথের সন্ধান পায় তা তুলে ধরা হয়েছে।

অধিকন্তু,উপরোক্ত আয়াতে উল্লেখিত ক্রিয়াপদে স্ত্রীলিঙ্গ ব্যবহূত হয়েছে।(অর্থাৎ (আরবী)এবং (আরবী) চল ও খাও) এর দ্বারা ইঙ্গিত পাওয়া যায় যে, খাদ্যের অন্বেষণে বাসা ত্যাগকারী মৌমাছি হল স্ত্রী মৌমাছি। অন্যকথায়, সৈনিক বা কর্মী মৌমাছি হল স্ত্রী জাতীয়।

মূলতঃ শেক্সপিয়ারের ‘Henry the fourth’নাটকের কিছু চরিত্রে মৌমাছি সম্পর্কে আলোচনা এসেছে।সেখানে মৌমাছিকে সৈনিক উল্লেখ করা হয়েছে এবং বলা হয়েছে তাদের একজন রাজা আছে।শেক্সপিয়ারের যুগে মানুষে এরকমই চিন্তা করত।তাদের ধারণা যে,শ্রমিক মৌমাছিরা পুরুষ।তারা ঘরে ফিরে রাজা মৌমাছির কাছে জবাবদিহী করে।যাই হোক এটা সত্য নয়।শ্রমিক মৌমাছিরা স্ত্রী জাতীয় এবং তারা রাজার কাছে নয়,বরং বাণীর কাছে জবাবদিহী করে।আজ থেকে ৩শ বছর আগে আধুনিক গবেষণায় তা আবিষ্কৃত হয়েছে।অথচ,কোরআন তা ১৪শ বছর আগে বলেছে।
মাকড়সার জাল ও দুর্বল ঘর
আল্লাহ বলেনঃ

“যারা আল্লাহর পরিবর্তে অপরকে সাহায্যকারীরূপে গ্রহণ করে,তাদের উদাহরণ মাকড়সা।সে ঘর বানায়।আর সব ঘরের মধ্যে মাকড়সার ঘরইতো অধিক দুর্বল,যদি তারা জানত।”সূরা আনকাবুত-৪১

কোরআন মাকড়সার দুর্বল অথচ,সুন্দর ও জটিল জালের দৈহিক বর্ণনা দেয়ার পাশাপাশি মাকড়সার ঘরের মধ্যকার দুর্বল সম্পর্কের প্রতিও ইঙ্গিত দিয়েছে।অনেক সময় স্ত্রী মাকড়সা নিজ ঘরে তার পুরুষ সাথীকে হত্যা করে।

এই ক্ষুদ্র উপদেশপূর্ণ দৃষ্টান্তটি সে সব লোকের দুর্বল সম্পর্কের প্রতি ইঙ্গিত দেয়,যারা দুনিয়া ও আখেরাতে আল্লাহ ছাড়া অন্য কারো সাহায্য বা আশ্রয় কামনা করে।
পিঁপড়ার জীবনধারা ও যোগাযোগ
আল্লাহ কোরআন করীমে বলেনঃ

“সোলায়মানের সামনে তার সেনাবাহিনীকে জড় করা হল।জ্বিন,মানুষ ও পাখীকূলকে, অতঃপর তাদেরকে বিভিন্ন ব্যুহে বিভক্ত করা হল।যখন তারা পিপীলিকা অধ্যুষিত উপত্যকায় পৌছল,তখন এক পিপীলিকা বলল,হে পিপীলিকার দল, তোমরা তোমাদের ঘরে প্রবেশ কর।অন্যথায়,সোলায়মান ও তাঁর বাহিনী অজ্ঞাতসারে তোমাদেরকে পিষ্ট করে ফেলবে।”সূরা আন নামল-১৭-১৮

অতীতে কেউ হয়তো কোরআনের প্রতি এই বলে উপহাস করে থাকতে পারে যে,কোরআন যাদুকরী কাহিনীর বই,যাতে পিঁপড়ার পরস্পরের কথা এবং উন্নত বার্তা বিনিময়ের বিষয় উল্লেখ আছে।সম্প্রতি,গবেষণার পিঁপড়ার জীবনধারা সম্পর্কে এমন সব বাস্তব সত্য উদঘাটিত হয়েছে,যা আগে মানুষ জানত না।গবেষণায় বলা হয়েছে,মানুষের জীবন সাথে যে সকল প্রাণী ও কীট-পতঙ্গের অধিকতর সাদৃশ্য আছে,সেটা হল,পিঁপড়া।পিঁপড়া সম্পর্কে নিম্নের তথ্যগুলোর আলোকে উপরোক্ত সত্যতা যাঁচাই করা যায়ঃ

১।পিঁপড়া মানুষের মত মৃতদেহ দাফন করে।

২।তাদের মধ্যে উন্নতমানের শ্রম বিভক্তি আছে।তাদের মধ্যে রয়েছে,পরিচালক ‘তত্বাবধায়ক ও শ্রমিক’ ইত্যাদি।

৩।তারা গল্পের জন্য কোন কোন সময় এক সাথে বসে।

৪।নিজেদের মধ্যে যোগাযোগের জন্য তাদের রয়েছে অগ্রিম যোগাযোগ পদ্ধতি।

৫।দ্রব্য বিনিময়ের জন্য তাদের বাজার বসে।

৬।তারা শীতকাল দীর্ঘ সময়ের জন্য খাদ্য দ্রব্য গুদামজাত করে।খাদ্য শস্যের মুকুল বের হলে,এবং মুকুলিত অবস্থায় রেখে দিলে যদি শষ্যটি পঁচে যাওয়ার সম্ভাবনা থাকে,তখনই তারা মুকুলটির গোড়া কেটে দেয়।তাদের গুদামজাতকৃত শস্যদানা যদি বৃষ্টির কারণে ভিজে যায়,তখন তারা এটাকে রোদে নিয়ে শুকায় এবং শুকানোর পর পুনরায় ভেতরে নিয়ে আসে।মনে হয় তারা এটা জানে যে,আর্দ্যতার কারণে শষ্যদানায় মুকুল বের হতে পারে।ফলে শষ্য দানাটি পঁচে যেতে পারে।
৯.ওষুধ
মধু মানুষের চিকিৎসা

মৌমাছি বিভিন্ন ফুল ও ফল থেকে রস আহরণ করে তা নিজ শরীরের পরিপাক প্রণালী আওতায় মোম কোষ জমা করে।মাত্র কয়েক শতাব্দী আগে মানুষ জানতে পেরেছে যে,মধু মৌমাছির পেট থেকে তৈরি হয়।অথচ এ বাস্তব সত্যটি ১৪০০ বছর আগে পবিত্র কোরআনের নিম্নোক্ত আয়াতে উল্লেখ করা হয়েছেঃ

“তার (মৌমাছির) পেট থেকে রকমারী রংয়ের মধু বের হয়,যাতে রয়েছে মানুষের চিকিৎসা।সূরা আন নহল -৬৯

আমরা এখন জানি যে,মধুর চিকিৎসা বৈশিষ্ট্য এবং হালকা পচন প্রতিরোধ ক্ষমতা আছে।রাশিয়ানরা দ্বিতীয় বিশ্বযুদ্ধে ঘা শুকানোর জন্য মধু ব্যবহার করত।ক্ষত স্থানে আর্দ্রতা থাকে যা থেকে সামান্য কোন টিস্যুই অব্যাহতি লাভ করে।মধুর ঘনত্বের কারণে ক্ষতস্থানে কোন ব্যাকটেরিয়া বা ছত্রাক জন্মাতে পারে না।

ইংল্যান্ডের নার্সিং হোমের ২২ জন দূরারোগ্য বক্ষ ব্যাধি ও এযেইমার্স রোগীর নাটকীয় উন্নতি হয়।সন্যাসিনী সিস্টার ক্যারোল,মৌচাকে ব্যাকটেরিয়া প্রতিরোধকল্পে মৌমাছির পেট থেকে উৎপন্ন propolis নামক একটি উপাদান ব্যবহার করায় ঐ রোগীদের উন্নতি হয়।

কেউ যদি বিশেষ কোন গাছের ফলের এলার্জি রোগে ভোগে,তাহলে তাকে ঐ গাছ থেকে আহরিত মধু পান করালে,তার এলার্জি প্রতিরোধ ক্ষমতা বাড়বে।মধু ফলের চিনি এবং ভিটামিন k দ্বারা সমৃদ্ধ।মধু,এর উৎস ও বৈশিষ্ট্য সম্পর্কে কোরআনে বর্ণিত জ্ঞান,কোরআন নাযিলের পরবর্তী কয়েক শতাব্দীতে বিজ্ঞানীরা আবিষ্কার করেছেন।

১০.শারীরতত্ব
রক্তচলাচল এবং দুধ

পবিত্র কোরআন মুসলিম বিজ্ঞানী ইবনে নাফীসের ৬০০ বছর আগে এবং পশ্চিমা বিশ্বে উইলিয়াম হারওয়ে কর্তৃত রক্ত চলাচলের ধারণা দেয়ার ১ হাজার পূর্বে,নাযিল হয়েছে।১৩০০ বছর আগে,অন্ত্রনালীতে কি ঘটে,তা জানা যায়।জানা যায় যে,শরীরের অঙ্গ প্রত্যঙ্গ হজম বা বিপাকীয় প্রক্রিয়ার লালিত হয়।পবিত্র কোরআন মজীদের এক আয়াতে দুধের উপাদানের উৎসের ব্যাপারে যা বলা হয়েছে,তা এর সাথে পূর্ণ সামঞ্জস্যপূর্ণ।

এ ব্যাপারে কোরআনের আয়াত বুঝতে হলে,আগে জানতে হবে যে,অন্ত্রনালীতে কি কি রাসায়নিক প্রক্রিয়া ঘটে এবং সেখান থেকে অর্থাৎ খাদ্যের নির্যাস কি করে একটি জটিল প্রক্রিয়ায় রক্তে প্রবাহিত হয়।রাসায়নিক প্রকৃতির উপর ভিত্তি করে তা যকৃতের মাধ্যমে সরবরাহ হয়।রক্ত সে গুলোক শরীরের প্রত্যেক অঙ্গ প্রত্যঙ্গ সরবরাহ করে।এর মধ্যে দুধ উৎপাদনকারী স্তন সম্বন্ধীয় গ্রন্থি অন্যমত।

সহজ ভাষায় বলতে গেলে বলা যায় যে,অন্ত্রনালীর কিছু সুনির্দ্দিষ্ট নির্যাস,অন্ত্রনালীর দেয়ালের পাত্রে প্রবেশ করে এবং রক্ত প্রবাহের ফলে সে সকল নির্যাস বিভিন্ন অঙ্গে সরবরাহ হয়।

আমরা নিম্নের আয়াতটিতে শারীরতত্ব বিষয়ক বর্ণনার প্রশংসা করতে পারি।

মহান আল্লহ বলেনঃ

“এবং তোমাদের জন্য চতুষ্পদ জন্তুসমূহের চিন্তা করার বিষয় রয়েছে।আমি তোমাদেরকে পান করাই তাদের উদরস্থিত বস্তুসমূহের মধ্য থেকে গোবর ও রক্ত নিঃসৃত দুধ যা পানকারীদের জন্য উপকারী।”সূরা আন নাহল-৬৬

আল্লাহ আরো বলেনঃ

“এবং তোমাদের জন্য চতুষ্পদ জন্তসমূহের মধ্যে চিন্তা করার বিষয় রয়েছে।আমি তোমাদেরকে তাদের উদরস্থিত বস্তু থেকে পান করাই এবং তোমাদের জন্য তাদের মধ্যে রয়েছে প্রচুর উপকারিতা।তোমরা তাদের কিছুকে ভক্ষণ কর।”সরা আল মুমিনুন-২১

১৪০০ বছর আগে গবাদি পশুর দুধ তৈরির ব্যাপারে কোরআনের বর্ণনা সাম্প্রতিককালে শারীরতত্ব বিদ্যার আবিষ্কারের মতই অভিন্ন।

১১. ভ্রুণতত্ব
মুসলমানরা উত্তর চায়

একদল মুসলিম পণ্ডিত ইয়েমেনের প্রখ্যাত ইসলামী চিন্তাবিদ শেখ আবদুল মজীদ যিন্দানীর নেতৃত্বে পবিত্র কোরআন মজীদ এবং বিশুদ্ধ হাদীস থেকে ভ্রূণতত্ব সহ অন্যান্য বৈজ্ঞানিক তথ্য সংগ্রহ করে তা ইংরেজীতে অনুবাদ করেছেন।ভ্রূণতত্ব বলতে বুঝায়,জন্মের পূর্বে মানুষের বিকাশ সম্পর্কিত বিদ্যা।এ ক্ষেত্রে তারা কোরআনের নিম্নোক্ত উপদেশকে সামনে রেখেছেন।

“অতএব জ্ঞানীদেরকে জিজ্ঞেস কর,যদি তোমাদের জানা না থাকে – সূরা আল নহল -৪৩ -সূরা আল আম্বিয়া -৭

কোরআন এবং হাদীসে ভ্রূণতত্ব সম্প্রর্কিত বর্ণনাগুলোকে একত্রিত করে ইংরেজীতে অনুবাদের পর কানাডার টরেন্টো বিশ্ববিদ্যালয়ের ভ্রূণতত্ব বিভাগের চেয়ারম্যান এবং বর্তমান যুগে ভ্রূণতত্বে সর্বোচ্চ বিশেষজ্ঞ অধ্যাপক ডঃ কেইথ মুরকে সেগুলোর ব্যাপারে মন্তব্য করতে বলা হয়।ডঃ মুর ভালভাবে সেগুলো অধ্যায়নের পা বলেনঃ কোরআন ও বিশুদ্ধ হাদীসে ভ্রূণতত্ব সম্পর্কে যা এসেছে,ভ্রূণবিদ্যার ক্ষেত্রে আবিষ্কৃত বৈজ্ঞানিক তথ্যের সাথে সেগুলোর অধিকাংশের পূর্ণ মিল রয়েছে,কোন বেমিল বা বৈসাদৃশ্য নেই।তিনি কিছু সংখ্যক আয়াতের মর্মের যথার্থতা সম্পর্কে কোন মন্তব্য করেননি।তিনি সেগুলোর বক্তব্য সত্য না মিথ্যা বলতে পারছেন না।কেননা সে তথ্যগুলো সম্পর্কে তিনি নিজেও ওয়াকিফহাল নন।আধুনিক ভ্রূণ বিদ্যায় বা লেখায় সেগুলোর কোন উল্লেখ দেখা যায়না।এরকম একটি আয়াত হলঃ

“পড় তোমার প্রভূর নামে,যিনি সৃষ্টি করেছেন।তিনি সৃষ্টি করেছেন মানুষকে জমাট রক্ত থেকে।”সূরা আলাক -১-২

আরবী ভাষায় (আরবী )শব্দের অর্থ হল,জমাট রক্ত।এর অপর অর্থ হল,দৃঢ়ভাবে আটকে থাকে এমন আঠলো জিনিস।যেমন.জোঁক কামড় দিয়ে আটকে থাকে।

[highlight]ডঃমুর জানেন না যে,প্রাথমিক অবস্থায় ভ্রূণকে কি জোঁকের মত দেখায়?তিনি এটা যাঁচাই করার জন্য এক শক্তিশালী মাইক্রোস্কোফের সাহায্যে ভ্রূণের প্রাথমিক অবস্থা গবেষণা করেন এবং বলেন যে,ভ্রূণের চিত্র দেখতে জোঁকের আকৃতির মত।তিনি এ দু’টোর মধ্যে অদ্ভুত সামঞ্জস্য দেখে অভিভূত হয়ে যান।এবইভাবে,তিনি ভ্রূণতত্ব সম্পর্কে কোরআন থেকে আরো বেশী জ্ঞান অর্জন করেন যা তাঁর জানা ছিল না।ডঃমুর কোরআন ও হাদীসে বর্ণিত ভ্রণতত্ব সম্পর্কিত ৮০টি প্রশ্নের জবাব দেন।তিনি বলেন,কোরআন ও হাদীসে উল্লেখিত তথ্যগুলো ভ্রূনতত্ব সম্পর্কে সর্বশেষ আবিষ্কৃত তথ্যের সাথে পূর্ণ সামঞ্জস্যশীল।তিনি আরো বলেন,আমাকে যদি আজ থেকে ৩০ বছর আগে এ সকল প্রশ্ন করা হত,তাহলে বৈজ্ঞানিক আবিষ্কারের অভাবে আমি সে গুলোর অর্ধেকেরও উত্তর দিতে পারতাম না।

তিনি সৌদী আরবের দাম্মামে,১৯৮১ সালে অনুষ্ঠিত এক চিকিৎসা সম্মেলনে বলেন,কোরআনে মানুষের বিকাশ সম্পর্কিত বর্ণনার ব্যাখ্যা করার সুযোগ পেয়ে আমি খুবই আনন্দিত।এটা আমার কাছে পরিষ্কার যে,মোহাম্মদের কাছে এ সকল বর্ণনা আল্লাহর পক্ষ থেকেই এসেছে।কেননা,পরবর্তী বহু শতাব্দী পরেও এর অধিকাংশ জ্ঞান আবিষ্কৃত হয়নি।এর দ্বারা আমার কাছে একথা প্রমাণিত যে,মোহাম্মদ অবশ্যই আল্লাহর নবী[/highlight]।

ডঃকেইথ মুর আগে ‘The Developing Human’ নামক একটা বই লিখেছিলেন।কিন্তু কোরআন থেকে জ্ঞান সংগ্রহের পর তিনি তার ঐ বইয়ের ৩য় সংস্করণ প্রকাশ করেন।বইটি একক লেখকের সর্বোত্তম চিকিৎসা বই হিসেবে পুনষ্কার লাভ করে।বইটি বিশ্বের বড় বড় অনেক ভাষায় অনুদিত হয়েছে এবং ১ম বর্ষের মেডিকেল কলেজের ছাত্রদের জন্য ভ্রূণবিদ্যায় পাঠ্যবই হিসেবে গৃহীত হয়েছে।

আমেরিকার হিউষ্টনে বেলর কলেজ অব মেডিসিনের ধাত্রীবিদ্যা ও স্ত্রীরোগ বিভাগের চেয়ারম্যান ডঃজোয়লিগ সিম্পসন ঘোসণা করেন যে,‘৭ম শতাব্দীতে,বিদ্যমান বৈজ্ঞানিক গৃহীত হয়নি।কিন্তু পরবর্তীতে দেখা গেল যে,ধর্মের (ইসলামের )সাথে জন্ম সংক্রান্ত চিকিৎসা বিজ্ঞানের কোন বিরোধ নেই।অধিকন্তু ধর্ম অর্থাৎ ইসলাম তার অবতীর্ণ জ্ঞান দিয়ে কিছু প্রচলিত বৈজ্ঞানিক দৃষ্টিভঙ্গীকে পথ প্রদর্শন করতে পারে।——– কোরআনের বর্ণনাগুলো পরবতী শতাব্দী গুলোতে যর্থাথ প্রমাণিত হয়েছে।এর দ্বারা একথার সমর্থন পাওয়া যায় যে, কোরআনের জ্ঞান আল্লাহ প্রদত্ত।”
মেরুদন্ড ও পাঁজরের মাঝ থেকে নিক্ষিপ্ত ফোঁটা

মহান আল্লাহ বলেনঃ

অতএব, মানুষের দেখা উচিত কি বস্তু থেকে সে সৃজিত হয়েছে।সে সৃজিত হয়েছে সবেগে স্খলিত পানি থেকে।এটা নির্গত হয় মেরুদণ্ড বক্ষপাঁজরের মাঝ থেকে।(সূরা তারেক -৫-৭)

জন্মপূর্ব বিকাশের স্তরে,পুরুষ ও নারীর জনেন্দ্রীয়গুলো,অর্থাৎ পুরুষের অন্ডকোষ এবং নারীর ডিম্বাশয়,কিডনীর কাছে মেরুদণ্ড স্তম্ভ এবং ১১শ ও ১২শ বক্ষপাঁজরের মাঝে বিকশিত হয়।তারপর সেগুলো নীচে নেমে আসে।নারীর ডিম্বাশয় তলপেটে এসে থেমে যায়।

কিন্তু জন্মের আগ পর্যন্ত পুরুষের অণ্ডকোষ উরুর গোড়ার নালী দিয়ে অণ্ডকোষের থলিতে নেমে আসার ধারা অব্যাহত থাকে।এমনকি জনেন্দ্রীয় নীচে আসার পর কৈশোরেও গুলো পেটের বড় ধমনী থেকে স্নায়ু ও রক্ত সরবরাহ লাভ করে।আর সেগুলোর অবস্থান হল মেরুদণ্ড এবং বক্ষপাঁজরের মাঝখানে।রসবাগী নালী এবং শিরাগুলোও একই এলাকার গিয়ে মিলিত হয়।
শুক্র সামান্য পরিমাণ তরল পদার্থ

পবিত্র কোরআন মজীদ কমপক্ষে ১১ জায়গায় মানুষকে নোতফাহ (শুক্র) থেকে সৃষ্টির কথা বলেছে।‘নোতফাহ’ মানে সামান্য পরিমাণ তরল পদার্থ কিংবা পেয়ালার নীচে অবশিষ্ট সামান্য পরিমাণ তরল জিনিস।এ বিষয়ে কোরআন মজীদের নিম্নোক্ত সূরা ও আয়াতে উল্লেখ এসেছেঃ

২২:৫; ২৩:১৩;১৬:৪; ১৮:৩৭; ৩৫:১১; ৩৫:৭৭; ৪০:৬৭; ৫৩:৪৬; ৭৫:৩৭;৭৬:২; ৮০:১৯

সাম্প্রতিককালে বিজ্ঞান একথা নিশ্চিত করেছে যে,গড়ে ৩ মিলিয়ন শুক্রকীট থেকে ১টি মাত্র শুক্রকীটই ডিম নিষিক্তকরণের জন্য দরকার হয়।এর অপর অর্থ হল উৎক্ষিপ্ত শুক্রকীটের ০.০০০০৩% অংশই কেবল নিষিক্ত করণের জন্য দরকার ।
সুলালাহ – তরল পদার্থের নির্যাস

মহান আল্লাহ বলেনঃ

“অতঃপর তিনি তার বংশধর সৃষ্টি করেছেন তুচ্ছ পানির নির্যাস থেকে।’সূরা আস সাজদাহ – ৮

‘সুলালাহ’শব্দটির অর্থ হল,কোন জিনিসের নির্যাস।আমরা এখন জানি যে,মানুষের দেহে তৈরি কয়েক মিলিয়ন শুক্রকীট থেকে ডিমে প্রবেশকারী একটি মাত্র শুক্রকীটই নিষিক্ত করণের জন্য দরকার।সে কয়েক মিলিয়ন থেকে ১টি মাত্র শুক্রকীটকে কোরআন ‘সুলালাহ’হিসেবে উল্লেখ করা হয়েছে।

‘সুলালাহ’শব্দের আরেকটি ভিন্ন অর্থ হল, তরল পদার্থ থেকে সুষম উপায়ে বের বরে আনা।তরল পদার্থ বলতে বুঝায়,শুক্রধারণকারী নারী- পুরুষের বীজ সম্পর্কিত পদার্থ।নিষিক্ত করণ প্রক্রিয়ার আওতায় ডিম ও শুক্রকে সুষম উপায়ে বের করে আনা হয়।
নোতফাতুন আমসাজ- মিশ্রিত তরল পদার্থ

মহাপরাক্রমশালী আল্লাহ বলেনঃ

‘আমরা মানুষকে মিশ্রিত নোতফা থেকে সৃষ্টি করেছি।সূরা দাহার -২

এখানে ব্যবহূত ‘নোতফাতুন আমসাজ’ এর অর্থ হল,মিশ্রিত তরল পদার্থ বলতে বুঝায় পুংলিঙ্গ ও স্ত্রী লিঙ্গ জাতীয় উপাদান বা তরল পদার্থ।নারী ও পুরুষের শুক্র মিশ্রিত হওয়ার পর ভ্রূণ তখন পর্যন্ত নোতফা আকারেই বিদ্যমান থাকে।মিশ্র তরল পদার্থ বলতে শুক্রকীট জাতীয় তরল পদার্থকেও বুঝাতে পারে যা বিভিন্ন গ্রহ্নির নিঃসৃত রস থেকে এসে থাকে।

তাই ‘নোতফাতুন আমসাজ’মানে দাঁড়ায়,নারী ও পুরুষের ক্ষুদ্র পরিমাণ মিশ্র শুক্র এবং চারদিকের তরল পদার্থের অংশ বিশেষ।
লিঙ্গ নির্ধারণ

ভ্রূণের লিঙ্গ শুক্রের আকৃতি দ্বারা নির্ধারিত হয়,ডিম দ্বারা নয়।শিশু পুরুষ লিঙ্গ বা স্ত্রী লিঙ্গ যাই হোক না কেন তা নির্ভর করে xx অথবা xy জাতীয় ৩৩ জোড়া ক্রমোজমের উপর।যদি x বহনকারী শুক্র ডিমকে করে,তাহলে,ভ্রূণ হবে স্ত্রীলিঙ্গ এবং যদি তা y বহনকারী শুক্র হয়,তাহলে,ভ্রূণ হবে পুংলিঙ্গ।এ মর্মে আল্লাহ বলেনঃ

‘এবং তিনিই সুষ্টি করেন যুগল পুরুষ ও নারী।এক বিন্দু বীর্য থেকে যখন স্থলিত করা হয়।সূরা নাজম ৪৫-৪৬

এখানেও ‘নোতফা’শব্দটি ব্যবহূত হয়েছে,যার অর্থ হল,সামান্য পরিমাণ তরল পদার্থ।আর (আরবী ) মানে ,স্থলিত বা নিক্ষিপ্ত।সুতরাং বুঝা যাচ্ছে যে,‘নোতফা’ দ্বারা শুক্রকেই বুঝানো হয়েছে।কেননা,শুক্রই স্থলিত বা নিক্ষিপ্ত হয়।

আল্লাহ আরো বলেনঃ

“সে কি স্থলিত বীর্য ছিলনা ?অতঃপর সে ছিল রক্তপিণ্ড,অতঃপর আল্লাহ তাকে সৃষ্টি করেছেন এবং সুবিন্যস্ত করেছেন। অতঃপর তা থেকে সৃষ্টি করেছেন যুগল নর ও নারী।” -সূরা কেয়ামাহ – ৩৭-৩৯

এখানে পূনরায় উল্লেখ করা হয়েছে যে, এক ফোঁটা শুক্র যা (আরবী) পুরুষ থেকে নির্গত ও নিক্ষিপ্ত হয় সেটাই ভ্রণের লিঙ্গ নির্ধারন করে ।

পাক ভারত উপমহাদেশের শ্বাশুড়ীরা প্রায়ই নাতী ছেলে কামনা করে এবং নাতিন কন্যা হলে হলে সে জন্য বৌমাকে দোষারূপ করে।আফসুস !তারা যদি জানত যে,লিঙ্গ নির্ধারণের জন্য পুরুষের শুক্রই দায়ী,নারীর ডিম নয়।যদি তারা দোষারূপ করতেই চায়,তাহলে ,তাদের ছেলেদেরকেই দোষারূপ করা উচিত,বৌ মাদেরকে নয়।কেননা কোরআন এবং বিজ্ঞান উভয়েই লিঙ্গ নির্ধারণের জন্য পুরূষের শুক্রকেই দায়ী করে।
ভ্রূণ অন্ধকারের তিন পর্দার আড়ালে সুসংরক্ষিত

মহান কুদরতে অধিকারী আল্লাহ রাব্বুল আলামীন বলেন

‘তিনি তোমাদেরকে সৃষ্টি করেছেন তোমাদের মাতৃগর্ভে পর্যায়ক্রমে একের পর এক ত্রিবিধ অন্ধকারে।সূরা আয যুমার -৬

অধ্যাপক কেইথ মুরের মতে, কোরআনে উল্লেখিত অন্ধকারের তিনটি পর্দা বলতে বুঝায়ঃ

১।মাতৃগর্ভের সম্মুখ দেয়াল

২।জরায়ুর দেয়াল

৩।জরায়ুতে ভ্রূণকে আবৃতকারী গর্ভফুলের আভ্যন্তরীণ অতি পাতলা পর্দা।
ভ্রূণের পর্যায়সমূহ

আল্লাহ বলেনঃ

“আমি মানুষকে মাটির সারাংশ থেকে সৃষ্টি করেছি।অতঃপর আমি তাকে শুক্রবিন্দু রূপে সংরক্ষিত আধারে স্থাপন করেছি।এরপর আমি শুক্রবিন্দুকে জমাট রক্তরূপে সৃষ্টি করেছি।অতঃপর জমাট রক্তকে মাংসপিণ্ডে পরিণত,এরপর সেই মাংসপিণ্ড থেকে হাড় সৃষ্টি করেছি,অতঃপর হাড়কে গোশত দ্বারা আবৃত করেছি।অবশেষে তাকে এক নতুন সৃষ্টিরূপে দাঁড় করিয়েছি।নিপুণতম সুষ্টির্কতা আল্লাহ কত কল্যাণময় ? সূরা আল মোমিনূন- ১২-১৪

এ আয়াতদ্বয়ে মহান স্রষ্টা বলেন তিনি মানুষকে ক্ষুদ্র পরিমাণ তরল পদার্থ থেকে সৃষ্টি করেছেন এবং একে এক সুরক্ষিত বিশ্রামের স্থানে সংরক্ষিত করেছেন।এ অর্থ বুঝানোর লক্ষ্যে তিনি আরবী শব্দ (আরবী)ব্যবহার করেছেন। জরায়ু সর্বদাই পেছন দিক থেকে মেরুদণ্ড দ্বারা সংরক্ষিত। মেরুদণ্ড আবার পেছনের মাংসপেশী দ্বারা সমর্থিত।তাছাড়া ও ভ্রূণ গর্ভফুলের রস সম্পন্ন গর্ভথলি দ্বারা সংরক্ষিত।এর দ্বারা বুঝা যায় যে,ভ্রূণ একটি সুরক্ষিত স্থানে অবস্থান করে।

এই স্বল্প্ পরিমাণ তরল পর্দাথ পরে (আরবী ) বা মাংশপেশীতে পরিণত হয়।‘আলাকা’শব্দের অর্থ হল,যা আটকে থাকে।ভিন্ন কথায় বলা যায়,এটা যেন ‘জোঁক সদৃশ নির্যাস।’এই উভয় অর্থই বৈজ্ঞানিকভাবে গৃহীত।প্রাথমিক পর্যায়ে,ভ্রূণ দেয়ালে আটকে থাকে এবং দেখতে জোঁকের আকৃতি মনে হয়।আর এটা রক্তচোষা জোঁকের মত আচরণ করে।মূলত তা মায়ের গর্ভফুলের মাধ্যমে রক্ত সরবরাহ লাভ করে। (আরবী ) শব্দের ৩য় আরেকটি অর্থ হল,রক্তপিণ্ড।গর্ভ রক্তপিণ্ডের স্তরে থাকা অবস্থায় অর্থাৎ গর্ভেব ৩য় ও ৪র্থ সপ্তাহে রক্তপিণ্ডে বদ্ধ থলিতে অবস্থান করে।ফলে,ভ্রূণ রক্তপিণ্ডের আকার গ্রহণ করে এবং একই সময়ে তা জোঁকের আকৃতিও ধারণা করে।কোরআনের জ্ঞানের সাথে বিজ্ঞানের সত্য লাভের জন্য মানুষের চেষ্টাকে তুলনা করা যায়।

১৬৭৭ সালে, সর্বপ্রথম বিজ্ঞানী হাম এবং লিউওয়েন হোয়েক মাইক্রোষ্কোপ দ্বারা মানবীয় শুক্র কোষ পর্যবেক্ষণ করেন।তারা ভেবেছিলেন যে,শুত্রুকোষ যা ক্ষুদ্রকৃতির মানুষ হিসেবে বিবেচ্য তা নতুন শিশু জন্মের জন্য জরায়ুতে বিকাশ লাভ করে।এটা perforation তত্ব হিসেবে পরিচিত।কিন্তু বিজ্ঞানীরা যখন আবিষ্কার করলেন যে শুক্রের চাইতে ডিম বড়,তখন বিজ্ঞানী ডি গ্রাফ সহ অন্যরা ভাবলেন যে,ডিমের মধ্যে ভ্রূণ ক্ষুদ্রাকৃতিতে অবস্থান করে।পরবর্তীতে অর্থাৎ ১৮০০ শতাব্দীতে,বিজ্ঞানী মাওপেরটুইস মাতা পিতার দ্বৈত উওরাধিকার তত্ব (theory of biparental inheritence)প্রচার করেন।(আরবী) পরে (আরবী) -য় রূপান্তরিত হয়। মুদগাহ’র অর্থ হল, ১। যা দাঁত দিয়ে চিবানো হয় এবং ২। যা আঠালো ও ছোট এবং যা মুখে দেয়া হয় । যেমন গাম । এই দুটিই ব্যাখ্যাই বৈজ্ঞানিক ভাবে বিশুদ্ধ । অধ্যাপক কেইথ মুর প্লাষ্টার সীল সিল নিয়ে একে ভ্রূণের প্রাথমিক পর্যায়ের আকৃতির মত বানিয়ে দাঁত চিবান এবং একে মুগদায় পরিনত করার চেষ্টা করেন। তিনি এর মাধ্যমে এর সাথে প্রাথমিক পর্যায়ের ভ্রূণের ছবিকে তুলনা করেন। তার চিবানো ঐ প্লাষ্টার সীল somites এর মত দেখা গেল যা মেরুদণ্ডের প্রাথমিক গঠন স্তর।

এই (আরবী) পরবর্তীতে (আরবী) বা হাড়ে পরিনত হয়।বাস্তবেই হাড় কে গোশত বা মাংসপেশী পরানো হয়েছে।আল্লাহ পরে একে অন্য সৃষ্টিতে পরিনত করেন।

অধ্যাপক মশর্অল জনসন যুক্তরাষ্টের একজন খাতনামা বিজ্ঞানী Anatomy dept-এর প্রধান এবং ফিলাডেলফিয়ার থমাস জেফারসন বিশ্ববিদ্যালয়ের অধীনে দানিয়েল ইনিষ্টিটিউটের পরিচালক।তাকে ভ্রূণতত্ব সম্পর্কে কোরআনের এই আয়াতের উপর মন্তব্য করার অনুরোধ করা হলে, তিনি প্রথমে বলেনঃ ভ্রূণের পর্যায় গুলো সম্পর্কে কোরআনের বর্ণনা গুলো শুধুমাত্র সমকালের সংঘটিত কোন ঘটনা হিসেবে বিবেচনা করা যাবেনা। সম্ভবত মোহাম্মদ (ছঃ) এর নিকট খুবই শক্তিশালী কোন মাইক্রোস্কোপ ছিল। যখন তকে স্মরন করিয়ে দেয়া হলো যে, কোরআন ১৪০০ বছর আগে অবতীর্ণ হয়েছে, আর মাইক্রোস্কোপ আবিস্কার হয়েছে নবী মোহাম্মদ (ছঃ) এর বহু শতাব্দী পর।তখন তিনি হেসে দেন, এবং স্বীকার করেন যে, প্রথম দিকে আবিস্কার মাইক্রোস্কোপ ১০ বারের বেশী সময়ের ক্ষুদ্র জিনিসকে বড় করে দেখতে পারেনী এবং যাও দেখিয়েছে, তাও আবার পরিস্কার ছবি দেখাতে পারেনি।তারপর তিনি বলেন ,মোহাম্মদ (ছঃ) যখন কোরআন পাঠ করেন, তখন তার উপর ঐশী বাণী নাযিল হওয়ার বিষয়ে কোন বিরোধ নেই।

ডঃ কেইথ মুর বলেন বিশ্বে গৃহীত আধুনিক কালের ভ্রূণ বিষয়ক উন্নয়ন স্তর সহজে বোধগম্য নয়।কেননা এতে স্তর গুলোকে সংখ্যাতাত্বিক ভাবে পেশ করা হয়েছে। যেমন , ১ম স্তর ইত্যাদি। কিন্তু কোরআনে বর্ণিত স্তরগুলো পার্থক্য বোধক এবং সহজে এর আকার -আকৃতি চিহ্নিত করা যায়।এইগুলো জন্মপূর্ব বিকাশের বিভিন্ন স্তরের উপর ভিত্তিশীল ও বোধগম্য এবং বাস্তব, বৈজ্ঞানিক ও মার্জিত বর্ণনার অধিকারী।

নীচের উল্লেখিত আয়াতে ও মানুষের ভ্রুণ বিকাশের স্তরগুলো উল্লেখ করা হয়েছে।

আল্লাহ বলেনঃ

“সে কি স্থলিত বীর্য ছিল না? অতঃপর সে ছিল রক্তপিণ্ড, অতঃপর আল্লাহ তাকে সৃষ্টি করেছেন এবং সুবিন্যাস্ত করেছেন।অতঃপর তা থেকে সৃষ্টি করেছেন যুগল নর ও নারী।” – সূরা কিয়ামাহ – ৩৭-৩৯

আল্লাহ আরো বলেনঃ

“যিনি তোমাকে সৃষ্টি করেছেন, অতঃপর তোমাবে সুবিন্যাস্ত করেছেন এবং সুষম করেছেন। তিনি তোমাকে তাঁর ইচ্ছামত আকৃতিতে গঠন করেছেন। -সূরা আল ইনফিতার- ৭-৮

ভ্রূণ আংশিক গঠিত ও আংশিক গঠিত নয়

আরবী — এর পর্যায়ে ভ্রূণকে ছেদন করলে এবং এর আভ্যন্তরীণ অংশকে কাটলে দেখা যাবে যে, এর অধিকাংশই গঠিত হয়েছে, কিন্তু কিছু অংশ সম্পূর্ণরূপে গঠিত হয়নি।

অধ্যাপক জনসনের মতে, আমরা যদি ভ্রূণকে পূর্ণ সৃষ্টি হিসেবে বর্ণনা করি , তখর আমরা কেবল যে অংশ সৃজিত হয়েছে তারই বর্ণনা করি, তাহলে যে অংশ সৃজিত হয়নি, আমরা কেবল সে অংশেরই বর্ণনা করি। তাহলে প্রশ্ন জাগে যে, ভ্রূণ কি পূর্ণ না অপূর্ণ সৃষ্টি ?কোরআনের বর্ণনা অপেক্ষা ভ্রূণের উৎপত্তির স্তর সম্পর্কে আরো কোন উত্তম বর্ণনা নেই। কোরআনের নিম্নোক্ত আয়তে ‘আংশিক গঠিত হয়েছে’এবং ‘আংশিক গঠিত হয়নি’বলে উল্লেখ করা হয়েছে। আল্লাহ বলেনঃ

আমি তোমাদের মাটি থেকে সৃষ্টি করেছি, এরপর বীর্য থেকে , এর পর জমাট রক্ত থেকে , এরপর পূর্ণাকৃতিবিশিষ্ট ও অপূর্ণাকৃতিবিশিষ্ট মাংস পিণ্ড থেকে, তোমাদের কাছে ব্যক্ত করার জন্য ।” -সূরা হজ্জ -৫

আমরা বৈজ্ঞানিক ভাবে জানি যে, বিকাশের প্রাথমিক স্তরে কিছু পার্থক্য মূলক কোষ এবং কিছু অপার্থক্য মূলক কোষ আছে। অর্থাৎ কিছু অঙ্গ তৈরী হয়েছে এবং কিছু অঙ্গ এখনও তৈরী হয়নি।
শ্রবণ ও দৃষ্টিশক্তির অনুভূতি

বিকাশমান মানবিক ভ্রূণের মধ্যে প্রথম যে অনুভূতিটি সৃষ্টি হয় সেটি হল শ্রবন শক্তির অনুভূতি । ২৪ সপ্তাহ পর ভ্রূণ, শব্দ শুনতে পায়।তারপর দৃষ্টি শক্তি হয় এবং ২৮ সপ্তাহ পরে রেটিনা বা অক্ষিপট আলোর গতি সংবেদনশীল হয়। আল্লাহ কোরআন মজীদে বলেনঃ

“এবং তোমাদেরকে দেন কান, চোখ ও অন্তর ।” সূরা সাজদাহ -৯

আল্লাহ আরো বলেনঃ

আমি মানুষকে সৃষ্টি করেছি মিশ্র শুক্রবিন্দু থেকে – এভাবে তাকে পরীক্ষা করবো । অতঃপর তাকে দিয়েছি শ্রবণ ও দৃষ্টিশক্তি ।”- সূরা দাহর-২

আল্লাহ আরো বলেনঃ

“তিনি তোমাদের কান, চোখ অন্তঃকরন সৃষ্টি করেছেন, তোমরা খুবই অল্প কৃতজ্ঞতা স্বীকার করে থাক।” -সূরা আল- মোমেনুন -৭৮

উপরোক্ত আয়াতসমূহের দৃষ্টিশক্তির আগে শ্রবণ শক্তির কথা উল্লেখ করা হয়েছে। এতে বুঝা যায় আধুনিক ভ্রূণ বিজ্ঞানের সাথে কোরআনের বর্ণনায় পরিপূণ্য সামঞ্জস্যপূর্ণ।

১২. সাধারন বিজ্ঞান
আঙ্গুলের ছাপ

মহান আল্লাহ বলেনঃ

“মানুষ কি মনে করে যে, আমি তার হাড় সমূহ একত্রিত করব না ? বরং আমি তার আঙ্গুলগুলো পর্যন্ত সঠিকভাবে সন্নিবেশিত করতে সক্ষম।” -সূরা কেয়ামাহ-৩-৪

কাফেররা প্রশ্ন করে যে,মানুষ মরে গেলে তার হাড় পৃথিবীতে বিক্ষিপ্ত বিচ্ছিন হয়ে যায়।ফলে,কেয়ামতের দিন কিভাবে এসকল লোকদেরকে চিহ্নিত করা হবে ?সর্বশক্তিমান আল্লাহ বলেন,তিনি কেবল তোমাদের হাড় – হাড্ডিকে একত্রিক করা নয় বরং তোমাদের আঙ্গুলের ছাপ পর্যন্ত পরিপূর্ণভাবে তৈরি করতে সক্ষম।

ব্যক্তির পরিচয় নির্ধারণের ব্যাপারে কোরআন কেন আঙ্গুলের ছাপ সম্পর্কে কথা বলেছে ? ১৮৮০ সালে স্যার ফ্রান্সিস গোল্ট এর গবেষণার ফলাফলের উপর ভিত্তি করে আঙ্গুলের ছাপকে বৈজ্ঞানিক পদ্ধতি হিসেবে গ্রহণ করা হয়েছে।পৃথিবীতে এমন দু’জন ব্যক্তি নেই যাদের আঙ্গুলের ছাপ এক রকম।এমন কি দুই যমজ ভাইয়েরও না।একারণে বিশ্বব্যাপী পুলিশ বাহিনী অপরধীদেরকে চিহ্নিত করার জন্য আঙ্গুলের ছাপ পরীক্ষা করে।

আজ থেকে ১৪০০বছর আগে কে জানত যে প্রত্যেক মানুষের আঙ্গুলের ছাপ স্বতন্ত্র ?অবশ্যই মহান স্রস্টা আল্লাহ ছাড়া আর কেউ তা জানেনা।
চামড়ার ব্যথা অনুভবকারী উপাদান

ধারণা করা হয় যে,অনুভূতি ও বেদনার উপলব্ধি মস্তিষ্কের উপর নির্ভরশীল।সাম্প্রতিক আবিষ্কার প্রমাণ করেছে যে,চামড়ার মধ্যে বেদনা অনুভবকারী উপাদান রয়েছে।ঐ উপাদান ছাড়া ব্যক্তি ব্যথা বেদনা অনুভব করতে পারে না।

ডাক্তার যখন আগুনে পুড়ে যাওয়ার ফলে ক্ষত স্থানের চিকিৎসা করেন,তিনি একটি সরু পিন দ্বারা পোড়ার মাত্রার পরিমান পরীক্ষা করে দেখেন।রোগী ব্যথা অনুভব করলে ডাক্তার খুশী হণ।কেননা এর দ্বারা বুঝা যায় যে,ভাসাভাসা পুড়েছে এবং ব্যথা অনুভবকারী উপাদান অক্ষত আছে।পক্ষান্তরে রোগী ব্যথা অনুভব না করলে,বুঝা যায় যে,গভীরভাবে পুড়েছে এবং ব্যথা অনুভবকারী উপাদান নষ্ট হয়ে গেছে।

পবিত্র কোরআন চামড়ার ব্যথা অনুভবকারী উপাদানের কথা সুষ্পষ্টভাবে বলেছে।আল্লাহ বলেন:

“এতে সন্দেহ নেই যে, আমার নির্দশন সমূহের প্রতি যে সব লোক অস্বীকৃতি জ্ঞাপন করবে,আমি তাদেরকে আগুনে নিক্ষেপ করবো।তাদের চামড়াগুলো যখন জ্বলে পুড়ে যাবে,তখন আবার আমি তা পালটে দেব অন্য চামড়া দিয়ে,যাতে তারা আবার আযাবের আস্বাদন করতে থাকে নিশ্চয়ই আল্লাহ মহাপরাক্রমশালী,হেকমতের অধিকারী।”সূরা আননেসা -৫৬

থাইল্যাণ্ডের চিয়াংমাই বিশ্ববিদ্যালয়ের Anatomy বিভাগের চেয়ারম্যান অধ্যাপক অধ্যাপক তাগাতাত তিজাসেন চামড়ার ব্যথা অনুভবকারী উপাদানের উপর দীর্ঘ দিন ব্যাপী গবেষণা করেছেন।প্রথমদিকে,তিনি বিশ্বাস করেননি যে,১৪০০ বছর আগে কোরআন এ বিষয়ে কথা বলেছে।তিনি কোরআনের এই আয়াতের অনুবাদ পরীক্ষা করে দেখেন। তিনি কোরআনের আয়াতের এরূপ বৈজ্ঞানিক যথার্থতায় এত বেশী মুগ্ধ হন যে, রিয়াদে অনুষ্ঠিত কোরআন ও সুন্নার বৈজ্ঞানিক নিদর্শন বিষয়ক ৮ম সম্মেলনে প্রকাশ্যে ঘোষণো করেন।

“আল্লাহ ছাড়া কোন মাবুদ নেই এবং মোহাম্মদ (সঃ) আল্লাহর রাসূল।”

১৩.উপসংহার

কোরাআনে বর্ণিত বৈজ্ঞানিক সত্যগুলোকে সমকালে সংঘটিত কোন ঘটনা বলে অভিহিত করা সাধারণ জ্ঞান এবং সত্যিকার বৈজ্ঞানিক দৃষ্টিভঙ্গির পরিপস্থী।মূলতঃকোরআনের আয়াতসমূহের বৈজ্ঞানিক যথার্থতা কোরআনের এই উন্মুক্ত ঘোষণার নিশ্চয়তা দেয়ঃ

“এখন আমি তাদেরকে আমার নিদর্শন প্রদর্শন করবো পৃথিবীর দিগন্তে এবং তাদের নিজেদের মধ্যে;ফলে তাদের কাছে ফুটে উঠবে যে,এ কোরআন সত্য।আপনার রব বিষয়ে সাক্ষ্যদাতা এটা কি যথেষ্ট নয় ?”সূরা হা মীম সাজদা -৫৩

আল্লাহ আরো বলেনঃ

“নিশ্চয়ই আসমান ও যমীনের সৃষ্টি এবং দিন ও রাতের পরিবর্তনের মধ্যে জ্ঞানীদের জন্য রয়েছে নিদর্শন।সূরা আলে ইমরান -১৯০

কোরআনের বৈজ্ঞানিক সাক্ষ্য পরিষ্কার প্রমাণ যে,এটা ঐশী গ্রহ্নে।১৪০০ বছর আগে,কোন মানুষের পক্ষে এরূপ বস্তুনিষ্ঠ ও সত্য বৈজ্ঞানিক বিষয়াদি সম্বলিত কোন বই লেখা সম্ভব নয়।

যাই হোক, কোরআন কোন বিজ্ঞান গ্রন্থ নয়,রবং নিদর্শন গ্রন্থ। এ সকল নিদর্শন মানুষকে পৃথিবীতে পাঠানো এবং প্রকৃতির সাথে সামঞ্জস্য রক্ষা করে বাস করার উদ্দেশ্য উপলব্ধি করার আহ্বান জানায়।কোরআন সত্যিকার অর্থেই আল্লাহর পয়গাম যিনি গোটা বিশ্বের স্রষ্টা ও রক্ষক।এতে আল্লাহ একত্ববাদের পয়গাম রয়েছে যার প্রতি সকল নবী রাসূলগন দাওয়াত দিয়েছেন।তাদের মধ্যে আদম (আঃ),মূসা (আঃ),ঈসা (আঃ) এবং মোহাম্মদ (সঃ) অন্যতম।

‘কোরআন ও আধুনকি বিজ্ঞান-এবিষয়ের উপর বহু বই পুস্তক তৈরি হয়েছে এবং আরো অনেক গবেষণা চলছে। ইনশাআল্লাহ,এই গবেষণা মানব জাতিকে আল্লাহর বাণীর নিকটবর্তী করবে।

অধ্যাপক তেজাসেন কোরআনের একটি মাত্র আয়াতের শক্তির কারনে ইসলাম গ্রহণ করেছেন।কোরআন ঐশী গ্রন্থ কিনা এবিষয়ে কেউ হয় তো ১০টি নিদর্শন আবার কেউ হয়তো ১০০টি নিদর্শনের প্রয়োজন অনুভব করতে পারে।আবার কেউ ১ হাজার নিদর্শন দেখেও ইসলাম গ্রহন করবেনা। কোরআন এ জাতীয় বদ্ধ অন্তরের নিন্দা করে বলেছেঃ

‘তারা বধির,বোবা ও অন্ধ,তারা কখনও ফিরে আসবেনা।সূরা আলবাকারা-১৮

পবিত্র কোরআন ব্যক্তি ও সমাজের জন্য পরিপূণ জীবন ব্যবস্থা।কোরআনী জীবন ব্যবস্থা মানুষের অজ্ঞতার ভিত্তিতে তৈরি বিভিন্ন মতবাদ থেকে অনেক উন্নত।স্রষ্টার চাইতে অপেক্ষাকৃত ভাল হেদায়েত কে দিতে পারে।

﻿১৯৭১ সালে নান্দিকার এবং ’৮৮ সালে নান্দিপটে যোগদান—সব মিলিয়ে কলকাতার মঞ্চে পার করলেন ৪০টি বছর। দুই বাংলার মঞ্চে সমান পরিচিত প্রকাশ ভট্টাচার্য। সম্প্রতি এসেছিলেন বাংলাদেশে লোকনাট্যদলের তিন দশক পূর্তি নাট্যো ৎ সবে। 

কেমন আছেন প্রকাশদা? এই নিয়ে কতবার বাংলাদেশে? অভিজ্ঞতা ও অনুভূতি জানতে চাই।
সবার আশীর্বাদে একদম ঠিক আছি এখনো। সৃষ্টিকর্তার কাছে প্রার্থনা করছি, আরও ৪০ বছর থিয়েটারটা যেন ঠিকভাবে করে যেতে পারি। অনুভূতির কথায় বলব, আমি ভীষণ আপ্লুত। বাংলাদেশে এলে আমার মনে হয়, আমি আমার নিজের দেশে এসেছি। নিজের ভাষায় কথা বলছি। আর যতবার এসেছি ততবারই নতুন নতুন অভিজ্ঞতা অর্জন করেছি। মনে পড়ে, এখানে প্রথম অভিনয় করেছিলাম মহিলা সমিতি মিলনায়তনে। আর এখন অভিনয় করছি আন্তর্জাতিক মানের নাট্যমঞ্চ জাতীয় নাট্যশালায়। যে রকম মঞ্চ আমাদের দেশেও এখনো তৈরি হয়নি। সত্যিই আমি গর্ব অনুভব করছি, ঢাকার নাট্যমঞ্চ এবং নাট্যবন্ধুদের নিয়ে। এখানে আমাদেরও অনেক কিছু শেখার আছে।
শুনেছি বিগত কিছু সময় কলকাতার মঞ্চের গতি কিছুটা মন্থর ছিল। বর্তমানে কী অবস্থা?
সত্তরের দশকে কিংবা তারও কিছু পূর্বে কলকাতার মঞ্চের একটা সুবর্ণ সময় ছিল। কিন্তু সময় যত যেতে থাকে, কলকাতার মঞ্চের ওই ভালো সময়টাতে কেমন যেন একটা ভাটার টান লেগেছিল। এর পেছনে সামাজিক, রাজনৈতিক, অর্থনৈতিক এবং আরও নানাবিধ কারণও ছিল। তবে বর্তমানে কলকাতার মঞ্চের সেই সোনালি অতীত আবার ফিরে এসেছে। তরুণেরা মঞ্চে আনছে ভালো ভালো প্রযোজনা। এই তরুণদের মধ্যে সুমন মুখোপাধ্যায়ের রাজা লীয়ার, ব্রাত্য বসুর কন্যাদান, স্বাতী লেখা সেন গুপ্তের মাধবী, বিভাস চক্রবর্তীর হ্যামলেট নাটক বেশ প্রশংসা কুড়িয়েছে। থিয়েটারের সঙ্গে নতুনদের সম্পৃক্ততা বাড়ছে এবং কলকাতা থিয়েটারে শ্রী বৃদ্ধি পাচ্ছে। 
গত ৪০ বছরে দুই বাংলার নাট্যচর্চার রীতি এবং গতিপ্রবাহের তুলনামূলক মূল্যায়ন প্রসঙ্গে জানতে চাই।
দুই বাংলার নাট্যচর্চার অগ্রভাগে বাংলা নাটকের একটা যৌবন ছিল—বিষয়টি সবার জানা। কথায় আছে না, সুখ-দুঃখ পালাক্রমে আসে? তা-ই হয়তো দুই বাংলার নাট্যচর্চার বেলায় সত্য হয়েছে। একসময় ঢাকার মঞ্চে দেখেছি কেরামত মঙ্গল, জয়জয়ন্তী, পাথর, মানুষ, ঈর্ষার মতো অসাধারণ সব নাটক। কলকাতার মঞ্চে একই রকম—শম্ভু মিত্রের রক্তকরবী, অয়দিপাউস, চার অধ্যায়, দশচক্র, পুতুল খেলা, উ ৎ পল দত্তের টিনের তলোয়ার, মানুষের অধিকারে তীর এবং আরও কত কালজয়ী নাটক কলকাতার মঞ্চে মঞ্চস্থ হয়েছে! যা এখনো দর্শকের চোখে লেগে আছে। সত্যি বলতে কী, নাটক কখনো থেমে থাকে না। 
দুই বাংলার রবীন্দ্রনাট্যচর্চা এবং পৃষ্ঠপোষকতা নিয়ে বলুন।
রবীন্দ্রনাট্যচর্চায় কলকাতার মঞ্চের শুরুটা নিঃসন্দেহে ভালো ছিল। ষাটের দশকের দিকে তাকালে দেখা যায়, শম্ভু মিত্রের রাজা ও রক্তকরবী নাটক দর্শকের মাঝে সত্যি দারুণ সাড়া জাগিয়েছিল। সেই তুলনায় ঢাকায় রবীন্দ্রনাট্যচর্চা শুরু হয়েছিল খানিকটা বিলম্বে। তবে সম্প্রতি দুই বাংলার মঞ্চে সমানতালে উঠে আসছে রবীন্দ্রনাথের অসংখ্য নাটক। এর পেছনে সরকারি পৃষ্ঠপোষকতা বেশ গুরুত্বপূর্ণ। সম্প্রতি বাংলাদেশ ও ভারতের সংস্কৃতি মন্ত্রণালয়ের যৌথ উদ্যোগে দুই বাংলার রবীন্দ্রনাট্যচর্চায় উন্মোচিত হয়েছে নতুন দিগন্ত। বাংলাদেশেও সরকারি পৃষ্ঠপোষকতায় ১৪টি রবীন্দ্র নাটক মঞ্চে এসেছে—এটি একটি অসাধারণ কর্মযজ্ঞ। তবে প্রযোজনাগুলোর মানোত্তীর্ণের বিষয়টি খেয়াল রাখতে হবে সবচেয়ে বেশি। 
সম্প্রতি দুই বাংলার নাট্যদলগুলোকে ঢাকা ও কলকাতায় আসা-যাওয়ার ক্ষেত্রে ভিসা নিয়ে নানা সংকটে পড়তে হয়—এ নিয়ে আপনার প্রতিক্রিয়া কী? সম্প্রতি বিভিন্ন দেশের নানা ধরনের অস্থিরতার কারণে দূতাবাসগুলোতে ভিসা নিয়ে নানা ধরনের জটিলতা দেখা যায়। তবে তা নাটকের দলগুলোর ক্ষেত্রে প্রয়োগ করলে বিষয়টি খুব লজ্জাকর পরিস্থিতির সৃষ্টি করে। দুই বাংলার নাট্যচর্চার মধ্য দিয়ে দুই দেশের মধ্যে গড়ে ওঠা বন্ধুত্বপূর্ণ পরিবেশ যেন সরকারি লালফিতার দৌরাত্ম্যের কারণে ম্লান না হয়ে যায় সে ব্যাপারে দুই দেশেরই সরকারি পর্যায়ে উদ্যোগ নেওয়া প্রয়োজন। 
সবশেষে, ঢাকার থিয়েটারের প্রতি পরামর্শ বলতে আমার মনে একটি প্রশ্ন জেগেছে—বাংলা ভাষা চর্চার ওপর হিন্দি কিংবা অন্য কোনো ভাষার প্রভাব পড়ছে কি? এ ব্যাপারে সবাইকে সচেতন থাকতে হবে। অন্য কোনো ভাষা বা সংস্কৃতি যেন বাংলা ভাষা ও সংস্কৃতির ওপর ভর না করে। কেননা সংস্কৃতি মানুষকে বড় করে এবং বাঁচিয়ে রাখে।

﻿রস+আলো: সাংসদ গোলাম মাওলা রনী যে তৃতীয় মাত্রায় এই গল্প শুনিয়েছিলেন, এটা কি সত্যি?
জিল্লুর রহমান: হ্যাঁ, সত্যি। ওটা ছিল তৃতীয় মাত্রার ২৯৯৪তম পর্ব।
র.আ.: ওই দিন টকশোতে গোলাম মাওলা ছাড়া আর কে ছিলেন?
জিল্লুর: এফবিসিসিআইয়ের সাবেক পরিচালক আব্দুল হক। 
র.আ.: আপনি কি গোলাম মাওলা রনী বর্ণিত মন্ত্রী হওয়ার এই গল্প বা ধর্ম প্রতিমন্ত্রী মো. শাহজাহান মিয়ার গল্প আগে জানতেন?
জিল্লুর: না।
র.আ.: গোলাম মাওলা যে সেদিন এই গল্প বলবেন সে সম্পর্কে জানতেন?
জিল্লুর: না।
র.আ.: তিনি যখন এই গল্প বলেন সেটাকে কি আপনার অবিশ্বাস্য বলে মনে হয়েছিল?
জিল্লুর: আসলে, তখন বিশ্বাস-অবিশ্বাসের কথা মাথায় নিইনি। তিনি যখন কথা বলেন আমি শুনেছি। তিনি সরকারি দলের একজন এমপি। তার কথার মধ্যে মন্ত্রীর কথা এসেছে, প্রধানমন্ত্রীর কথা এসেছে। তিনি জানেন তিনি কী বলছেন। আমার মাথায় ছিল তিনি যেহেতু এসব বলছেন, নিশ্চয়ই দায়িত্ব নিয়েই বলেছেন। এগুলো যদি সত্যি হয় তবে ঠিক আছে, না হয় নিশ্চয়ই তার কোনো উদ্দেশ্য আছে।
র.আ.: এটা কি তৃতীয় মাত্রায় প্রচারিত এ যাবৎ কালের সবচেয়ে ইন্টারেস্টিং ঘটনা?
জিল্লুর: তৃতীয় মাত্রা তো নয় বছর ধরে চলছে। তবে আমি মনে করি এটা ‘ওয়ান অব দ্য বেস্ট স্টোরি’।

﻿১৯৭১ সালে বাংলাদেশের স্বাধীনতা সংগ্রাম নাড়া দিয়েছিল বিশ্ববিবেককে। বাঙালির অধিকার আদায়ের সেই সংগ্রাম চিরতরে শেষ করে দিতে যখন পাকিস্তানি সামরিক জান্তা এ দেশের নিরস্ত্র মানুষের ওপর পশুর উন্মত্ততা নিয়ে ঝাঁপিয়ে পড়ল, তখন নিন্দায় মুখরিত হলো বিশ্ব বিবেক। সেদিন বিশ্বের বিভিন্ন প্রান্তে এ দেশের মুক্তিসংগ্রামের সমর্থনে ঘটেছিল কয়েকটি অসাধারণ ঘটনা। আজ স্বাধীনতার ৪০ বছর পূর্তির কালে আমাদের সেই বিদেশি বন্ধুদের অসামান্য প্রচেষ্টার কয়েকটি তুলে আনা হলো ইতিহাসের পাতা থেকে। 

দুঃসাহসী জাঁ কুয়ে
কে এই জাঁ কুয়ে? ১৯৭১ সালের ৩ ডিসেম্বরের আগ পর্যন্ত তাঁকে কেউ চিনত না। কিন্তু ৩ ডিসেম্বর ১৯৭১, প্যারিসের অর্লি বিমানবন্দরে এই ফরাসি যুবক এক দুঃসাহসী ঘটনা ঘটিয়ে শিরোনাম হন ইউরোপ তথা গোটা পৃথিবীর বড় বড় সংবাদমাধ্যমে। এই যুবক বাংলাদেশের মুক্তিযুদ্ধেও সমর্থনে পাকিস্তান ইন্টারন্যাশনাল এয়ারলাইন্সের (পিআইএ) একটি বিমানকে পাঁচ ঘণ্টা রানওয়েতে দাঁড় করিয়ে রেখেছিলেন। তাঁর দাবি ছিল, সাত সমুদ্র তেরো নদীর ওপারের মুক্তিসংগ্রামে উন্মাতাল একটি জাতির কল্যাণে কিছু ওষুধ, খাদ্যসামগ্রী যেন ওই বিমানটিতে তোলা হয়!
১৯৭১ সালে বাংলাদেশে সংঘটিত মানবেতিহাসের জঘন্যতম গণহত্যা ছুঁয়ে গিয়েছিল জাঁ কুয়েকে। তিনি সবচেয়ে বেশি কাতর ছিলেন প্রাণ বাঁচাতে ত ৎ কালীন পূর্ব পাকিস্তান থেকে এক কোটি শরণার্থীর ভারতের পশ্চিমবঙ্গে আশ্রয় নেওয়ার ঘটনাটিতে। একটি দেশের সেনাবাহিনী কতটা নৃশংস হলে, তাদের ভয়ে প্রাণের ভয়ে অন্য দেশে পালিয়ে যায় দেশের মানুষ—এই হিসাবটিই তিনি মেলাতে পারতেন না। 
জাঁ কুয়ে যেদিন বিমান ছিনতাইয়ের ঘটনা ঘটান, সেদিন ত ৎ কালীন পশ্চিম জার্মানির ভাইস চ্যান্সেলর উইলি ব্র্যান্ডট ফ্রান্স সফরে আসেন। উদ্দেশ্য বিবিধ বিষয় নিয়ে ফরাসি প্রেসিডেন্ট পম্পেডুর সঙ্গে দ্বিপক্ষীয় বৈঠক। এই চাঞ্চল্যকর ঘটনা শিকেয় তুলল সবকিছু। আলোচনায় বসা হলো জাঁ কুয়ের সঙ্গে। তিনি সাফ জানিয়ে দিলেন, ব্যক্তিগত কোনো লাভালাভের ব্যাপার এখানে নেই। তিনি কেবল চান মুক্তিযুদ্ধরত বাংলাদেশে যেন ফ্রান্স সরকার ওষুধ ও খাবার সরবরাহ করে সহায়তা দান করে। আর পিআইএর এই বিমানে করেই যেন সেই মালামাল বাংলাদেশে প্রেরণ করা হয়। পিআইএর বিমানের ব্যাপারটি ছিল পাকিস্তানি নৃশংসতার বিরুদ্ধে এক প্রতীকী প্রতিবাদ।
রাষ্ট্র কখনো সহজ-স্বাভাবিক দাবি মেনে নেয় না। জাঁ কুয়ের দাবিও রাষ্ট্র সহজে মেনে নেয়নি। বরং অনেক জল ঘোলা করে কমান্ডো দিয়ে অর্লি বিমানবন্দর ছেয়ে ফেলে ফ্রান্স সরকার, তবে এক পর্যায়ে মেনে নেয় কুয়ের দাবি। বিমানে তোলা হয় ২০ টন খাদ্যসামগ্রী ও ওষুধ। গ্রেপ্তারও করা হয় জাঁ কুয়েকে। অঁদ্রে দ্য মল্তে নামের একটি সাহায্য সংস্থার মাধ্যমে সেই খাদ্রসামগ্রী ও ওষুধ যখন বাংলাদেশে পৌঁছায়, তখন স্বাধীনতা যুদ্ধের মোড় ঘুরে গেছে চূড়ান্ত বাঁকে। পাকিস্তান ভারত আক্রমণ করে বসেছে। ফলে ভারতও জড়িয়ে পড়ে সর্বাত্মক যুদ্ধে। এর মাত্র ১৩ দিন পরেই বিশ্ব মানচিত্রে জন্ম নেয় স্বাধীন বাংলাদেশ। বাংলাদেশের স্বাধীনতা সংগ্রামে অসামান্য সমর্থন জোগানো এই পরম সুহূদ জাঁ কুয়ে নামের এক ‘পাগল’ যুবকের কথা এখন অবধি অজানাই থেকে গেছে। তবে অতি সম্প্রতি আমার ব্লগসহ কয়েকটি ব্লগে ওঠে এসেছে এই সাহসী যুবকের বীরত্বের কথা।

ক্রিকেট মাঠের প্রতিবাদ
ব্রিটেন তখনো বাংলাদেশের স্বাধীনতা যুদ্ধকে আনুষ্ঠানিক স্বীকৃতি দেয়নি। কিন্তু কর্ম ও চিন্তার স্বাধীনতায় বিশ্বাসী ব্রিটিশরা বাংলাদেশের স্বাধীনতার প্রশ্নে তখন নীরব অথচ প্রশ্রয়দীপ্ত সমর্থন দিয়ে যাচ্ছে। ঢাকা বিশ্ববিদ্যালয়ের ত ৎ কালীন উপাচার্য ও বাংলাদেশের পরবর্তী রাষ্ট্রপতি বিচারপতি আবু সাঈদ চৌধুরী তখন লন্ডনে। এ দেশের স্বাধীনতার প্রশ্নে বিশ্বজনমত গড়ে তুলতে তিনি তখন অগ্রণী ভূমিকা পালন করছেন। এরই মধ্যে খবর এল, পাকিস্তান ক্রিকেট দল টেস্ট সিরিজে অংশ নিতে ইংল্যান্ড সফরে আসছে। বিচারপতি আবু সাঈদ চৌধুরী ও প্রবাসী নেতৃত্ব সিদ্ধান্ত নিল, যে দেশের সেনাবাহিনী নির্বিচারে নিজ দেশের মানুষের ওপরই নারকীয় হত্যাযজ্ঞ চালিয়ে যাচ্ছে, সে দেশের কোনো ক্রীড়াদলের বিদেশের মাটিতে নির্বিবাদে খেলাধুলায় অংশ নিতে দেওয়া যেকোনো বিবেকবান মানুষের পক্ষেই অনুচিত। তারা প্রতিটি ভেন্যুতেই পাকিস্তানি ক্রিকেটারদের কালো পতাকা প্রদর্শনের কর্মসূচি ঘোষণা করলেন। 
সিদ্ধান্ত অনুযায়ী লন্ডনের বিখ্যাত লর্ডস, ম্যানচেস্টারের ওল্ড ট্র্যাফোর্ড ক্রিকেট গ্রাউন্ড, লন্ডনেরই আরেক বিখ্যাত ক্রিকেট ভেন্যু দ্য ওভাল, বার্মিংহামের ট্রেন্টব্রিজ প্রভৃতি সব জায়গাতেই শান্তিপূর্ণ কর্মসূচি পালন করলেন ব্রিটেন প্রবাসী বাঙালিরা। বিব্রত হলেন পাকিস্তানি ক্রিকেটাররা। ব্রিটিশরা জানল, পাকিস্তানে স্বাভাবিক পরিস্থিতি নেই। কোনো হাঙ্গামা নয়, চি ৎ কার করে প্রতিবাদ নয়, হাতে প্ল্যাকার্ড নিয়ে টেস্ট ম্যাচগুলোর সময় কেবল বাঙালিরা জানিয়ে দিল, ওরা (পাকিস্তানিরা) আমাদের এমন একটি পরিস্থিতির মধ্যে ঠেলে দিয়েছে, যেখানে দাঁড়িয়ে আমরা বাঙালিরা এখন আর পাকিস্তানকে নিজের দেশ হিসেবে কিছুতেই ভাবতে পারি না। 

বাল্টিমোরের প্রতিরোধ
পাকিস্তানি ফ্রেইটার জাহাজ পদ্মা বাল্টিমোর বন্দরে নোঙর করে আছে। এই ফ্রেইটারটি পাকিস্তানি সেনাবাহিনীর জন্য বিপুলসংখ্যক অস্ত্রশস্ত্র ও গোলাবারুদ নিয়ে অল্প কিছুক্ষণের মধ্যেই বাল্টিমোর বন্দর ত্যাগ করবে করাচির উদ্দেশে।
তারিখটা ১৯৭১ সালের ১৫ জুলাই। কিন্তু একি! বিপুলসংখ্যক অস্ত্র ও গোলা পদ্মায় তুলে দিতে অস্বীকৃতি জানালেন বাল্টিমোর বন্দরের শত শত শ্রমিক। নেতৃত্বে রয়েছে বন্দরের শ্রমিক-কর্মচারী ইউনিয়ন।
তাঁদের কথা একটিই। যে অস্ত্র তাঁদের জাহাজে তুলে দেওয়ার কথা, সেই অস্ত্র দিয়েই তো পাকিস্তানি সেনাবাহিনী পূর্ব পাকিস্তানের অসহায় ও নিরস্ত্র মানুষের ওপর ঝাঁপিয়ে পড়বে। এই অস্ত্রের গুলিই তো কেড়ে নেবে নারী-শিশুসহ অসংখ্য মানুষের অমূল্য প্রাণ। বাল্টিমোরের শ্রমিকেরা এতটা বিবেকহীন নন যে তাঁরা মানুষ হয়ে মানুষ হত্যার রসদ সরবরাহের অনুষঙ্গে পরিণত হবেন।
অচলাবস্থা দেখা দিল বাল্টিমোর বন্দরে। বারবার অনুরোধ সত্ত্বেও শ্রমিকেরা পদ্মায় অস্ত্র তুলে দিলেন না। করাচি থেকে পাকিস্তান শিপিং করপোরেশনের জরুরি টেলিগ্রাম এল বাল্টিমোর পোর্ট অথরিটির কাছে। শ্রমিকদের এই ধৃষ্টতা ‘পাকিস্তানের অভ্যন্তরীণ বিষয়ে হস্তক্ষেপ’ হিসেবেই মনে করতে থাকল পাক শিপিং করপোরেশন। ইয়াহিয়ার শিখিয়ে দেওয়া বুলি তখন আওড়াচ্ছে শিপিং করপোরেশনের কর্তা-ব্যক্তিরাও।
মার্কিন প্রশাসন পাকিস্তানের বন্ধু। কিন্তু তারা তো আর নিজ দেশের মানুষের শত্রু নয়! বাল্টিমোরের শ্রমিকদের পূর্ব পাকিস্তানের স্বাধীনতা সংগ্রামের প্রতি পরোক্ষ সমর্থনকে কিন্তু তারা ‘সরকারি কাজে বাধাদান’ হিসেবে না দেখে শ্রমিকদের কর্ম ও চিন্তার স্বাধীনতা হিসেবেই দেখল। তবে বন্ধুকেও তো খুশি করতে হবে। লোক দেখানোর মতো করেই অস্ত্র বোঝাই করে দিতে অস্বীকৃতি জানানো শ্রমিকদের কয়েকজনকে হাজতে নিয়ে পোরা হলো। এক রাত জেল খেটে তাঁরা পরের দিন সকালেই মুক্তি পেয়েছিলেন। 
বাল্টিমোর বন্দরের শ্রমিকদের এই অসাধারণ প্রতিরোধ স্থান পেয়েছে আমাদের স্বাধীনতা যুদ্ধের দলিলপত্রের চতুর্দশ খণ্ডে।

অপরাধী এক বেলজিয়ান
পূর্ব পাকিস্তান থেকে প্রাণের ভয়ে ভারতে পালিয়ে আসা শরণার্থীদের সম্পর্কে টেলিভিশনে এক সন্ধ্যায় একটি অনুষ্ঠান প্রচারিত হচ্ছিল। আয়েশি ভঙ্গিমায় তা দেখছিলেন বেলজিয়ান যুবক মারিও রয়মান্স। হঠা ৎ হতদরিদ্র এক মায়ের কোলে অপুষ্টিতে আক্রান্ত, হাড্ডিসার এক শিশুকে দেখে আঁতকে উঠলেন তিনি। মানুষের এমন করুণ চেহারা দেখতে প্রস্তুত ছিল না তাঁর চোখ দুটি। অবাক বিস্ময়ে টেলিভিশনে দেখলেন, কেবল নিজেদের অধিকার বুঝে পাওয়ার দাবি জানাতেই শাসকগোষ্ঠীর কী নির্মম নিষ্পেষণের শিকার হতে হয়েছে এতগুলো মানুষকে। জানলেন, কী জান্তব উন্মত্ততায় ও হিংসায় একটি দেশের সেনাবাহিনী, নিজ দেশেরই মানুষকে ধেয়ে বেড়াচ্ছে হত্যা করার জন্য। 
টেলিভিশনে পূর্ব পাকিস্তানের ঘটনাপ্রবাহ নিয়ে দেখা অনুষ্ঠানটিই যেন কাল হলো রয়মান্সের। মাথা থেকে কিছুতেই ঝেড়ে ফেলতে পারছিলেন না ব্যাপারগুলো। মাথায় ঢুকছিল না, মানুষ কীভাবে এত অসহায় অবস্থায় পড়তে পারে!
পূর্ব পাকিস্তানের শরণার্থীদের জন্য কিছু করার আকাঙ্ক্ষা তাঁকে পেয়ে বসল। কী করবেন কী করবেন ভাবতে ভাবতে ঠিক করে ফেললেন, ব্রাসেলসের গ্যালারি অব ফাইন আর্টস থেকে তিনি একটি চিত্রকর্ম চুরি করে তা বিক্রি করে সেই টাকা দান করবেন পূর্ব পাকিস্তানের সেই অসহায় শরণার্থীদের কল্যাণে।
যেমন ভাবা তেমনি কাজ । রয়মান্স ১৯৭১ সালের ২৩ সেপ্টেম্বর যা করলেন, তা বেলজিয়ামের ইতিহাসের অন্যতম চাঞ্চল্যকর অপরাধের তালিকার ওপরের দিকেই রয়েছে। তিনি চুরি করলেন সপ্তদশ শতকের শিল্পী ইয়োহান ভারমিয়ারের আঁকা ‘দ্য লাভ লেটার’ নামের একটি অসাধারণ তেলচিত্র। ওই সময়ের বাজারমূল্যে যার দাম ধরা ছিল ৫০ লাখ বেলজিয়ান ফ্রাঙ্ক।
সেদিন সন্ধ্যায়ই ব্রাসেলসের গ্যালারি অব ফাইন আর্টসে উদ্বোধন করা হয়েছিল হল্যান্ড, ফ্রান্স, ডেনমার্ক, ইংল্যান্ড, জার্মানির ষোড়শ ও সপ্তদশ শতকের শিল্পীদের আঁকা বিভিন্ন তেলচিত্রের প্রদর্শনী। অনুষ্ঠানে দর্শকবেশেই তিনি ঢুকেছিলেন। অনুষ্ঠানে ছিলেন শেষ অবধি। রাতের বেলা বন্ধ হয়ে যাওয়া গ্যালারিতে ঢুকে তিনি আলু কাটার ছুরি দিয়ে কেটে ফ্রেম থেকে বের করে আনেন সেই ছবিটি। এরপর গোপন পথ দিয়ে বেরিয়ে সোজা ট্যাক্সি চেপে নিজের বাড়ি। ছবিটি চুরি করে বিপদেই পড়েছিলেন রয়মান্স। কোথায় লুকিয়ে রাখবেন ভেবে পাচ্ছিলেন না তিনি। শেষে একদিন কোনো এক পত্রিকা অফিসে ফোন করে জানিয়ে দেন নিজের ‘কীর্তি’র কথা। ইয়োহান ভারমিয়ারের সেই তেলচিত্রটি খুঁজে পেতে তখন লাখ লাখ ফ্রাঙ্ক পুরস্কার ঘোষণা হয়ে গেছে। তিনি সাফ জানিয়ে দেন, এই চুরি তিনি নিজের জন্য করেননি। তাঁর উদ্দেশ্য ছিল, এর মাধ্যমে তিনি পূর্ব পাকিস্তানের অসহায় শরণার্থীদের জন্য অর্থ সংগ্রহ করবেন। এ জন্য দেনদরবার করতে থাকেন কর্তৃপক্ষের সঙ্গে। কিন্তু যেখান থেকে ফোন করে তিনি দরবার করছিলেন, সেখানকারই একজন গোপনে রয়মান্সের কথা শুনে পুলিশে জানিয়ে দেয়। পুলিশ ধাওয়া করে গ্রেপ্তার করে তাঁকে। উদ্ধার করে ভারমিয়ারের ছবিটি। বিচারে দুই বছরের সাজাও দেওয়া হয় রয়মান্সকে। 
কিন্তু, গোটা বেলজিয়ামে তখন উল্টো প্রতিক্রিয়া। সত্যিই তো, রয়মান্স তো কোনো অন্যায় করেননি। তাঁর গ্রেপ্তার ও সাজা দেওয়ার প্রতিবাদে তরুণেরা রাস্তায় নেমে আসে। জনতার দাবির মুখে নতি স্বীকার করে বেলজিয়ান সরকার তাঁর সাজার মেয়াদ কমিয়ে ছয় মাস করে। 
কারাভোগ অবশ্য ক্ষতির কারণ হয় রয়মান্সের জন্য। শরীর ভেঙে যায় তাঁর। তত দিনে অবশ্য বাংলাদেশও স্বাধীনতা পেয়ে যায়। কিন্তু কারাগারে বাস করে মানসিক আঘাত পাওয়া রয়মান্স আর নিজেকে ফিরে পাননি। ১৯৭৮ সালে খুব অল্প বয়সে তিনি পৃথিবী ছেড়ে বিদায় নেন।
মারিও রয়মান্সের এই অসাধারণ আত্মত্যাগ তো আমাদের স্বাধীনতার জন্যই। তাঁর কৃতিত্বের কথা জানতে আমাদের ৪০ বছর লেগে গেল।

﻿জীবনে চলতে-ফিরতে যেসব আইনি জটিলতায় পড়তে হয়, পাঠকের উকিল বিভাগে ১৫ দিন পরপর তারই সমাধান পাওয়া যাবে।পাঠকের উকিল বিভাগে আইনি সমস্যার সমাধান দেবেন বাংলাদেশ সুপ্রিম কোর্টের আইনজীবী নাহিদ মাহতাব। স্পষ্ট করে নিজের সমস্যা লিখে পাঠান। প্রয়োজনীয় কাগজের অনুলিপি দিন। 
খামের ওপর লিখুন: পাঠকের উকিল, নকশা, দৈনিক প্রথম আলো, সিএ ভবন, ১০০ কাজী নজরুলইসলাম এভিনিউ, কারওয়ান বাজার, ঢাকা। এ ছাড়া naksha@prothom-alo.info এই ঠিকানায় ই-মেইল করেও সমস্যার কথা জানাতে পারেন। 

 বিশ্ববিদ্যালয়ে পড়ার সময় অন্য বিভাগের এক ছাত্রের সঙ্গে পরিচয় হয় ২০০৩ সালে। তার আর আমার ধর্ম ছিলআলাদা।আমাদের পরিচয়টা ধীরে ধীরে গভীর হতে থাকে। 
এক সময় ছেলেটির পড়াসহ যাবতীয় খরচ আমি বহন করেছি। ২০০৮ সালের ফেব্রুয়ারি মাসে সে আমাকে ধর্মান্তরিত করে বিয়ে করে। বিয়ের সময় কাজি অফিসে গিয়ে বিয়ে করে এবং আমাকে রেজিস্টারে সই করতে বলে। সই করলে সে বলে, আমাদের বিয়ে হয়ে গেছে। বিয়ের পর আমি তাকে আলাদা বাসা নিতে বললে সে বাসা নেয়নি। তবে আমরা বিভিন্ন বন্ধুর বাসায় মাঝে মাঝেথাকতাম। আমাদের মধ্যে শারীরিক সম্পর্কও হয়। এভাবে চলে প্রায় আট মাস। তারপর আমি তাকে চাপ দিই বাসায় জানানোর জন্য। ২০০৮ সালের ঈদে বাড়ি যায়। আমার কাছ থেকে বিদায় নিয়ে বলে যায়, বাড়িতে জানাবে। কিন্তু বাড়িতে গিয়ে আমার মা-বাবার কাছে ফোন করে জানায়, আমি ধর্মান্তরিত হয়েছি এবং তাঁরা যেন আমাকে আটকে রাখেন। এর পর থেকে আমার সমাজে বা পরিবারে আমার জায়গা হয় না। প্রায় চার মাস পর আমি আমার বাড়ি থেকে পালিয়ে ছেলেটির খোঁজ করতে থাকি। অবশেষে আমি ২০১০ সালে তার খোঁজ পাই। বর্তমানে সে একটা ব্যাংকে কর্মরত। তার সঙ্গে দেখা করলে সে আমাকে বলে, আমাকে নাকি সে তালাক দিয়ে দিয়েছে। সেই তালাক সে কীভাবে দিয়েছে তা আমি জানি না, আমার নামে কোনো তালাকনামা বা কোনো নোটিশ আমার বাড়ি বা কোনো স্থানেই পৌঁছায়নি। সে আমার কোনো খোঁজখবরও নেয় না। এমতাবস্থায় আমি সব হারিয়ে বিপদগ্রস্ত, কোথাও যেতে পারছি না। এখন কী করব বুঝতে পারছি না। 
নাম ও ঠিকানা প্রকাশে অনিচ্ছুক 

 আপনার যদি মুসলিম আইনের বিধান অনুযায়ী বিবাহ হয়ে থাকে, সে ক্ষেত্রে আপনি প্রথমেই রেজিস্ট্রিকৃত নিকাহ্নামার সার্টিফাইড কপি (জাবেদা নকল) সংগ্রহ করে ওই নিকাহ্নামা বলে আপনার স্বামীর কাছে ভরণপোষণ দাবি করবেন। আপনার স্বামী যেভাবে তালাকের কথা বলেছেন, সেভাবে তালাক কার্যকর হয় না। আপনার স্বামী যদি আপনাকে স্ত্রীর মর্যাদাসহ ভরণপোষণ না দেন, তাহলে আপনি পারিবারিক আদালতে তা পাওয়ার জন্য মামলা করতে পারেন। 
 আমি স্নাতক শেষ বর্ষে পড়ি। দুই বছর আগে একটি ছেলের সঙ্গে আমার সম্পর্ক হয়। সম্পর্কের আট মাস পরই ছেলেটি পারিবারিক চাপে তার এক আত্মীয়কে বিয়ে করে। সে বিয়েকে মেনে নিতে পারছে না এবং আমাকেও ভুলতে পারছে না। আমরা দুজন দুজনকে প্রচণ্ড ভালোবাসি। গত আট মাস আগে ওর সঙ্গে আমার একবার শারীরিক সম্পর্ক হয়। এখন যতই দিন যাচ্ছে ও আমাকে ভুলে যাচ্ছে এবং ওর স্ত্রীর প্রতি বেশি দুর্বল হয়ে পড়ছে। ছেলেটি সরকারি চাকরি করে। যখন ও বাড়ি যায় তখন আমার সঙ্গে কথা বলে না। চাকরিতে চলে এলে আমার সঙ্গে নিয়মিত কথা হয়। এখনো আমরা মোবাইল ফোনে কথা বলি। কিছুদিন আগে ও আমাকে বিয়ে করবে বলে আশ্বাস দিয়েছিল কিন্তু এখন বলছে বিয়ে করতে পারবে না। আমি যেকোনো উপায়ে ছেলেটিকে চাই। এখন আমার প্রশ্ন হলো—আমি ছেলেটিকে কীভাবে পাব? তাকে বিয়ে করলে ওর স্ত্রী কোনো সমস্যা করতে পারবে কি না? আমি কোনো আইনি ব্যবস্থা নিলে ছেলেটির চাকরির কোনো সমস্যা হবে কি না? বিয়ের সময় মেয়ের পক্ষ থেকে তিন লাখ টাকা দিয়েছে, মোহরানা বাবদ তিন লাখ—মোট ছয় লাখ টাকা মেয়ের প্রাপ্য। টাকা কমিয়ে কীভাবে মেয়েকে ছাড়তে পারবে, জানালে উপকৃত হব। উল্লেখ্য, আমার সম্পর্কের কোনো প্রমাণ আমার কাছে নেই।
কাজলী আক্তার 
নারায়ণগঞ্জ

 প্রথমত আপনার প্রেমিক যেহেতু বিয়ে করে ফেলেছেন সে কারণে আপনাকে পুনরায় বিয়ের ক্ষেত্রে আইনগত বাধা আছে। মুসলিম পারিবারিক আইন অধ্যাদেশ ১৯৬১-এর বিধান অনুযায়ী সালিসি পরিষদের অনুমতি না নিয়ে আপনার প্রেমিক আপনাকে বিয়ে করতে পারবেন না। বর্তমান অবস্থার পরিপ্রেক্ষিতে আপনার পুরোনো সম্পর্ক ভুলে যাওয়াই সমীচীন। নতুবা আরও জটিলতার সৃষ্টি হবে।

 আমার ২০০৮ সালে বিয়ে হয়েছিল এবং একটা দেড় বছরের মেয়েও আছে। কিন্তু আমার স্বামী মানসিক ও শারীরিক নির্যাতন করত, যা আমি সহ্য করতে না পেরে তাকে তালাক দেই। এখনো আমার মেয়েটি আমার কাছে আছে। বর্তমানে একটি ছেলের সঙ্গে আমার সম্পর্ক হয়েছে। আমরা দুজন বিয়ে করতে ইচ্ছুক। কিন্তু সমস্যা হলো, সে আমার মেয়েকে গ্রহণ করতে চায় না। এমনকি এখন আমাদের দুজনের পরিবারও এ সম্পর্কের বিরুদ্ধে চলে গেছে। এখন আমরা কি করতে পারি। 
আফসা হোসেন, ঢাকা
 মুসলিম আইন অনুযায়ী হেফাজতকারী হিসেবে আপনি আপনার কন্যাকে তার বয়ঃসন্ধিকাল পর্যন্ত আপনার কাছে রাখতে পারবেন। কিন্তু দ্বিতীয় বিবাহের পর কন্যাসন্তানটির অধিকার তার বাবার ওপর বর্তাবে। এ ছাড়া আপনাকে বাস্তবতার ভিত্তিতে সিদ্ধান্ত নিতে হবে। যেহেতু আপনার হবু স্বামী আপনার প্রথম স্বামীর কন্যাকে গ্রহণ করতে আগ্রহী নয়, সেহেতু মেয়েটিকে তার বাবার কাছে রাখাই বাঞ্ছনীয়।

 ২০০৮ সালে একটি ছেলের সঙ্গে সম্পর্ক গড়ে ওঠে। এরপর আমাদের শারীরিক সম্পর্ক চলতে থাকে ২০১১ সালের মে মাস পর্যন্ত। হঠাৎ আমি ছেলেটিকে না জানিয়ে ২০১১ সালের জুলাই মাসে সামাজিকভাবে অন্য এক ছেলেকে বিয়ে করি। সে সরকারি চাকরি করে এবং ঢাকায় বাড়ি আছে। আগের ছেলেটি আমাকে বিয়ে করতে রাজি ছিল। কিন্তু আমি করিনি। কারণ, সে তখনো প্রতিষ্ঠিত হয়নি। তার কাছে আমাদের শারীরিক সম্পর্কের ভিডিওচিত্রসহ অনেক প্রমাণ আছে। এখন নাকি সে ওই ভিডিওচিত্র আমার স্বামীকে দেখাবে। কারণ, আমি নাকি তাকে খুব কষ্ট দিয়েছি এবং আর্থিক ও মানসিক ক্ষতি করেছি। তাকে যত বোঝানো হয় সে কিছুই বোঝে না। এখন আমি কী করতে পারি? ছেলেটি কি আমার বিরুদ্ধে কোনো আইনগত ব্যবস্থা নিতে পারবে? 
নাম প্রকাশে অনিচ্ছুক। 
গোলাপবাগ, ঢাকা। 

 ছেলেটি আপনার বিরুদ্ধে আইনগত কোনো ব্যবস্থা নেয়ার অধিকার রাখে না। আপনার বর্ণনা মতে, সে ধরনের কোনো ভিডিওচিত্র প্রকাশ বা প্রচার করা দণ্ডনীয় অপরাধ। সে ক্ষেত্রে আপনি তার বিরুদ্ধে আইনগত ব্যবস্থা নিতে পারেন। বর্তমান স্বামীর ক্ষেত্রে ওই বিষয়ে জানা বা না-জানার সম্পর্কে আইনগত কোনো সমাধান নেই।

﻿জীবনে চলতে-ফিরতে যেসব আইনি জটিলতায় পড়তে হয়, পাঠকের উকিল বিভাগে ১৫ দিন পর পর তারই সমাধান পাওয়া যাবে।পাঠকের উকিল বিভাগে আইনি সমস্যার সমাধান দেবেন বাংলাদেশ সুপ্রিম কোর্টের আইনজীবী নাহিদ মাহতাব। স্পষ্ট করে নিজের সমস্যা লিখে পাঠান। প্রয়োজনীয় কাগজের অনুলিপি দিন। 
খামের ওপর লিখুন: পাঠকের উকিল, নকশা,
দৈনিক প্রথম আলো, সিএ ভবন, ১০০ কাজী নজরুলইসলাম এভিনিউ, কারওয়ান বাজার, ঢাকা।
এ ছাড়া naksha@prothom-alo.info এই ঠিকানায়
ই-মেইল করেও সমস্যার কথা জানাতে পারেন। 

 আমার স্বামীর নামে ঢাকায় একটি ফ্ল্যাট আছে। তাঁরা দুই ভাই ও এক বোন। আর আমাদের এক কন্যাসন্তান। ভবিষ্যতে আমরা আর কোনো সন্তান না নেওয়ার সিদ্ধান্ত নিয়েছি। এখন আমার প্রশ্ন হলো, আমার স্বামীর অবর্তমানে এই ফ্ল্যাটটির অংশীদার কে হবে? আমরা চাই, আমাদের কন্যা সব সম্পত্তির মালিক হোক। এ ব্যাপারে আমাদের করণীয় কী হতে পারে? আমি আমার মা-বাবার একমাত্র সন্তান। আমার নিজ নামে সম্পত্তি থাকলে আমার অবর্তমানে তার মালিক কে হবে? আমার মায়ের নামে ঢাকার অদূরে একটি জমি আছে। এ ক্ষেত্রে তাঁর অবর্তমানে ওই জমির ওয়ারিশ কে হবে? আমার মায়ের ভাইবোনেরা কি ওই জমির অংশীদার হবেন?
সোনিয়া
ঢাকা।

 আপনার স্বামীর অবর্তমানে স্বামীর সম্পত্তির আট ভাগের এক ভাগ আপনার প্রাপ্য। বাকি সম্পত্তির অর্ধেক আপনার মেয়ে এবং আমার স্বামীর ভাইবোন মুসলিম আইন অনুযায়ী পাবেন। অর্থাৎ ভাইবোনদের দ্বিগুণ সম্পত্তি পাবেন। মেয়েকে ফ্ল্যাটটির মালিক করতে হলে আপনার স্বামীকে তাঁর জীবদ্দশায় হেবার মাধ্যমে হস্তান্তর করে দিতে হবে। আপনার মায়ের সম্পত্তিতে আপনি ছাড়াও আপনার মায়ের ভাইবোনেরা অংশীদার হবেন।

 আমার স্ত্রী তার বাবার বাড়িতে থাকার সময় ২০০৭ সালে পাশের বাড়ির একটি মেয়ে আমাকে প্রেমের প্রস্তাব দেয়। তাতে রাজি না হওয়ায় সে ঘটনার দুই-তিন মাস পর আমার স্ত্রীকে গিয়ে বলে যে আমার সঙ্গে তার সম্পর্ক আছে এবং আমি তাকে বিয়ে করেছি। কিন্তু সে কোনো প্রমাণ দিতে পারেনি। এই নিয়ে আমার স্ত্রী ও স্ত্রীর বড় বোনের সঙ্গে মেয়েটির ঝগড়া হয় এবং আমার শ্বশুরবাড়ির লোকজন তাকে মারধর করে। তাতে সে অসুস্থ হয়ে পড়লে তাকে হাসপাতালে ভর্তি করা হয়। তার চিকিৎসার খরচও দেওয়া হয়। 
তখন থেকেই মেয়েটি ও তার পরিবার আমাকে বিপদে ফেলার চেষ্টা চালায়। ২০০৮ সালে মেয়েটির পরিবারের লোকজন আমাকে এবং আমার মা-বাবাকে মেরে আহত করে। ওই রাতেই আমরা থানায় সাধারণ ডায়েরি করি। পরে মামলা হয়। ১০ দিন পর মেয়ের বাবা আমাকেসহ আমার দুই ভাই ও বাবাকে আসামি করে একটি ডাকাতি মামলা এবং শুধু আমাকে আসামি করে নারী নির্যাতন আদালতে একটি ধর্ষণচেষ্টার মামলা করে। তদন্ত প্রতিবেদনে আমাকে নির্দোষ বলা হয়। তবু আমার বিরুদ্ধে ওয়ারেন্ট জারি করা হয়। আমি আত্মসমর্পণ করে জামিন চাইলে তা নামঞ্জুর করে আমাকে জেলহাজতে পাঠানো হয়। আমি ১০ দিন পর জামিনে মুক্তি পাই। তারপর স্থানীয় ব্যক্তিদের মীমাংসায় মামলা দুটি তুলে নেওয়ার কথা বলে রোয়েদাদ দেয় এবং ২০০৯ সালে একটি মামলা তুলে নেয়। কিন্তু নারী নির্যাতন মামলাটি সে তুলে নেয় না এবং জামিনের পর থেকে এ পর্যন্ত কোর্টে হাজিরও হয় না। কোনো সাক্ষীও ওঠে না। দীর্ঘ তিন বছর মামলাটি চলছে। আমি নিয়মিত হাজিরা দিচ্ছি। এই মামলা থেকে আমি কীভাবে মুক্তি পেতে পারি?
মো. ইকবাল হোসেন
বরিশাল।

 আপনার মামলাটি যেহেতু তিন বছরের পুরোনো, সেহেতু আপনি নির্দিষ্ট কোর্টে দরখাস্ত দিয়ে সাক্ষী আনার আবেদন করতে পারেন। সাক্ষী আনা সম্ভব না হলে সাক্ষ্য গ্রহণ সমাপ্ত করে মামলা নিষ্পত্তির জন্য দরখাস্ত দাখিল করতে হবে।

 ২০০৭ সালে আমার বিয়ে হয়। আমার স্বামী বহুজাতিক প্রতিষ্ঠানে কর্মরত। আমাদের একটি সন্তানও আছে। আমি চাকরি খুঁজছি। বিয়ের পর থেকে এখন পর্যন্ত স্বামী আমাদের ভরণপোষণ দেয় না। আমাকে সে সন্দেহ করে। আমার নামে কুৎসা রটায়। এখন আমি বাবার বাড়িতে আছি। ভরণপোষণ চাইলে সে উল্টো ধমক দেয়। আমার মা-বাবাও কোনো সাহায্য করছেন না। কীভাবে আমি আমার দেনমোহর ও ভরণপোষণের টাকা পেতে পারি?
মৌ, ঢাকা।

 আপনি মুসলিম পারিবারিক আইন অধ্যাদেশের আওতায় আপনার ও আপনার সন্তানের ভরণপোষণের জন্য মামলা করতে পারেন নির্দিষ্ট কোর্ট ফি দিয়ে। সেই সঙ্গে দেনমোহরের আবেদন পারিবারিক আদালতেই করা যাবে।

 ১৯৯৮ সালে আমার বিয়ে হয়। দুটি সন্তান আছে। প্রথম সন্তান হওয়ার পর থেকে আমার স্বামী প্রায়ই আমাকে মানসিক ও শারীরিকভাবে নির্যাতন করতে থাকে। এর কারণহলো তার অন্য নারীর সঙ্গে সম্পর্ক। হঠাৎ একদিন অন্যের স্ত্রীকে বাড়িতে নিয়ে এসে ওই নারীকে বিয়ে করেছে বলে লিখিত নোটারি করা স্ট্যাম্প দেখায় এবং ওই নারী তার আগের স্বামীকে তালাক দিয়েছে বলে নোটারি করা তালাকের হলফনামা দেখায়।
এ ঘটনার পর আমি আমার সন্তানদের নিয়ে বাবার বাড়িতে আশ্রয় নিই। পরে সামাজিকভাবে তার ওই বিয়ে কেউ মেনে নেয়নি বলে আমার স্বামী সেই নারীকে অন্যত্র পাঠিয়ে দেয়। সমাজের চাপে ১৫০ টাকার সরকারি স্ট্যাম্পে কিছু শর্তের অঙ্গীকারনামায় সই করে এবংআমাকে তার বাড়িতে নিয়ে যায়। কিন্তু সাত মাস পার হলেও সে অঙ্গীকারনামার কোনো শর্ত পূরণ করেনি বা মানেনি। আমার প্রশ্ন, আমার স্বামী এবং ওই নারীর বিয়ে বৈধ হয়েছে কি? অঙ্গীকারনামার শর্ত না মানার কারণে তার বিরুদ্ধে আমি আইনগত কোনো ব্যবস্থা নিতে পারব কি?
কুলসুম আক্তার
গলাচিপা, পটুয়াখালী।

 নোটারি করা স্ট্যাম্পের মাধ্যমে কোনো বৈবাহিক সম্পর্ক সৃষ্টি হয় না এবং তালাক কার্যকর করার ক্ষেত্রে মুসলিম আইনে নির্দিষ্ট বিধিবিধান রয়েছে। সুতরাং আপনার স্বামীর সঙ্গে ওই নারীর বিবাহ বৈধতা পায়নি। অঙ্গীকারনামার শর্ত পূরণের জন্য আপনি পারিবারিক আদালতে মামলা করতে পারেন।

 আমি একজন সরকারি চাকরিজীবী। ১৪ বছরের বিবাহিত জীবনে স্ত্রীকে নিয়ে খুব কষ্টে আছি। সে একরোখা এবং ঝগড়াটে। তিনবার সে আমাকে ও সন্তানদের ছেড়ে চলে যেতে চেয়েছে। উভয়ের পরিবার মিলে পারিবারিকভাবে সমাধান দিলেও তার মনঃপূত হয়নি। সামান্য কলহে সে আমাকে ও আমার মৃত মা-বাবাকে নিয়ে মন্দ কথা বলতে দ্বিধা করে না; যা আমার পক্ষে মেনে নেওয়া কঠিন। গত বছর ঈদের ছুটিতে বাড়িতে গিয়ে আগের কলহের জের ধরে সে বাপের বাড়িতে গিয়ে আর আসতে চায়নি। চাকরি ও সন্তানদের ভবিষ্যতের কথা চিন্তা করে কোনো সিদ্ধান্তে আসতে পারছি না। আমি কি তাকে কোনো উকিল নোটিশ পাঠাতে পারি?
জহির
বালুচড়া, চট্টগ্রাম।

 দাম্পত্য সম্পর্কে সমঝোতার মাধ্যমে ব্যক্তিগত ভুল-বোঝাবুঝির সমাধান সম্ভব। আপনার স্ত্রীর সঙ্গে মনোমালিন্য ও ঝগড়াঝাঁটি এড়িয়ে সম্পর্কোন্নয়নের চেষ্টা করতে পারেন। তবে উকিল নোটিশ দেওয়ার ক্ষেত্রে আইনগত কোনো বাধা নেই।

 আমার নানা দুই ছেলে ও তিন মেয়ে রেখে মারা যান। নানার সম্পত্তি মুসলিম আইন অনুযায়ী ছেলেমেয়েদের মধ্যে ভাগ হয়। পরবর্তীকালে আমার বড় মামা ও মামি নিঃসন্তান অবস্থায় মারা যান। আমার বড় মামার একজন পালিত মেয়ে আছে। সেই মেয়ের সনদ ও বিয়ের কাবিননামায় বাবা হিসেবে আমার বড় মামার নাম উল্লেখ আছে। এখন পালিত মেয়েটি বড় মামার মেয়ে হিসেবে সম্পত্তি দাবি করছে। অনেকে বলছে, পালিত মেয়েটি যদি নিজেকে আমার বড় মামার আপন মেয়ে হিসেবে প্রমাণ করতে পারে, তবে শুধু আমার ছোট মামা ও মেয়েটি ওই সম্পত্তির উত্তরাধিকারী হবে এবং আমার মা ও আপন দুই খালা সে সম্পত্তি পাবেন না। এটা কি ঠিক? 
উল্লেখ্য, আমার এক খালা ভারতের নাগরিক। শুধু সনদ দিয়ে মেয়েটি কি নিজের মেয়ে হিসেবে প্রমাণ করতে পারবে?
নাম প্রকাশে অনিচ্ছুক।

 মুসলিম আইনে দত্তক দেওয়ার কোনো বিধান নেই। অতএব, আপনার মামার পালিত মেয়েটি আপনার মামার সম্পত্তির কোনো অংশীদার নয়। মুসলিম আইন অনুযায়ী, আপনার মামার সম্পত্তির পাঁচ ভাগের দুই ভাগ আপনার ছোট মামা পাবেন। বাকি তিন ভাগ তিন বোনের প্রাপ্য।

 আমার বাবা একজন অবসরপ্রাপ্ত সরকারি কর্মকর্তা। বয়স ৭৪ বছর। মা জীবিত নেই। আমরা তিন ভাইবোন। সবাই ভিন্ন ভিন্ন জায়গায় থাকি। আমার বাবা মাঝেমধ্যে গ্রামের বাড়িতে একা থাকেন। সেখানে এক গৃহকর্মী আছে, বয়স ৩৮। সে কৌশলে আমার বাবাকে গোপনে বিয়ে করে। বিয়ের কোনো লিখিত কাগজপত্র নেই। বিয়ের আসরে আমার বাবা ও মেয়েটি ছাড়া আরও দুজন উপস্থিত ছিলেন। প্রশ্ন হচ্ছে, মুসলিম আইন অনুযায়ী বিয়ে হয়েছে কি? পরবর্তীকালে আমার বাবা ভুল বুঝতে পেরেছেন এবং সম্পর্কটি এখন আর রাখতে চান না। বর্তমানে আমাদের কাছে আছেন। মেয়েটি এখন আমাদের বাড়িতে ঢুকে আত্মহত্যার হুমকি দিচ্ছে। সে ক্ষেত্রে আমাদের করণীয় কী? 
মো. লাবলু হোসেন
পাবনা।

 চিঠির তথ্য অনুযায়ী, আপনার বাবার সঙ্গে গৃহকর্মীর বিবাহটি বৈধ। আপনার বাবা এই বৈবাহিক সম্পর্ক বজায় না রাখতে চাইলে মেয়েটিকে তালাক দিতে পারেন। বিবাহটি যেহেতু বৈধ, সেহেতু মেয়েটি তার দেনমোহর ও তিন মাসের ভরণপোষণের দাবিদার। আত্মহত্যার হুমকির বিষয়টি জানিয়ে আপনারা নিকটস্থ থানায় সাধারণ ডায়েরি করতে পারেন।

 আমার নানারা তিন ভাই। আমার নানা মেজো। আমার মা ছাড়া নানার আর কোনো সন্তান নেই। ইসলামি আইনে নানার মৃত্যুর পর অপর দুই ভাই তাঁর সম্পত্তির অংশীদার। তাঁরা যাতে অংশীদার না হন, সে জন্য আমার বাবা ১৯৮৮ সালে হেবা করে সব সম্পত্তি আমার মায়ের নামে নিয়ে নেন। এখন কেউ কেউ বলেন, হেবা করাতে নানার মৃত্যুর পর তাঁর অপর ভাইয়েরা বা ভাইয়ের সন্তানেরা যদি আদালতে মামলা করে, তাহলে তাঁরা তাঁদের প্রাপ্য অংশ পাবেন এবং ভোগদখল করতে পারবেন। আবার কেউ কেউ বলেন, হেবাকৃত জায়গাজমি কেউ কিনতে চায় না এবং বিক্রি করতেও নাকি অনেক ঝামেলা পোহাতে হয়। আমার নানা এখনো জীবিত। 
আমি শুনেছি, বাংলাদেশ সরকার পিতা-মাতা, সন্তান, স্ত্রীর জন্য নতুন একটি হেবার পদ্ধতি চালু করেছে, যাতে হেবাটি খুব শক্তপোক্ত হয় এবং প্রতিপক্ষ দ্বারা হয়রানি হওয়ার আশঙ্কা থাকে না। এখন কি এই নিয়মে নতুন হেবা করতে হবে? 
নাম প্রকাশে অনিচ্ছুক।

 সাধারণত হেবার মাধ্যমে কোনো সম্পত্তি হস্তান্তর করলে সেই সম্পত্তিতে অন্যের আর কোনো অধিকার বা দাবি থাকে না। হেবা কার্যকর করার ক্ষেত্রে হস্তান্তর অত্যাবশ্যক। তবে ২০০৪ সাল থেকে এ ধরনের দলিল রেজিস্ট্রি করার বাধ্যবাধকতা আছে। যেহেতু ১৯৮৮ সালে এ ধরনের বাধ্যবাধকতা ছিল না, সেহেতু আপনাদের কোনো সমস্যা হওয়ার আশঙ্কা নেই। মুসলিম শরিয়তে হেবার দ্বারা সম্পত্তি হস্তান্তর একটি গ্রহণযোগ্য মাধ্যম। হেবার শর্তাবলি পালন সাপেক্ষে সম্পত্তি হস্তান্তরে কোনো অসুবিধা নেই।

﻿আল্লাহ রাব্বুল আলামীন মানুষ সৃষ্টির সাথে সাথে যুগে যুগে নবী ও রাসূল প্রেরণ করেছেন মানুষকে সঠিক পথের দিক নির্দেশনা দেয়ার জন্য। নবী-রাসূলগণ আল্লাহ তায়ালার আদেশ ওহীর বাণী প্রচার করেছেন। যা পালন করা আবশ্যক। নামাজ, রোযা, হজ্জ, যাকাত ইত্যাদি ইবাদত সবই আল্লাহ তায়ালার প্রদত্ত ও রাসূল (সা.) এর প্রদর্শিত বিধান। ঠিক একইভাবে সতর ঢাকা বা পর্দা পালন করাও আল্লাহ ও রাসূল কর্তৃক বিধিবদ্ধ। এ বিধানের সংশোধনে বা বন্ধ করার অধিকার কারো নেই।
পর্দা: পর্দা আরবী ‘হিজাব’ শব্দের বাংলা ও উর্দু তরজামা। পবিত্র কালামে পাকে হিজাব শব্দটি আট স্থানে ব্যবহার করা হয়েছে। প্রত্যেক স্থানে ‘আবরণ’ অথবা ‘বিরত রাখা’ অর্থে ব্যবহৃত হয়েছে। পর্দাকে হিজাব বলা হয় এই জন্য যে, পর্দা পুরুষদেরকে নারীদের দিকে তাকানো থেকে বিরত রাখে। আল্লাহ রাব্বুল আলামীন কুরআনে কারীমে মুসলমানদেরকে যে কোন ভাবে রাসূল (সা.)-এর ঘরে যাতায়াত করতে নিষেধ করেছেন। আল্লাহ তায়ালা বলেন, যদি ঘরে স্ত্রী লোকদের নিকট থেকে কোন জিনিষ নেয়ার প্রয়োজন হয়, তাহলে তা হিজাবের আড়লে থেকে নেও। (সূরা আহযাব-৩৫. কুরআনের এ নির্দেশ থেকেই ইসলামী সমাজ পর্দার সূচনা হয়। সূরায়ে নূর ও সূরায়ে আহযাবে পর্দা সম্পর্কিত নির্দেশনাবলি বিস্তারিত বর্ণিত হয়েছে।
এসব আয়াতে বলা হয়েছে, মহিলারা যেন তাদের মর্যাদাসহ নিজ ঘরে বসবাস করে এবং জাহেলী যুগের নারীদের মত নিজেদের রূপ সৌন্দর্যের প্রদশর্নী ও ঝংকার দায়ক অলংকার পরিধান করে না বেড়ায়। তবে যদি বাহিরে যাবার প্রয়োজন হয় তাহলে নিজেকে যেন আবৃত করে নেয়। তারা মাহরাম ও অন্য মহিলা ছাড়া ভিন্ন কারো সামনে যেন জাঁকজমকপূর্ণ পোশাক পরিধান না করে বেড়ায়। অতএব মাহরাম পুরুষদের সামনে বের হওয়ার পূর্বেও যেন কাপড়ের আঁচল দ্বারা তাদের মাথাকে আবৃত করে নেয়। এবং নিজেদের সতর লুকিয়ে রাখে।
নবী করীম (সা.) বলেন, মহিলাদের সতর হচ্ছে মুখমণ্ডল, হাতের কব্জি ও পায়ের পাতা ব্যতীত দেহের অবশিষ্টাংশ। এই সতরকে মাহরাম পুরুষ এমনকি পিতা, ভাই এদের সামনেও ঢেকে রাখতে হবে। মেয়েরা এমন কোন মিহি কাপড় পরিধান করতে পারবেনা যাতে তাদের দেহের গোপনীয় অংশ বাইরে থেকে দৃষ্টিগোচর হতে পারে। রাসূল (সা.) মেয়েদেরকে সুগন্ধি মেখেও ঘরের বাইরে যেতে নিষেধ করেছেন।
পর্দার উদ্দেশ্য: ইসলামে যে পর্দার বিধান দেয়া হয়েছে, সে সম্পর্কে একটু চিন্তা করলে তিনটি উদ্দেশ্য উপলব্দি করতে পারি।
প্রথমত: নারী-পুরুষ অবাধে মেলামেশার কারণে সমাজে যেসব ক্রটি বিচ্যুতির উদ্ভব হওয়ার সম্ভাবনা রয়েছে সে সবের প্রতিরোধ করা।
দ্বিতীয়ত: নারী-পুরুষের কর্মক্ষেত্রকে পৃথক করা, যেন প্রকৃতি নারীর উপর যে গুরু দায়িত্ব ন্যস্ত করেছে তা সে নির্বিঘেœ ও অবলিলায় পালন করতে পারে।
তৃতীয়ত: পারিবারিক ব্যবস্থাকে সুরক্ষিত ও সুদৃঢ় করা।
পর্দাহীনতার কুফল: পর্দা প্রগতির পথে বাধা বা অন্তরায় বলে আমাদের দেশে একদল নৈতিকতাবিরোধী লোক প্রপাগান্ডা চালায়। অথচ পর্দাহীনতার দরুন সমাজে যে অবক্ষয় হচ্ছে তাতে নারীদের যে ভয়াবহ অধ:পতন ঘটছে সে ব্যাপারে তাদের কোন মাথা ব্যাথা নেই। কারণ, তাদের উদ্দেশ্য প্রগতির শ্লোগান দিয়ে নারীদেরকে বিপর্যয়ের মুখে ঠেলে দেওয়া। আজ সর্বজন স্বীকৃত যে, বর্তমান সমাজে যতগুলো অঘটন ঘটছে তার অধিকাংশগুলোর পিছনেই নারীর পর্দাহীনতার সম্পর্ক রয়েছে। পর্দাহীনতার কারণে আজ আমাদের সমাজের রন্দ্রে রন্দ্রে বিষ বিক্রিয়া শুরু হয়েছে, ধ্বংস হচ্ছে উঠতি যুবকদের নৈতিকচরিত্র। ইভটিজিং, এসিড নিক্ষেপ,ধর্ষণ, পরকীয়া প্রেম, নারী অপহরণ, অবাধ যৌনতা এসবই নারীর পর্দাহীনতার কারণে ঘটে চলছে।
পর্দার সুফল: পর্দাশীল রমনী পরিপূর্ণ সামাজিক নিরাপত্তা লাভ করে। ইভটিজিং বন্ধ করার সবচেয়ে বড় হাতিয়ার হলো ইসলামী পর্দা প্রথা। এটি মুসলিম মেয়েদের জন্য সুনির্দিষ্ট ইউনিফর্ম, ইসলামের বিধান পর্দাকে কোন সরকার বা সংস্থা আইন করে নিষেধ করতে পারে না। সম্প্রতি আমাদের দেশের হিজাব নিয়ে যে, বাক বিতন্ডা চলছে তার কোনো সুযোগ নেই। পর্দার মাঝে মেয়েদের মর্যাদা সুরক্ষিত। পর্দা নারীর সম্ভ্রম রক্ষা করে। পর্দা যুবকদের লোলুপ দৃষ্টির যন্ত্রণা থেকে বাঁচায়।
সর্বোপরি কথাহলো খারাপির মূল উৎস হলো পর্দাহীনতা। তাই আসুন, সকলে আল্লাহ ও রাসূলের আদেশ মেনে সুন্দর পৃথিবী গড়ি। যেখানে থাকবেনা, প্রগতির নামে দুর্গতির কোন লেশ, থাকবেনা নারী স্বাধীনতার নামে উলঙ্গপনার প্রতিযোগিতা ও কুৎসিত চিত্র। আমীন!

﻿রস+আলো অনেক দিন ধরে পড়ছি এবং রসের সঙ্গে ঝিকিমিকি আলোও দেখছি; কিন্তু সামনে তো শীতকাল। অনেক খেজুর রস পাওয়া যাবে। তাই রস+আলো না লিখে রস+ভাঁপা পিঠা হলে ভালো হতো না?
মো. হাসান
নাজিরহাট কলেজ, চট্টগ্রাম
 অবশ্যই ভালো হবে। কিন্তু কেউ যদি পিঠা মনে করে খেয়ে অসুস্থ হয়ে পড়ে, সেই রিস্ক কে নেবে? 

বি.স. ভাইয়া, আমি যদি সব বিভাগে পোস্টকার্ড পাঠাই তাহলে কোনো সমস্যা হবে?
মো. সুজাউদ্দিন
বিবিরহাট, চট্টগ্রাম
 কার সমস্যার কথা বলছেন? আমাদের, না পোস্ট অফিসের, নাকি আপনার নিজের? আমাদের কোনো সমস্যা নেই। পোস্ট অফিসের কোনো সমস্যা থাকলেও থাকতে পারে। 

বি.স. ভাইয়া, আপনার বিরুদ্ধে একটা অভিযোগ আছে। আপনি অনেকের দুলা...। আর তাই তাদের লেখাও বেশি বেশি ছাপেন। অভিযোগটা কি মিথ্যা? চুপিসারে একটা কথা বলি, আমার চিঠি যদি ছাপেন, তাহলে আপনাকে দুলা... ডাকতে আমারও কোনো আপত্তি থাকবে না।
সুমন ইসলাম
কান্দিরপাড়, লাকসাম রোড, কুমিল্লা
 দেখুন, কে কী ডাকে আমাকে, তা নিয়ে আমি মাথা ঘামাই না। পুরো অফিসে এসি তো! এ ছাড়া কেউ যদি আপন ভেবে ডাকে, আমারও কোনো আপত্তি নেই। আপনি ডাকতে থাকুন।

﻿ খুবই সময়োপযোগী প্রশ্ন। এ জন্য আপনাকে সর্বশেষ পাঠকসংখ্যাটা বের করতে হবে। এরপর তার তিন নম্বর পৃষ্ঠাটা ভালো করে পড়তে হবে। সেখানেই বড় করে লেখা থাকে পাঠকসংখ্যার বিষয়। এবার পারবেন তো? 

আমি সেই দিন হব শান্ত, যেই দিন রস+আলোতে ছাপা হবে আমার লেখাটুকু! বি.স. ভাইয়া, বলতে পারেন আর কত দিন আমাকে অশান্ত থাকতে হবে?
মো. রোকনুজ্জামান
বিবেকানন্দ উচ্চবিদ্যালয়, টাঙ্গাইল
 সরি, আমি আসলে ডাক্তার নই। তাই আপনার এই শারীরিক সমস্যার সমাধান দিতে পারলাম না। আপনি বরং নেতা-নেত্রীদের সঙ্গে কথা বলে দেখতে পারেন। শান্ত-অশান্ত ব্যাপারটায় ওনারা সিদ্ধহস্ত।

বি.স. ভাইয়া, আপনি আমার চেয়ে অন্তত ৩০ বছরের বড়। কারণ, আমি এখনো স্কুলে পড়ি। তাই যতটা সম্ভব শ্রদ্ধা নিয়ে বলছি, আপনি কি আপনার সারা জীবন রস+আলো নিয়ে কাটিয়ে দেবেন? আপনার জীবনের মূল্যবান সময়গুলো এভাবে নষ্ট করবেন?
তাসনিম নাজ
অষ্টম শ্রেণী, মাধবী, পান্থপাড়া, যশোর
 আমি যদি তোমার চেয়ে ৩০ বছরের বড় হই, তাহলে তো তোমার জন্মই এখনো হয়নি। যা-ই হোক, আপাতত এর চেয়ে ভালো কিছু করার নেই বলে রস+আলোর পেছনে সময় নষ্ট করছি।

﻿মঙ্গলবার রাতে টকশোতে এই গল্প বলার পর যথারীতি যা হওয়ার তা-ই হয়েছে। চায়ের কাপে ঝড় ওঠার সঙ্গে সঙ্গে ঝড় উঠেছে ফেসবুক আর ব্লগে। তবে রাজনৈতিক মহলে ঝড় ওঠে যথারীতি ‘লেটে’। দুই দিন পর বৃহস্পতিবার দুপুরে আওয়ামী লীগের সংসদীয় দলের বৈঠকে সাংসদ গোলাম মাওলা রনীর উপস্থিতিতেই তাঁর সমালোচনা করেন প্রধানমন্ত্রী, অর্থমন্ত্রী, স্বরাষ্ট্রমন্ত্রীসহ আওয়ামী লীগের এক জ্যেষ্ঠ সাংসদ।
ওই ঝড় সম্পর্কে গোলাম মাওলা বলেন, ‘তোফায়েল আহমেদ প্রধানমন্ত্রীকে উদ্দেশ করে বলেন, “আমাদের দলের অনেকে টক শোতে যান। তাঁরা হার্ডলি দলকে সাপোর্ট করে কথা বলেন। কিন্তু আমাদের এক ছোট ভাই আছেন, তিনি ঘুরিয়ে-ফিরিয়ে এমনভাবে কথা বলেন, তাতে মন্ত্রীরা হাস্যরসের পাত্রে পরিণত হন। এমনকি তিনি প্রধানমন্ত্রীর বাঁশির গল্পও বলেছেন”।’ 
গোলাম মাওলা বলেন, ‘প্রধানমন্ত্রী জানতে চান, কে টক শোতে বাঁশির গল্প বলেছে? তখন আমি বলি, আমি বলেছি। তখন প্রধানমন্ত্রী জানতে চান, ‘তুমি এই গল্প কার কাছে শুনেছ?’ আমি বলি, অমুকের কাছে শুনেছি। তখন প্রধানমন্ত্রী বলেন, “তুমি পুরোপুরি সঠিক শোনোনি। ওই দৌড় প্রতিযোগিতা লেকের পাড়ে নয়, সেটা হয়েছিল একটা স্পোর্টস স্কুলে। আর তাতে সম্ভবত সাবের প্রথম হয়েছিল, কিন্তু আমি তো সাবেরকে মন্ত্রী বানাইনি”। প্রধানমন্ত্রী হাসিমুখেই এসব কথা বলছিলেন।’
গোলাম মাওলার বিবরণ অনুযায়ী, এ সময় অর্থমন্ত্রী বলেন, ‘রনী আমাকে নিয়েও অনেক কথা বলেন। আমি কবিতা লিখি, শেয়ারবাজার ইত্যাদি নিয়ে। কিন্তু রনী কে? আমি তো রনী নামে আমাদের কোনো এমপিকে চিনি না।’ এরপর স্বরাষ্ট্রমন্ত্রী বলেন, ‘রনী আমার পারফরমেন্স নিয়েও কথা বলেছেন।’
অবশ্য অন্য একাধিক সাংসদ বলেছেন, অর্থমন্ত্রী রনীকে ‘স্টুপিড’ বলে মন্তব্য করেছেন। সূত্রগুলো জানায়, এ পর্যায়ে প্রধানমন্ত্রী বলেন, ‘রনীর শ্বশুর বিএনপি করে। বিএনপি ক্ষমতায় এলে তিনি এমপি হবেন। ওর চিন্তা কী! আর রনী চলে পার্থের (বাংলাদেশ জাতীয় পার্টি বিজেপির চেয়ারম্যান আন্দালিব রহমান পার্থ) সাথে।’ এই কথাগুলো বলে বৈঠকে উপস্থিত শেখ হেলাল উদ্দিনের দিকে ইঙ্গিত করে প্রধানমন্ত্রী আরও বলেন, ‘পার্থর শ্বশুর বড় নেতা। খালাও নেতা।’
গোলাম মাওলা দাবি করেন, ‘এ পর্যায়ে প্রধানমন্ত্রী বলেন, “আমার যত বড় আত্মীয়ই হোক না কেন, যারা আমার পরিবারের সঙ্গে বেঈমানি করেছে, তাঁদের ক্ষমা নেই”।’

﻿ঋতু সাত্তার। প্রাচ্যনাটের নিয়মিত কর্মী। দলের চলতি সব কয়টা প্রযোজনাতেই তিনি কাজ করছেন। দলের বাইরেও রিপার্টরি থিয়েটারে তাঁকে কাজ করতে দেখা যায়। প্রাচ্যনাটের সব শেষ প্রযোজনা মায়ের মুখ নাটকেও তিনি অভিনয় করেছেন। আজকের পাঁচ প্রশ্নের উত্তর দিয়েছেন তিনি। 

সম্প্রতি মঞ্চে এসেছে ‘মায়ের মুখ’ নাটকটি। নাটকটিতে আপনি একজন বৃদ্ধার চরিত্রে অভিনয় করেছেন। চরিত্রটি করার আগের অভিজ্ঞতা সম্পর্কে বলুন।
আমি এ পর্যন্ত মঞ্চে টানা প্রায় ১৩টি নাটকে অভিনয় করেছি। সব নাটকে আমার চরিত্রের ভিন্নতা আছে। তবে মায়ের মুখ নাটকটির চরিত্র একবারেই ভিন্ন। পরিপূর্ণ একজন বৃদ্ধা চরিত্রে আমি কাজ করেছি। মঞ্চে চরিত্রটি ফুটিয়ে তোলাও কম কষ্টকর ছিল না। সত্যি কথা বলতে কী, চরিত্রটি তুলে আনার পেছনে আমার দাদি, নানিকেও অনুসরণ করেছি। বৃদ্ধ হয়ে গেলে মানুষ যে একা হয়ে যায়, তা এ চরিত্রটিতে দেখানো হয়েছে। বৃদ্ধ মানুষ শেষ বয়সে ছেলেমেয়েদের সঙ্গ চায়। আমি বাস্তবে দেখেছি আমি যখন নানিবাড়িতে যেতাম, নানি আমাকে জড়িয়ে ধরে কাছে টেনে নিতেন। তাঁর একাকিত্বের অনুভবটা আমি বুঝতে পারতাম। আমরা সবাই হইচই করে ঘুরে বেড়াতাম আর নানিকে একা একা ঘরে বসে থাকতে দেখতাম। এসব বিষয় মাথায় নিয়েই আমি চরিত্রটি করেছি। 
চরিত্রটিতে দর্শকের সাড়া কেমন?
আমরা নাটকটির দুটি কারিগরি মঞ্চায়ন, একটি প্রিমিয়ার শো এবং দর্শকের জন্য গত মাসে মাত্র একটা প্রদর্শনী করেছি। ৮ অক্টোবর ছিল প্রদর্শনীটি। ওই দিন নাটক শেষে তারিক আনাম খান, ইসরাফিল শাহিন, ত্রপা মজুমদার, আপন আহসানসহ অনেকেই গ্রিনরুমে এসে আমাকে প্রশংসা করে আশীর্বাদ করে গেছেন। আমি থিয়েটারের বড় বড় মানুষের প্রশংসা পেয়ে ধন্য হয়েছি। আরও এগিয়ে যাওয়ার সাহস পেয়েছি।
আপনি দলের চলতি প্রায় পাঁচটি নাটকে নিয়মিতই অভিনয় করছেন। টেলিভিশনেও। দুই মাধ্যমেই নিয়মিত কাজের ক্ষেত্রে সময়টা কীভাবে বের করে নেন?
প্রতি মাসে মঞ্চে তিন-চারটি প্রদর্শনী থাকে। এ জন্য আমাকে মহড়া থেকে শুরু করে প্রদর্শনীর দিন পর্যন্ত সময় দিতে হয়। এ সময়ের মধ্যে টেলিভিশন নাটকে শিডিউল থাকলে, নাটকের পরিচালকের সঙ্গে বিষয়টি আলাপ-আলোচনা করে নিয়ে কাজ করি। এ কারণে কোনো কোনো সময় টেলিভিশন নাটকের জন্য হয়তো দিনের একটা শিফট কাজ করে বাকি সময়টা থিয়েটারের জন্য দিই। সেই ক্ষেত্রে আমরা যারা নিয়মিত মঞ্চে কাজ করি, তাদের জন্য টেলিভিশনের পরিচালকেরা ইতিবাচকভাবেই আমাদের থিয়েটারের কাজের ক্ষেত্রে বিবেচনা করে কাজ করেন। তবে কোনো কোনো সময় একটু চাপ পড়ে। কোনো কোনো প্রদর্শনীর আগে মহড়াটা করা হয় না। মোটকথা, টেলিভিশনের কাজ করতে গিয়ে থিয়েটারের কাজে তেমন একটা ঝামেলা হয় না।
অভিনয়ের ক্ষেত্রে আপনার কোনটি বেশি পছন্দ—টেলিভিশনে নাকি মঞ্চে?
এভাবে আলাদা করে পছন্দের কথা বলা যাবে না। সে ক্ষেত্রে স্বাচ্ছন্দ্যবোধের কথা বলা যায়। আমি দীর্ঘদিন ধরে থিয়েটারে কাজ করছি, সেখানকার টান অন্য রকমের। টানটা একটু বেশিই। তবে ক্যামেরার সামনের কাজেও অনুভূতি অন্য রকমের। এখানে অভিনয়টা আমি শিখছি। ফলে এখনকার কাজের ক্ষেত্রে আমার মধ্যে একটা অন্য রকমের উন্মাদনা কাজ করে। তাই দুই মাধ্যমে কাজের ক্ষেত্রে কোনটি প্রথম বা কোনটি দ্বিতীয়, তা বলা যাবে না। 
কিন্তু মঞ্চের অনেক বড় বড় অভিনেতা-অভিনেত্রী টেলিভিশন কাজের কারণেই মঞ্চ ছেড়ে দিয়েছেন। এ ব্যাপারে আপনি কী বলবেন?
আমি মনে করি, দুই মাধ্যমেই অভিনয় এক ও অভিন্ন। আমরা যখন যে মাধ্যমে কাজ করছি, জান -প্রাণ দিয়েই করছি। কেউ মঞ্চে করছেন, কেউ করছেন না। এসব বিষয়ে আমার কোনো অভিযোগ বা অনুযোগ নেই। আর মঞ্চে করছে না—এ জন্য তো দোষের কিছু নেই। না পারলে তো আর কিছু করার নেই। মঞ্চে একজন অভিনেতা- অভিনেত্রী দর্শকের সামনে সরাসরি অভিনয় ফুটিয়ে তোলার চেষ্টা করছেন, টেলিভিশনেও দর্শকের কথা মাথায় রেখেই তো অভিনয় করছেন। যাঁরা এখন মঞ্চে করছেন না, হতে পারে মঞ্চ থেকে তাঁরা যা চাচ্ছেন, তা পাচ্ছেন না। সবাই তো সবকিছু ছেড়ে কাজ করতে পারবেন না।

﻿কলম্বাস আমেরিকা আবিষ্কার করেছিলেন। আমি আবিষ্কার করছি নওরোজ ইমতিয়াজকে। নওরোজ বহুমাত্রিক প্রতিভার অধিকারী। তিনি ১৩ বছর ধরে আমার বন্ধু। এই দীর্ঘ ১৩ বছরে আমার একটিবারের জন্যও মনে হয়নি, তিনি এতখানি প্রতিভাধর। দিন গড়িয়েছে, আর্থিক ও সামাজিক মানদণ্ডে আমাদের বন্ধুত্বের বন্ধনটি ক্ষীণ থেকে ক্ষীণতর হয়েছে। এর প্রধানতম কারণ, নওরোজ দিনে দিনে বড় থেকে আরও বড় হয়েছে। আর আমি অজপাড়াগাঁয়ের ডাকবাক্সের মতো একই জায়গায় দাঁড়িয়ে আছি। জীবনটা বাংলা সিনেমার মতো নয় যে চৌধুরী সাহেবের ছেলে রাজ্জাকের সঙ্গে কমলাপুরের কুলি ইলিয়াস কাঞ্চনের বন্ধুত্ব হবে। বাস্তবতা অন্য রকম। কাজেই আমাদের পারস্পরিক সম্পর্ক এখন সয়াবিন তেল আর পানির মতোই ঘনিষ্ঠ। এক বোতলে রেখে দীর্ঘক্ষণ ঝাঁকাঝাঁকি করলে ক্ষণিকের তরে আমরা মিলেমিশে একাকার হয়ে যাই বটে, কিন্তু আলাদা হতে সময় লাগে না। 
সেদিন চায়ের দোকানে বসে আড্ডা হচ্ছিল নওরোজের সঙ্গে। এমন সময় নওরোজের একজন পুরোনো ক্লায়েন্ট কাম ভক্ত এসে নওরোজকে বলল, ‘আমার হাতটা দেখে দ্যান তো।’ নওরোজ গভীর মনোযোগের সঙ্গে হাত দেখে তার ভক্ত কাম কাস্টমারকে বিদায় করল। এরপর ভক্তি সহকারে আমি নিজের হাতখানা বাড়িয়ে দিলাম নওরোজের দিকে।
নওরোজ দীর্ঘক্ষণ আমার হাত দেখে আমার সম্পর্কে চারটি ভবিষ্যদ্বাণী করল:

ভবিষ্যদ্বাণী নম্বর ১
আমার চিন্তাভাবনা দারুণ রকমের গভীর কিন্তু সেই চিন্তাভাবনা গন্তব্যহীন, নিষ্ফল এবং লক্ষ্যচ্যুত।
আমার বক্তব্য
নওরোজের এই কথাটি শতকরা ১০০ ভাগ সত্যি। আজকের কথাই ধরা যাক, সকালে অফিসে বসে গভীরভাবে চিন্তা করে দেখলাম, এই রকম আবহাওয়ায় অফিসে বসে না থেকে এখনই বাসায় গিয়ে ঘুম দেওয়া হবে বুদ্ধিমানের কাজ। তাতে এক ঢিলে চারটি পাখি মারা সম্ভব হবে। ১. শরীর বিশ্রাম পাবে, ২. স্ত্রীকে বোঝানো যাবে, তাকে আমি সময় দিচ্ছি এবং এক টানে তার সব বকেয়া অভিযোগ শোনা যাবে, ৩. বাচ্চারা কোন ক্লাসে পড়ছে, কবে তাদের পরীক্ষা, তারা নতুন কী ছবি আঁকল—সব খোঁজ নেওয়া যাবে, এবং ৪. আমার জ্বর-আক্রান্ত জননীর শিয়রে খানিকক্ষণ বসে থেকে তাঁকে বোঝানো যাবে, এখনো তাঁকে আমি আগের মতোই ভালোবাসি, তাঁকে নিয়ে গভীর টেনশন করি। তাই অফিস বাদ দিয়ে ভরদুপুরে একজন সুনাগরিক তথা সুসন্তান হিসেবে তাঁর বিছানার পাশে গিয়ে বসেছি।
এই সুগভীর পরিকল্পনা থেকে আমি ঝড়ের বেগে অফিস থেকে বের হয়ে বাসে চড়ে বসলাম। পাশের যাত্রীকে বললাম, ‘ভাই, মিরপুর আসলে ডাক দিয়েন।’ তারপর আমি গভীর ঘুমে তলিয়ে গেলাম। ফোনের শব্দে কারওয়ান বাজারের কাছাকাছি এসে ঘুম ভাঙল এবং আমি বিনা প্ররোচনায় বাস থেকে নেমে কুকার্স সেভেনে ঢুকে লাঞ্চ করলাম এবং এবিসি রেডিওর নিচের চায়ের দোকানে আড্ডায় বসে পড়লাম। সেখান থেকে গেলাম ক্যান্টনমেন্ট। ক্যান্টনমেন্ট থেকে গেলাম মিরপুর রূপনগর। কোথায় গেল বিশ্রাম, কোথায় গেল স্ত্রী-কন্যা-পরিবারকে সময় দেওয়া।

ভবিষ্যদ্বাণী নম্বর ২
অতীতের মতো আমার ভবিষ্যৎজীবনও হবে সমস্যাসংকুল এবং বেদনাদায়ক।
আমার বক্তব্য
নওরোজের এ কথাটিও হাড়ে-মাংসে ঠিক। আমার মনে পড়ে গেল শৈশবের কথা। তখন ক্লাস ফোর কি ফাইভে পড়ি। সবে জীবন সম্পর্কে একটা ধারণা তৈরি হচ্ছে। কী রকম ধারণা? ছোট্ট একটা উদাহরণ দিই। ঈদ যে অত্যন্ত আনন্দময় একটি উৎসব, নতুন কাপড় কেনার বাইরেও যে এই দিনে অনেক কিছু উদ্যাপন করার থাকে, তা সেই বছরই বুঝলাম। কাজেই, ঈদ আসার মাস দুয়েক আগেই স্কুলের বন্ধুদের সঙ্গে বিশদ পরিকল্পনা করলাম, এবারের ঈদে কী কী মজা করব। যথাসময়ে ঈদ এল। ঠিক ঈদের আগের দিন আমার নানি মারা গেলেন। তিনি মারা যান ঢাকা মেডিকেল কলেজে। আমরা লাশ নিয়ে ঈদের দিন ছুটলাম মানিকগঞ্জে। ঈদ কাটল লাশের ট্রাকে। ঈদের আনন্দ জীবন থেকে স্থায়ীভাবে মুছে গেল, কেননা ঠিক তার পরের ঈদেই, ঠিক ঈদের দিন সকালে নানা মারা গেলেন। অভাগা যেদিকে তাকায়, সমুদ্র সেখানে শুকিয়ে যায়। আমি তাকালে সমুদ্রে আরও ভয়ংকর কাণ্ড ঘটে, সমুদ্রে সুনামি হয়। মাঝেমধ্যে নিজেকে পাঁচ টনি ট্রাকের ফুয়েল ট্যাংকের মতো মনে হয়, যেখানে লেখা আছে, ‘জন্ম থেকে জ্বলছি’। আশা করি, আমার বাকি জীবনটা আর ব্যাখ্যা করতে হবে না।

ভবিষ্যদ্বাণী নম্বর ৩
আমার আয়ু খুব অল্প। ৪৫ বছর বয়সে আমি রোগে ভুগে মারা যাব। ভাগ্য অনুকূলে থাকলে আমি আরও পাঁচ বছর অসুস্থ অবস্থায় বেঁচে থাকব, ৫০-এ এসে মরব।
আমার বক্তব্য
আমি খুব ভীতু ধরনের মানুষ। তদুপরি হূদেরাগ থেকে শুরু করে নানা রোগে আক্রান্ত। হয়তো আরও একটু বেশি বাঁচতাম। এই ভবিষ্যদ্বাণীর পর বেঁচে থাকার জন্য ন্যূনতম যে মানসিক জোর দরকার, সেটি সম্পূর্ণ শূন্যের কোঠায় নেমে এসেছে। আমি ঠিক সময়ে মরে নওরোজের জ্যোতিষ ক্যারিয়ার উজ্জ্বল করতে সক্ষম হব বলে আমার দৃঢ় বিশ্বাস।

ভবিষ্যদ্বাণী নম্বর ৪
এটিই হচ্ছে সবচেয়ে ভয়ংকর ভবিষ্যদ্বাণী। মিতুই আমার জীবনের সর্বশেষ নারী। এরপর আমার কোনো নারীযোগ নেই।
আমার বক্তব্য
আমি ৪৫ বছরও বাঁচতে চাই না। আয়ু আরও কমুক। এত আয়ু দিয়ে আমি কি ঘাস কাটব?
নওরোজের এই ভবিষ্যদ্বাণীর পর আমি খুব মুষড়ে পড়লাম। শুধু আমি না, আসরে উপস্থিত অন্যরাও বেশ গম্ভীর হয়ে গেলেন। সবচেয়ে বেশি ভেঙে পড়ল নওরোজ নিজে। বলল, ‘স্যরি, দোস্ত। তোর ভাগ্যের ওপর আমার কোনো হাত নাই। হাতে যা লেখা ছিল, আমি শুধু তা-ই বলেছি।’
আমি বললাম, ‘৪৫ বছরে যদি মৃত্যু হয়, তাহলে তো সময় বেশি নাই। এখনই সব গুছিয়ে ফেলা উচিত।’
নওরোজ খানিকক্ষণ মাথা নেড়ে বলল, ‘আসলেই গুছিয়ে ফেলা দরকার। মানে, আমি বলছি না তুই ৪৫ বছরেই মরবি, তার পরও একটা প্রিপারেশন নিয়ে রাখা ভালো। বলা তো যায় না...মানে...তোর ভালোর জন্য বলছি।’
আমি আবারও বললাম, ‘মিতুই আমার জীবনের শেষ নারী? আর কোনো মেয়ে আসবে না?’
নওরোজ দৃপ্ত ভঙ্গিতে বলল, ‘এটা তো বোঝার জন্য হাত দেখার দরকার নেই। এমনিই বলা যায়। তোর কাছে মেয়েরা আসবে কেন? মানে আমি বলছি না, তুই খারাপ বা তোর চেহারা খারাপ। কিন্তু আসলে দোস্ত, কোনো মেয়ে তোর প্রেমে পড়বে—এমন কোনো গ্রাউন্ড তো নেই আসলে।’
আমি থ মেরে খানিকক্ষণ বসে রইলাম। নওরোজও ঝিম ধরে বসে রইল। এমন সময় আড্ডার উপস্থিত এক দয়ালু লোক বলল, ‘আচ্ছা নওরোজ ভাই, উনার কি আর কোনো উপায় নাই? মানে, দেখেন না, কোনোভাবে যদি ভাগ্যটা একটু চেঞ্জ করা যায়।’
নওরোজ তখন জানাল, ‘হ্যাঁ। ভাগ্য বদলানোর একটা বৈজ্ঞানিক উপায় আছে। ধরেন, রবি যদি এখন থেকে আগামী পাঁচ বছর ইট ভাঙার কাজ করে, তাহলে ওর হাতের রেখা বদলে যাবে। হাতের রেখা বদলানো মানে ভাগ্য বদলানো। কাজেই তখন অটোমেটিক হাতের রেখার সঙ্গে সঙ্গে ভাগ্য বদলে যাবে। অবশ্য ভাগ্য বদলানো মানে যে ভাগ্য ভালো হওয়া, তা নয়। আরও খারাপও হতে পারে।’
এতক্ষণে আমি আশার আলো দেখতে পেলাম। আমি ঠিক করেছি, আমি ঝুঁকি নেব। যে করেই হোক, হাতের রেখা বদলাব, ভাগ্য বদলাব। তাতে আমার দুর্গতি বাড়ে বাড়ুক; কিন্তু আমি রিস্ক নেবই। নো রিস্ক, নো গেইন। তবে ইট ভাঙার কাজ আমি করব না। শারীরিক পরিশ্রমের কারণে এই কাজ আমার দ্বারা সম্ভব নয়। আমি অন্য উপায় ইতিমধ্যে চিন্তা করে বের করেছি। (লক্ষ করুন, নওরোজ বলেছে, আমার চিন্তাধারা মারাত্মক রকমের গভীর)। আমি হাত কচলাব। হাত কচলে কচলে ভাগ্যরেখা বদলে ফেলব।

﻿মুনতাসীর মামুন, ঢাকা বিশ্ববিদ্যালয়ের ইতিহাস বিভাগের অধ্যাপক, গবেষক ও ইতিহাসবিদ। কেবল ইতিহাস নয়, লিখেছেন প্রবন্ধ, অনুবাদ, গল্প, কিশোর সাহিত্যসহ নানা বিষয়ে। একুশে পদক, বাংলা একাডেমী পুরস্কারসহ পেয়েছেন নানা পুরস্কার।

নানামুখী পড়া
একসঙ্গে একাধিক বই পড়ার কারণে নানা বিষয় নিয়েই পড়া হয়। বর্তমানে পড়ছি জন সিম্পসনের আত্মজীবনীমূলক একটি বই, যেখানে তাঁর সাংবাদিকতা জীবনের নানা অভিজ্ঞতাকে গুরুত্ব দেওয়া হয়েছে। এ ছাড়া বার্মা নিয়ে গবেষণাধর্মী একটা বই পড়ছি। বার্মার অভ্যন্তরীণ বিষয় এখানে মুখ্য। নাগিব মাহফুজের হারাফিস নামের উপন্যাসটি পড়ছি। কায়রোর কাহিনিনির্ভর বই। এ ছাড়া পাবলো নেরুদার স্ত্রীর আত্মজীবনী পড়তেও বেশ লাগছে।
কাজের অনুষঙ্গ যখন গান
যেকোনো কাজের সঙ্গেই গান চলে। তাই গানকে কাজের অনুষঙ্গ বলাই ভালো। সকালে নাশতা করতে বসলেই টেলিভিশনে গানের আসর শুনি। সকালে রবীন্দ্রসংগীত কিংবা হালকা ধাঁচের গান বেশি ভালো লাগে। ইংরেজি ফোক গান কিংবা মোজার্ট ভালো লাগে। যখন একা থাকি, তখনো গান শুনি। গান কাজের মৌনতা ভাঙায় না।
অস্কারের ছয়
অস্কারের জন্য মনোনীত মোট ছয়টি ছবির সব কটিই দেখেছি। তবে সবচেয়ে ভালো লেগেছে ব্ল্যাক সোয়ান সিনেমাটা। এ ছাড়া মুক্তিযুদ্ধের ওপর নির্মিত গেরিলা সিনেমা দেখেছি। গেরিলা দেখে মনে হয়েছে মুক্তিযুদ্ধ বুঝি আবার এল। দেখেছি, লালনের ওপর নির্মিত মনের মানুষ।
১২ খণ্ডে মুক্তিযুদ্ধ কোষ
একসঙ্গে পড়ার মতো একসঙ্গে কয়েকটি বই লেখার কাজ করছি। মুক্তিযুদ্ধে সারা বিশ্বের মানুষের ভূমিকা কেমন ছিল, এ বিষয়ে একটি বই লিখছি। শান্তি কমিটির কার্যক্রম-বিষয়ক একটি বই লিখছি। এ ছাড়া বড় পরিসরে এবং দীর্ঘ সময়ে লেখার কাজ করছি ১২ খণ্ডে মুক্তিযুদ্ধ কোষ। নয় মাস ধরে মুক্তিযুদ্ধ চলাকালে বিভিন্ন ঘটনানির্ভর এই বই। পাশাপাশি করছি সংকলন এবং বেশ কিছু বই সম্পাদনার কাজ।
বিস্ময়ের ঘোর কেটেছে
একটা সময় ঘুরতে খুব পছন্দ করতাম। তারুণ্যভরা জোয়ারে যেখানেই বেড়াতে গিয়েছি, চোখ মেলে দেখেছি। বিস্মিত হতাম। কিন্তু এখন বিস্ময়ের ঘোর কেটে গেছে। দেশের বাইরের কথা বললে ইউরোপের সব শহর একই রকম। আবার প্রাচ্য ও পশ্চা ৎ একই আদলে এগিয়ে যাচ্ছে। কোনো শহরের মাঝে বৈচিত্র্য খুঁজে পাই না। তবে একমাত্র আমস্টারডামকে অন্য রকম মনে হয়। মনোরম শহর বলা যায় একবাক্যে।

﻿হঠাৎ করেই বাজারের সব চিনি নিখোঁজ হয়ে গেছে। এখন যদিও কিছুটা স্বাভাবিক হয়ে আসছে, কিন্তু রমজান মাসে এ রকম ঘটনা আবার হয়ে থাকলে আপনার চিনির সংকটে কীভাবে ঘরে বসেই বিকল্প পদ্ধতিতে চিনি তৈরি করতে পারবেন, সেই রেসিপি দিচ্ছেন শাত শামীম 

টকিং কনভার্টেড সুগার
উপকরণ: মিষ্টভাষী নারীর আধা ঘণ্টার কথা, অনুমোদিত পলিথিন, একটি কড়াই ও আধা লিটার পানি।
প্রণালি: প্রথমে একজন মিষ্টভাষী নারীকে আধা ঘণ্টা ধরে অবাধে মিষ্টি মিষ্টি রোমান্টিক কথা বলতে দিন। সেই কথা একটা পলিথিনে জমা করুন। মিষ্টি কথাভর্তি পলিথিন ১০ মিনিট ফ্রিজে রেখে ঠান্ডা করে তারপর চার মিনিট ওভেনে রাখুন। এবার সতর্কভাবে পলিথিনের মুখ খুলে সেখানে আধা লিটার পানি মিশিয়ে ভালো করে ঝাঁকাতে থাকুন। মিশ্রণটি এবার একটা কড়াইয়ে রেখে চুলা জ্বালিয়ে ঢেকে দিন। ১৫ মিনিট পরে পানি উড়ে গিয়ে ঝরঝরে চিনি পেয়ে যাবেন।
পরিবেশন: এই চিনি উঠতি তরুণ আর পড়ন্ত ডায়াবেটিস আক্রান্ত রোগীদের সেবনযোগ্য।

ডিজিটাল সুগার
উপকরণ: ইন্টারনেট সংযোগসহ কম্পিউটার, লেজার কালার প্রিন্টার, এক মণ পানি, বাসায় গ্যাসের চাপ কম থাকলে সিলিন্ডার গ্যাস। 
প্রণালি: ইন্টারনেট সংযোগসহ কম্পিউটারের সামনে বসে চোখ বুজে ভাবুন। গোটা দুনিয়ার সব তারকার মধ্যে কার কার চেহারা আপনার মিষ্টি লাগে? ২০ জনের একটা তালিকা করে পর্যায়ক্রমে গুগল ইমেজে সার্চ দিন এবং প্রত্যেকের একটা করে ছবি নিয়ে কালার প্রিন্ট নিন। বড় পাত্রে এক মণ পানি দিয়ে একে একে সব কটি ছবি ছেড়ে দিন। ১৪ ঘণ্টা ভিজিয়ে রাখার পর চুলায় চার ঘণ্টা রাখুন। তারপর এই পদ্ধতিতে আপনি একবারে ৩০ কেজি চিনি পাবেন! (বিপরীত লিঙ্গের ছবি নির্বাচনে উত্তম ফল হবে)
পরিবেশন ও ব্যবহার: আবাল-বৃদ্ধ-বনিতা সবার জন্য সমান কার্যকর! যাবতীয় মিষ্টান্ন তৈরিতে অধিক উপযোগী।

﻿ এই যে ভাই, আপনি কি বাঁশের কারবার করেন?
 জি না।
 তাহলে এতগুলো বাঁশ নিয়ে বসে আছেন যে? 
 আছে, একটা বিশেষ কাজ আছে।
 ওহ! আপনি কি তাহলে আরেকটা বাঁশের কেল্লা তৈরির কথা ভাবছেন?
 না, না, ওই রকম কিছু না। অন্য রকম একটা কাজ আছে।
 তাহলে কি কোনো লাঠিয়াল বাহিনী তৈরির কথা ভাবছেন? এই জমি-টমি দখল...
 না রে ভাই। আমাকে দেখে কি এই রকম মনে হয়?
 না না স্যরি। আসলে আপনি বিষয়টা বলে ফেললেই পারেন, এতগুলো বাঁশ দিয়ে আপনি করবেনটা কী? 
 শোনেন, এতগুলো বাঁশ আড়াই বছর ধরে জমাইছি। আগামী আড়াই বছরে আরও কিছু বাঁশ জমবে। এরপর সব কটা বাঁশ দুই বছর পর একসাথে ফেরত দিমু। ২০ বছর ধরে এটাই তো করে আসছি।
ডাকযোগে পাওয়া
মতামতের জন্য সম্পাদক ছাড়া বাকি সবাই দায়ী
বি.স. ভাইয়া, আমি বোধহয় আর বাঁচবো না। এতে আমার কোন দুঃখ নাই। কিন্তু আমার হবু স্ত্রীর জন্য মায়া হয়। তার কী হবে?
জহির উদ্দিন লস্কর
কুমিল্লা বিশ্ববিদ্যালয়, কুমিল্লা।
 দুনিয়া থেকে যখন যেতেই হবে তখন আর এত মায়া রেখে কী লাভ! 

বরই আশাবাদী হইয়া খাতা কলম লইয়া, বি.স. ভাইয়ার কাছে লিখিতে বসিয়া গেলাম। রমজান আসিয়া গিয়াছে। আর রমজানে আমাদের পরান পাখিও বাহির হইবার যোগার। কেনো? কেনো আবার! বাজারে জিনিসপত্রের যে ঊর্ধমূল্য! যে গতিতে আমাদের দেশে জিনিসপত্রের দাম বাড়ে সেই গতিতে একখানা রকেট পাঠালে বোধকরি এতদিনে শনিগ্রহে গিয়ে পৌঁছে যেতো! বি.স. ভাইয়া, এই গতিকে কি কোনভাবে কাজে লাগানো যায় না?
আশরাফুল আলম
আনন্দমোহন কলেজ, ময়মনসিংহ।

 অবশ্যই এই গতিকে কাজে লাগানো যায়। কিন্তু সমস্যা হচ্ছে এই গতিকে কাজে লাগানোর কথা ভাবলে সবার আগে আবার বাজারের কথা মাথায় আসে। বোধহয় গতি কাজে লাগাতে গিয়েই বাজারের আজকের এই দশা!

ভাইয়া আমার বৃহস্পতি এখন তুঙ্গে। চারপাশ থেকে প্রচুর প্রেমের অফার আসছে। যাদের হূদয় এ বর্ষাতেও শুকিয়ে মরুভূমি তারা অতিসত্ত্বর আমার সঙ্গে দেখা করতে পারেন। তবে হালকা রিস্ক আছে! প্রেম বিষয়ক ব্যাপার তো!
সোহেল নওরোজ
বাংলাদেশ কৃষি বিশ্ববিদ্যালয়, ময়মনসিংহ।

 এই দ্রব্যমূল্যের ঊর্ধগতির দিনে কারো বৃহস্পতি তুঙ্গে শুনে হিংসাই লাগছে। যাইহোক, ছেপে দিলাম। এবার ঠেলা বুঝুন।

﻿পাশের ছবিটি থিয়েটার আর্ট ইউনিটেরতৃণপর্ণে শাল মঞ্জরি নাটকের। আন্তন চেখভের দ্য চেরি অর্চার্ড অবলম্বনে নাটকটির নির্দেশনা দিয়েছেন কামালউদ্দিন নীলু।
নাটকটির ছবিতে দেখা যাচ্ছে রোকেয়া রফিক বেবীর সঙ্গে চন্দন রেজাকে। বেবীর চরিত্রের নাম রানি সুলতানা। নবাবের মেয়ে। আর চন্দন রেজার চরিত্রের নাম লোকমান। নবাববাড়ির কেয়ারটেকার।
নবাব পরিবারের সদস্যরা একসময় বিদেশ গিয়ে বসবাস শুরু করে। আস্তে আস্তে নবাববাড়ির সেই হাঁকডাক কমে আসে। নিলামে ওঠার উপক্রম হয় নবাববাড়ি আর নবাবের জায়গাজমি। এমন একটা গল্প নিয়ে এ নাটক। ছবিটির মুহূর্তের কথা বলতে গিয়ে রোকেয়া রফিক বেবী বলেন, দীর্ঘদিন পর সুলতানা বাইরে থেকে দেশে আসে। এসেই কেয়ারটেকার লোকমানকে বিভিন্ন দিকনির্দেশনা দিতে থাকে। এদিকে লোকমান সব নির্দেশনা মানতে চায় না। তত দিনে লোকমান অনেক টাকাপয়সার মালিক হয়ে গেছে। নবাববাড়ি নিলামে উঠবে, তা নিলামে কেনার প্রস্তুতি নিচ্ছে লোকমান। সে ব্যাপারে দুজনের মধ্যে বাগিবতণ্ডা হচ্ছে। ছবিতে তা দেখা যাচ্ছে।
নাটকটি প্রথম মঞ্চে আসার সময়ের স্মৃতির কথা বলতে গিয়ে রোকেয়া রফিক বেবী বলেন, ‘নাটকটি প্রথম মঞ্চে আসার আগে আমরা ইস্কাটনের বালক বিদ্যালয়ে মহড়া করতাম। এই নাটকের মহড়ার অভিজ্ঞতা একটু অন্য রকমের। এস এম সোলায়মান মারা যাওয়ার পর প্রথম দলের বাইরের কোনো নির্দেশককে দিয়ে আমরা কাজ করি। এ ছাড়া নাটকটি মহড়ার আগেই শুধু পাণ্ডুলিপি ঠিকঠাক করতে প্রায় দেড় মাস লেগেছিল। মহড়া করে বাসায় ফিরতে প্রতিদিনই রাত ১২টা-একটা বেজে যেত।’
খুবই ভালো নাটক ছিল এটি। জাঁকজমক ও বড় ক্যানভাসের ছিল এটি। বর্তমান সময়ে নতুন ছেলেমেয়েদের দিয়ে নাটকটি করা সম্ভব নয়। বলছিলেন চন্দন রেজা।
এ পর্যন্ত নাটকটির ২১টি প্রদর্শনী হয়েছে। ২০০৫ সালের ৭ ডিসেম্বর মহিলা সমিতি মিলনায়তনে এর উদ্বোধনী মঞ্চায়ন হয়। থিয়েটার আর্ট ইউনিটের এটি নবম প্রযোজনা।

﻿শ্রদ্ধেয় উপদেশ ভাই,
অনেক দুঃখে এই চিঠি লিখছি, আশা করি, আপনি আমাকে সাহায্য করতে পারবেন। কদিন আগের কথা, সকালে অফিসে যাওয়ার সময় ঘরে আমার স্বামীকে রেখে যাই। সে তখন টিভি দেখছিল। যা হোক, গাড়িতে উঠলাম। মাইল খানেক যাওয়ার পরই বিগড়ে গেল গাড়িটা। কী করি, ফিরে চললাম বাসার দিকে, স্বামীর সাহায্যের আশায়। ঘরে পা রাখতেই মাথাটা ঘুরতে লাগল। বিশ্বাস করতে পারলাম না নিজের চোখকে! দেখি, আমার স্বামী সোফায় বসে দাঁত কেলিয়ে হাসছে, পাশে ঘনিষ্ঠ হয়ে বসে আছে পাশের বাসার এক মেয়ে! দুঃখে বুকটা ফেটে গেল।
আমার বয়স ৩২, স্বামীর ৩৪। আর পাশের বাড়ির ওই মেয়েটির বয়স ১৯। দশ বছর হয় আমাদের বিয়ে হয়েছে। স্বামীকে চেপে ধরতেই আমার পা ধরে বসল! বলল, গত ছয় মাস ধরে তাদের সম্পর্ক! উপদেশ ভাই, এখন আপনিই বলুন, আমি কী করতে পারি। এই বিপদ থেকে উদ্ধার করুন আমাকে!
ফৌজিয়া করিম
বনানী, ঢাকা

প্রিয় ফৌজিয়া,
গাড়ি স্টার্ট নেওয়ার পর কিছুদূর গিয়ে থেমে যেতে পারে ইঞ্জিনের বহুবিধ সমস্যার কারণে। সবার আগে আপনার গাড়ির ফুয়েল লাইন পরীক্ষা করুন। দেখুন সেখানে কোনো জায়গা ফুটো হয়েছে কি না। যদি তা ঠিক থাকে, তাহলে ভ্যাকুয়াম পাইপ ঠিক আছে কি না দেখে নিন। যদি সেটাও বহাল তবিয়তে থাকে তাহলে যাবতীয় তার পরীক্ষা করতে পারেন। যদি এদের সবগুলোই ঠিক থাকে তাহলে বুঝতে হবে ইনজেকটরে লো ডেলিভারি প্রেশারের কারণে আপনার ফুয়েল পাম্পে সমস্যা দেখা দিয়েছে।
আশা করি, আপনার সমস্যার সমাধান হবে।
উপদেশ ভাই

﻿লম্বা লাইন। সবাই দাঁড়িয়ে আছেন সারি বেঁধে। ধীরে ধীরে এগোচ্ছে লাইনটি। এক-একজন করে ঢুকছেন। ভেতরে নির্বাচনী কর্মকর্তারা বসে আছেন। একজন ভোটারলিস্টের সঙ্গে মিলিয়ে দেখছেন ভোটদাতার নাম-পরিচয় আর শনাক্তকরণ চিহ্ন। দ্বিতীয়জন হাতে লাগিয়ে দিলেন অমোচনীয় কালি। তৃতীয়জনের কাছ থেকে ব্যালট পেপার নেওয়ার কথা। এই ব্যালট পেপারেই সিল মেরে দেওয়া হবে ভোট। কিন্তু এ কী, ব্যালট পেপারের বদলে যে হাতে ধরিয়ে দেওয়া হলো মার্বেল! এ কি ভোট, নাকি ছেলেখেলা! ভোট দিতে এসে হাতে মার্বেল ধরিয়ে দেওয়া কেন? না, খেলার জন্য নয়; ভোটদাতার হাতে মার্বেল দেওয়া হয়েছে ভোটই দেওয়ার জন্য!
আপনার কাছে এই দৃশ্য অবিশ্বাস্য লাগতে পারে। কিন্তু এটাই ঘটেছে। তা-ও আবার কোনো যেনতেন অগুরুত্বপূর্ণ নির্বাচনে নয়; একটি দেশের জাতীয় নির্বাচনেই! মার্বেল দিয়ে ভোট দেওয়ার এই অভিনব কায়দা আমাদের শেখাল আফ্রিকার দেশ গাম্বিয়া। গত সপ্তাহে গাম্বিয়ার প্রেসিডেন্ট নির্বাচনে ব্যালট পেপারের বদলে ব্যবহার করা হয়েছে ছেলে-ছোকড়াদের খেলার উপকরণ কাচের মার্বেল। শুনে আপনার হাসি আসতে পারে। কিন্তু মাত্র আট লাখ ভোটারের ছোট্ট এ দেশটির শীর্ষ নির্বাচনী কর্মকর্তা স্যামবউসাং এনজি বলছেন, এটাই দেশটির অশিক্ষিত জনগোষ্ঠীকে গণতান্ত্রিক প্রক্রিয়ায় নিয়ে আসার সবচেয়ে ভালো উপায়। লেখাপড়ার কোনো বালাই এতে নেই। ভোট দেওয়াও খুব সহজ। তা ছাড়া এ নির্বাচনী প্রক্রিয়া খুবই সাশ্রয়ী। পরিবেশবান্ধবও।
ভোটের প্রক্রিয়াটি ব্যাখ্যা করা দরকার। প্রেসিডেন্ট নির্বাচনে দাঁড়িয়েছিলেন তিনজন প্রার্থী। তিনজন প্রার্থীর জন্য ভোটকেন্দ্রে রাখা হয়েছিল তিনটি টিনের ড্রাম। ভিন্ন ভিন্ন রঙের। সেই ড্রামের ওপর ছিল তিনজন প্রার্থীর ছবি ও প্রতীক। 
১৯৯৪ সালে রক্তপাতহীন অভ্যুত্থানের মাধ্যমে ক্ষমতায় আসা, চতুর্থ দফায় নির্বাচিত হওয়ার প্রতীক্ষায় থাকা প্রেডিডেন্ট ইয়াহইয়া জামেগর ড্রামের রং গাঢ় সবুজ। ৪৬ বছর বয়সী প্রেসিডেন্টের প্রধান প্রতিপক্ষ ওসাইনু ডারবোয়ের ড্রামের রং হলুদ। ৬৩ বছর বয়সী এই প্রার্থীর প্রতীক হলো করমর্দন। তৃতীয় প্রতিদ্বন্দ্ব্বী, ৫১ বছর বয়সী হামাত বাহের ড্রামের রং আকাশি, প্রতীক হলো গরু।
এবার ভোটদাতার কাজটি হলো খুব সহজ। নির্ধারিত মার্বেলের বাক্স থেকে একটা মার্বেল নিয়ে তাঁর পছন্দের প্রার্থীর ড্রামের ওপর রাখা ছিদ্র দিয়ে ফেলে দিতে হবে। ভোটদাতা মার্বেল ফেলার পর সেটি নল বেয়ে গড়িয়ে গিয়ে লাগবে ভেতরে রাখা সাইকেলের বেলের ওপর। ফলে টুং করে একটা শব্দ হবে। পোলিং এজেন্ট ও নির্বাচনী কর্মকর্তারা সেই টুং শব্দ শুনে নিশ্চিত হবেন, ভোট দেওয়া হয়েছে। তা ছাড়া কেউ যেন একটির বেশি মার্বেল ফেলতে না পারে, সে জন্যও এ ব্যবস্থা। তাতে টুং শব্দটা হবে একাধিকবার। বেলের গায়ে লাগার পরই মার্বেল জমা হবে নিচে। যেহেতু ধাতবের ড্রাম, দ্বিতীয় কোনো শব্দ যেন না হয়, এ জন্য ড্রামের নিচে রাখা আছে কাঠের গুঁড়া। শুধু তা-ই নয়, কোনো বিভ্রান্তি এড়াতে ভোটকেন্দ্রের ৫০০ মিটার আশপাশের এলাকায় নিষিদ্ধ করা হয়েছে সব ধরনের সাইকেল ও সাইকেলের বেল!
পরে মার্বেল গুনলেই বোঝা যাবে, কে পেয়েছে কত ভোট। এ ধরনের নির্বাচনীব্যবস্থা পৃথিবীতে আর কোথাও আছে বলে জানা নেই। তবে বিচিত্র এ ভোটব্যবস্থা নাকি দেশটিতে খুবই জনপ্রিয়। ২০০৬ সালের নির্বাচনেও ব্যবহূত হয়েছে এ পদ্ধতি। নির্বাচনী কর্মকর্তাদের বক্তব্য, ভোট আয়োজনে কেবল ব্যালট পেপারের কাগজ ও ছাপা খবর বাবদ খরচ হয় কোটি কোটি টাকা। এখানে সেটি সেরে ফেলা যাচ্ছে অল্প খরচেই। বেঁচে যাচ্ছে কাগজ। ফলে বাঁচছে প্রকৃতিও। শুধু তা-ই নয়; ভোটের পর মার্বেলগুলো রেখে দেওয়া হচ্ছে সযত্নে। যেন পরবর্তী নির্বাচনেও তা ব্যবহার করা যায়। এই ভোট-প্রক্রিয়া একই সঙ্গে সাশ্রয়ী এবং পরিবেশ ও ভোটারবান্ধব!
এ মার্বেলগুলো কোথায় রাখা হয়, কোথা থেকেই বা বানানো হয়েছে, সে কথা নিরাপত্তার কারণে জানানো হয়নি। তবে ধারণা করা হয়, ২০০২ সালে ১৫ লাখ মার্বেল দিয়ে সাহায্য করেছিল তাইওয়ান।

﻿‘গত সপ্তাহ থেকেই আবহাওয়া যেন জানান দিচ্ছে শীত আসছে। আর এ সময়টার আয়োজন যেহেতু অন্যান্য ঋতুর চেয়ে একটু ভিন্ন, এ জন্য ঘরবাড়িতে নেওয়া প্রয়োজন বাড়তি প্রস্তুতি।’ শীতের প্রস্তুতি সম্পর্কে বলছিলেন গার্হস্থ্য অর্থনীতি কলেজের গৃহব্যবস্থাপনা ও গৃহায়ণ বিভাগের সহযোগী অধ্যাপক রীনাত ফওজিয়া।

জেনে নিন
 ছোট শিশুদের শীতের কাপড় অনেক সময় গত বছরেরটা পরের বছর গায়ে লাগে না, আবার কখনো কখনো সোয়েটারের সুতা খুলে গেলে ব্যবহারের অনুপযোগী হয়ে ওঠে। তাই প্রয়োজন বাড়তি সতর্কতা। দেখে নিন নতুন শীত পোশাক কিনতে হবে কি না অথবা পুরোনো পোশাকগুলো ঠিকঠাক করে নেওয়ার প্রয়োজন আছে কি না। 
 শীতের এ সময়টাতে সোয়েটার, শাল, জ্যাকেট, লেপ, কম্বল ব্যবহার করা হয়, তাই এগুলো রাখার জন্য প্রথমেই নির্দিষ্ট স্থান নির্বাচন করে নিতে হবে।
 শীতের পোশাক কিংবা লেপ, কাঁথা ব্যবহারের আগে অবশ্যই কড়া রোদে শুকিয়ে নিতে হবে। 
 যেখানেই শীতের কাপড়চোপড় রাখা হোক, তাতে ন্যাপথলিন ব্যবহার করা ভালো। অবশ্যই নির্দিষ্ট স্থানে যেমন আলমারিতে রাখার সময় গুছিয়ে রাখতে হবে। ছেলেদের জ্যাকেট, ব্লেজার এগুলো হ্যাঙ্গারে ঝুলিয়ে রাখতে হবে।
অনেক সময় তুলে রাখা কাপড়ে ফাঙ্গাস পড়ে; তাই উল, ফ্লানেলের কাপড়ও রোদে শুকিয়ে ব্যবহার করা ভালো।
 লেপ, কম্বল, কাঁথা—শীতের এসব প্রয়োজনীয় সামগ্রী দীর্ঘদিন ব্যবহার না করার কারণে পোকামাকড়ের আক্রমণে ছিদ্র হয়ে যায়, তাই অবশ্যই ব্যবহারের আগে রিপু করে নিতে হবে।
 লেপ, কম্বল এসবের ওপর কাপড়ের ঢাকনা ব্যবহার করা ভালো। যেহেতু শীত প্রায় চলেই এসেছে, তাই এসব কাপড়ের ঢাকনাগুলো এখনই ভালোভাবে পরিষ্কার করে ব্যবহার করতে হবে।
 অনেক সময় শালের ভাঁজে ভাঁজে হলুদ দাগ পড়ে ব্যবহারের অনুপযোগী হয়ে যায়। তাই শাল ড্রাইওয়াশ করে রাখতে হবে।
 ব্লেজার ব্যবহারের ক্ষেত্রে সব সময় মৃদু রোদে দিয়ে ব্রাশ করে ব্যবহার করা ভালো। কখনোই কড়া রোদে ব্লেজার দেওয়া যাবে না।
 ঘরের জানালার কোনো শার্সি কিংবা কাচ ভেঙে নষ্ট হয়ে গেলে তা দ্রুত সারিয়ে নিতে হবে। 
 ঘরের উত্তর দিকের জানালা কম খুললে ঠান্ডা বাতাস ঘরের ভেতর তেমন ঢুকতে পারে না।
 শীত আসার আগেই বাড়ির ওয়াটার হিটার, গিজার এসব যন্ত্র ঠিক আছে কি না, সেদিকে লক্ষ রাখতে হবে।
 শীত আসার আগেই সোফার কভার, ভারী পর্দা এগুলো ধুয়ে রাখা ভালো।
 ঘরের মেঝে যেহেতু এ সময় ঠান্ডা থাকে, তাই ছোট বাচ্চাদের যেন ঠান্ডা না লাগে, এ জন্য ঘরের মেঝেতে ব্যবহার করতে পারেন শতরঞ্জি কিংবা ফ্লোরম্যাট।
 শীতের উষ্ণতা পেতে ঘরে পর্যাপ্ত রোদ আসার ব্যবস্থা করতে হবে।
 মাফলার, কানটুপি, সোয়েটার, জ্যাকেট, হাত ও পায়ের মোজা ব্যবহারের ক্ষেত্রে বিশেষ খেয়াল রাখতে হবে এবং এগুলো সব সময় হাতের নাগালেই রাখতে হবে।
 শীতের কাপড় ব্যবহারের সঙ্গে সঙ্গেই আলমারিতে তুলে রাখা যাবে না, একটু বাইরে রেখে শুকিয়ে তারপর ব্যবহার করতে হবে।
 এ সময়টাতে হাত-পায়ের বিশেষ যত্নের প্রয়োজন হয়। তাই লোশন, ময়েশ্চারাইজার এসব শীতকালের জরুরি জিনিসপত্র আগে থেকেই বাজার থেকে এনে রাখতে হবে। লিকুইড গ্লিসারিন ব্যবহারের সময় পানিতে মিশিয়ে ব্যবহার করা ভালো।

